title,date,origin_url,url,text
Pehelo ya kopano ya Kabinete ya la 30 Mmesa 2013,2 May 2013,https://www.gov.za/statement-cabinet-meeting-30-april-2013,https://www.gov.za/st/pehelo-ya-kopano-ya-kabinete-ya-la-30-mmesa-2013,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e hopotsa maAforika Borwa oohle hore molaotheo wa rona o tiisetsa tokelo ya ho teraeka le ho ipelaetsa ho imatahantswe le molao. Kabinete e lemohile ka ngongoreho sekgahla sa diteraeke tse tletseng dikgoka tse sa thsireletswang tso e ka nnang ya ba tshoso e kgolo ho demokerasi ya rona. Ditlhapa tse iponahaditseng mohwantong wa haufinyana tjena wa Mokgatlo wa Matitjhere wa Aforika Borwa e leng  (Sadtu) tse neng di lebisitswe ho Letona la Thuto le ho pepeswa ha seaparo sa ka hare sa basadi ha ba ntse ba ipelaetsa di bontsha ho se kgathalle basadi mme ha di hlokahale. MaAforika Borwa a lwanne ka nako e telele le ka matla bakeng sa demokerasi ya rona, mme ka tsela e jwalo re lokela ho se ikamahanye le mekgwa e nyonyehang ya kahisano e ka tshwantshwang le tshenyo.Haufinyana Aforika Borwa e tla be e kene nakong ya ditherisano tsa mekgolo mme Kabinete e lakatsa ho ipiletsa ho badudi bohle, basebetsi le mekgatlo ya basebetsi ho se ikamahanye le diketso dife kapa dife tse nyedisang demokerasi ya rona. Kabinete e boela e toboketsa hore ntwa ya rona bakeng sa tokoloho le demokerasi di netefaditse hore melao ya naha ya rona di dumella hore ho be le diteraeke tse tshireleditsweng tsa kgotso. Kabinete e boela e pheta boipiletso ba yona ho basebetsi bohle hore ba sebedise metjha e teng e molaong bakeng sa ho sebetsana le ditletlebo le ditherisano tsa mekgolo ka moya wa demokerasi e lwanetsweng ka thata.1.2. Kabinete e ile ya thoholetsa katleho ya maano le mananeo a reretsweng ho ho tiisa maemo a Aforika Borwa jwaloka tulo ya bohahlaodi ba matjhaba le diketsahalo tsa kgwebo. Sena se ile sa tiisetswa ke Dipalopalo tsa Selemo le Selemo tsa Bohahlaodi, tse ileng tsa kgakolwa ke Mopresidente Jacob Zuma. Dipalopalo di bontsha hore ka 2012, palo e etsang 9.2 ya dimilione tsa bahahlaodi ba matjhaba di etetse Aforika Borwa,ka hodimo ho tloha ho dimilione tse 8.3 ka 2011. Dipalo tsa bohahlaodi ho tla Aforika Borwa e nyolohile ka diphesente tse 10, 2 ka 2012   ho menahana habedi ho feta palohare ya lefatshe ya 4%.Kgolo ena e babatsehang ho tsa bohahlaodi ke pontsho e tiileng ya mofuthu le mokgwa wa kamohelo o mofuthu wa maAforika Borwa le letoto la maiphihlelo leo naha e fanang la lona. Lekgotla kapa Indaba ya Bohahlaodi ya 2013 ho la Thekong ho tloha ka la 11 ho ya ho la 14 Motsheanong e fana ka monyetla wa hore Aforika Borwa le batho ba yona ba ipabole. 1.3. Aforika Borwa jwaloka tulo ya matsete e ile ya tswela pele ho itshupa ka ho hapa kgau ya ho bitswang European Outsourcing Association (EOA) e le tulo e ka ntle ho dinaha tse ding ka 2013. Sena se ile sa kgonahala ka lebaka la matsete a ntseng a tswela pele ho tswa basebedising ba lefatshe. Kgau e ananela ditulo le basebedisi ba sebeditseng ka bokgabane ditshebeletsong tsa dimmaraka tsa ka ntle. Kgau ena e tshwere bokgoni ba ho ka kgothaletsa phallelo ya matsete a matjha ka  2013 le ho feta.1.4. Kabinete e thoholeditse katleho ya Lenaneo la Aforika Borwa la tshebediso ya matla botjha le bitswang South African Renewable Energy Independent Power Producer Procurement Programme (REIPPP) Programme eo e ileng ya ananelwa ha e ne e hapa Kgau e bitswang Green Project Infrastructure of the Year Award e tliswang ke Foramo ya Boetapele ba meaho ya motheo ya lefatshe..1.5. Kabinete e ananela karolo e bapetsweng ke maAforika Borwa oohle ho thuseng naha ho boloka dimekawathe tse 3 586 tsa matla a motlakase ho tloha ka 2005, e leng se batlang se lekana le matla a seteishene se le seng sa motlakase.Ka moya ona, Kabinete e etsa kgoeletso ho setjhaba sohle mariheng ana hore se tswele pele ho fokotsa tshebediso ya motlakase kaha tlhahiso ya motlakase e tla boela e ba ka tlasa kgatello ka lebaka la sehla sena. Mmoho, ha re bolokeng matla a motlakase ka ho tima disebediswa tseo e seng tsa bohlokwa. MaAforika Borwa oohle a na le matla a ho dula a kgantshitse mabone.Kabinete e hlakisa hore ha jwale ha ho na merero ya ho tima motlakase. MaAforika Borwa a tla tsebiswa nako e sa le teng haeba ho ka hlokahala hore ho nkuwe mohato o jwalo, hore bohle re tsebe ho itokisa ka botlalo.Kabinete e boela e pheta hore maemo a sa tsitsang a matla a motlakase e bakwa ka kopanelo ke ditokiso tse hlokahalang mmoho le mabaka a setekginiki a sa lebellwang ho kenyeletsa le ho utsuwa ha dikheibole.Kabinete e netefaletsa maAforika Borwa hore mananeo a fapafapaneng a teng bakeng sa ho netefatsa hore tlhoko ya motlakase e kenngwa tshebetsong le hore maemo a matle a mokgwa wa matla a motlakase a dula a lokile ka matsatsi oohle. Lenaneo la meaho ya motheo le na le sepheo sa ho netefatsa hore moruo o tshehetswa ke dikaho tsa motheo tse hlokahalang bakeng sa dilemo tse tlang.1.6. Kabinete e lakaletsa bohle ba amohetseng Dikgau tsa Naha (National Orders) le ho ba leboha ka nyehelo ya bona bakeng sa ho hodisa demokerasi ya rona le ho ntlafatsa maphelo a maAforika Borwa.1.7. Kabinete e etsa kgoeletso ho batswadi le bahlokomedi bohle ba maAforika Borwa ba nang le bana ba ho tloha ho dikgwedi tse 9 ho ya ho ba dilemo tse 5 ho baballa bophelo ba bona ka ho sebedisa letsholo la naha ka bophara la ho entela lefu la pholio le mmokonyane bakeng sa bana.Lefapha la Bophelo bo Botle le qadile letsholo lena la kentelo ka la 29 Mmesa 2013, le fana ka tekanyetso ya pheko bakeng sa bana bohle ba tshwanetseng, hodima kentelo e tlwaelehileng.1.8. Kabinete e tshehetsa ka botlalo Beke ya Mokgatlo wa Matjhaba ya Boipaballo Mebileng e qalang ho tloha ka la 6 ho ya ho la 12 Motsheanong 2013 tlasa mookotaba o reng  Boipaballo ba Ditaaso .Kabinete e etsa kgoeletso ho maAforika Borwa oohle, haholoholo bakganni ba makoloi le ditaaso, ho nka boikarabelo bo fetang, ho fadimeha le ho ba sedi mebileng ya rona. Kabinete e hlakisitse hore ditaaso di nka palo e kgolo ya mafu a mebileng mona Aforika Borwa.Kabinete e boela e etsa kgoeletso ho maAforika Borwa oohle hore a fadimehe nakong ena le ho ikobela melao yohle ya tsela1.9. Ho latela leeto le atlehileng la tshebetso la Mopresidente Jacob Zuma ho la Rephaboliki ya Kopanelo ya Nigeria mahareng a Mmesa ka 2013, Mopresidente wa Nigeria Goodluck Jonathan o tla nka leeto la Semmuso ho tla Aforika Borwa ho tloha ka la 6 ho ya ho la 7 Motsheanong 2013. Leetong lena, dikamano tsa dinaha ka bobedi di tla ntlafatswa le ho sekasekwa ka tlasa tataiso ya Khomishene ya Dinaha tse Pedi e leng Aforika Borwa le Nigeria.Kabinete e thatiselletsa boitlamo ba mmuso wa Aforika Borwa ba ho matlafatsa dikamano tsa yona le Nigeria ho eketsa kgwebo ya naha tse pedi le tshebedisano mmoho bakeng sa Aforika Borwa e betere.1.10. Kabinete e amohetse semolao kopo ya tshwarelo e tswang ho Tonakgolo ya Central African Republic, Monghadi Nicholas Tiangaye, mabapi le diketsahalo tse madimabe tse ileng tsa baka mafu a ditho tsa Lebotho la Tshireletso la Naha la Aforika Borwa (SANDF).Kabinete e pheta boitlamo ba yona bakeng sa Aforika e nang le kgotso, tswelopele le botsitso ka ho kenella mananeong a fapafapaneng, ho kenyeletswa le mabaka a ho boloka kgotso.1.11. Kabinete, lebitsong la Mmuso le batho ba Aforika Borwa, e fetisa matshediso a yona ho Riphaboliki ya Setjhaba ya China ho latela tshisinyeho ya lefatshe provenseng ya naha eo ya Sichuan ka la 20 Mmesa 2013. Kabinete hape e ile ya fetisetsa kutlwelobohloko ya yona ho batho ba  Bangladesh ba ileng ba angwa ke kotsi ya femeng.1.12. Kabinete e ile ya amohela ketelo ya  mokga o busang ho Mopresidente wa mehleng   Nelson Mandela. Ketelo e ne e tsamaelana le ditlwaelo tse teng tsa  Ubuntu le kamoo re hlomphang maqheku a setjhaba sa rona. Bahlomphehi ba amehang ba bontshitse ho kgathalla ha setjhaba maemong a Mopresidente wa mehleng le ho sebedisetsa menyetla ho tsebisa setjhaba, kontinente le lefatshe ka ramebuso wa rona ya ratehang.2. Dipuisano le diqeto tsa bohlokwa tsa Kabinete2.1. Kabinete e ile ya lekolwa ka ho nka karolo ha Aforika Borwa le ka dintlha tsa bohlokwa bakeng sa Foramo ya Lefatshe ya Moruo (WEF) Africa ya 2013 e tla tshwarelwa ho la Motse Kapa ho tloha ka la 8 ho ya la 10 Motsheanong 2013, tlasa mookotaba o reng:  Ho phethahatsa tshepiso ya Aforika .WEF ya Aforika ke foramo e tobaneng le tsa lebatowa e fanang ka monyetla bakeng sa dikgwebo tsa lehae le tsa lebatowa le boramatsete ba nang le kgahleho lebatoweng ya ho fapanyetsana hape le ho theha maqhama le mebuso.Ho tshwara ketsahalo ena ho tla neha Aforika Borwa monyetla o eketsehileng wa ho kena ka sekgahla le ho hohela baetapele ba Aforika le borakgwebo ba matjhaba le ba lebatowa ka tsela tsa ho kenella bakeng sa ho kopanya le ho ntlafatsa kgolo Aforika Borwa le lebatoweng.2.2. Kabinete e tjhaetse monwana ntlha ya hore mokgahlelo wa botshelela wa se bitswang Matshwao a Ntshetsopele (2012) o phatlalatswe. Matshwao a Ntshetsopele e se e le phatlalatso ya selemo ka seng mme mokgahlelo wa 2012 o kgutsufatsa lesedi mabapi le ditlwaelo haholoholo bakeng sa nako e ka isang ho ya ho mahareng a selemo sa 2012. Matshwao a thusa bakeng sa ho utlwisisa sekgahla sa maano a fapafapaneng a mmuso le mekutu ya phano ya ditshebeletso.Mohlophollo wa ditlwaelo o kenyeleditsweng bakeng sa letshwao ka leng ho tiiseletsa kutlwisiso ya rona ya tswelopele ya ntshetsopele ya batho eo re e etsang jwalo ka setjhaba dibakeng tsa maano a bohlokwa le ho supa dibaka tseo re lokelang ho sebetsa ka matla ho tsona. Kopano ya boraditaba e tla hlophiswa bakeng sa ho qhaqholla tlaleho.2.3. Kabinete e behile mohla la 31 Phato 2013 e le letsatsi la ho qetela ho la Riphaboliki ya Aforika Borwa bakeng sa baphaphathehi ba amehang ba Angola. Sena se tsamaelana le phethelo e behilweng ke Mokhomishenara wa Baphaphathehi ya Phahameng wa Mokgatlo wa Matjhaba a Kopaneng (UNHCR) kgweding ya Mphalane 2009, le ho etsa mekutu ya ho ntlafatsa kopano ya lebatowa.Diphethoho tsa motheo di etsahetse ho tloha qetellong ya ntwa ya baahi ho la Angola. Ho nketswe hloohong ntlha ya hore baphaphathehi ba  Angola ba loketse ho kgona ho tseka boahi ba bona ba naha ya tswalo, hobane maemo a neng a etsa hore motho a nkuwe e le mophaphathehi ha a sa leyo.Mmuso wa Aforika Borwa o tla netefatsa hore moahi e mong le e mong wa  Angola ya ka hara Aforika Borwa o a tseba ka tsamaiso ya phethelo ho batho ba amehang le ho kgothaletsa baahi ba Angola ba amehang ho ithaopa ho busetswa hae.2.4. Kabinete e lemohile hore Meaho ya Kopanelo e leng Union Buildings e tla keteka dilemo tse 100 ka Tshitwe. E tswetse pele ka ho tjhaella monwana hore mokete wa dilemo tse lekgolo o tshwauwe ka diprojeke tse fapafapaneng  tse jwaloka mekete ya Letsatsi la Poelano, 16 Tshitwe 2013, tlasa mookotaba wa ho kgothaletsa bonngwe ba kahisano, bonngwe ba setjhaba, kenyeletso le poelano.2.5. Kabinete e tjhaeletse onwana ntlha ya hore tlaleho ka Tshebetso ya Sector Education and Training Authorities (di-SETA) e tswang ho Sehlopha sa Letona sa Tshebetso ka di-SETA lokollwe bakeng sa hore setjhaba se tshwaele ka yona. Tlaleho e fana ka dikgothaletso tsa kamoo tshebetso ya  di-SETA e ka ntlafatswang ka mohlophollo o tobaneng le dintlha tsa bohlokwa tse fapafapaneng, tse jwaloka Ho etsa meralo le Phano, Nepahalo le Tsamaiso, le Matlole le Botsamaisi ba Ditjhelete.2.6. Kabinete e tjhaelletse monwana Diphuputso tsa Theknoloji ya Tlhahisoleseding (ICT), Tahupiso ya Ntshetsopele le Ntlafatso (RDI) jwaloka matsete a nako e telele le morero wa ho kenngwa tshebetsong ha  ICT RDI ka hara Aforika Borwa ho tshehetsa ntshetsopele ya moruo wa kahisano.RDI ka hara lekala la ICT di bohlokwa bakeng sa ho phahamisa phehisano ya meruo. Jwaloka ha ho hlakisitswe Moralong wa Ntshetsopele ya Setjhaba wa 2012, Aforika Borwa e lahlehetswe ke maemo a yona jwaloka moetapele ho tsa inthanete le dikgokahanyo tsa marangrang a batsi.Tshupiso ena ke mokgwa  o nepahetseng wa ho kenya maqheka  a moralo tshebetsong, a nang le sete ya meralo ya tshebetso le meralo ya ho kenngwa tshebetsong, bakeng sa ho tataisa le ho tsamaisa matsete a Aforika Borwa ho ICT RDI dilemong tse 10 tse tlang.Maqheka a ICT RDI a se a qadile ho hlahisa diphihlello tse bonahalang  jwaloka projeke ya teko ya moo ho sebediswang theknoloji e sa sebediseng dithapo  ,e tshehetsang phano e bolokang tjhelete ya marangrang a batsi dikolong tse fetang  200 tsa metseng ya mahae ho la rural schools in Mpumalanga le Limpopo.2.7. Kabinete e amohetse ho tshwarwa ha Khonkerese ya Kopano ya Bataki ba Meaho (UIA) ya 2014 ho la Thekong ke se bitswang South African Institute of Architects (SAIA).SAIA e hapile boiketo ba ho tshwara Khonkerese ya Lefatshe bo neng bo tshwaretswe ho la Turin, Italy. Khonkerese ya 2014 e tla bapala karolo ya bohlokwa bakeng sa botaki ba meaho ka hara konitente le ho pepesetsa lefatshe bataki ba meaho tikolohong e rarahaneng le ho fapana ya botaki ba meaho.3. Dithonyo3.1. Kabinete e tjhaelletse monwana bathonngwa ba latelang:a) Mong. Coceko Bambihlelo Johan Pakade mosebetsing wa Molaodi-Kakaretso ho Lefapha la Ntshetsopele ya Setjhaba.b) Mong Fhumulani Peter Netshipale mosebetsing wa Motlatsa Molaodi-Kakaretso: Ntshetsopele e Kopanetsweng ho Lefapha la Ntshetsopele ya Setjhaba.c) Mong Harold Maloka mosebetsing wa Motlatsa Mohlanka ya ka Sehloohong wa Phethahatso: Tsamaiso ya Dikahare le Diphatlalatso ho Tsamaiso ya Mmuso ya Dikgokahano le Tlhahisoleseding.d) Mof Mogogodi Doris Dioka mosebetsing wa Motsamaisi Kakaretso (Motlatsa Molaodi-Kakaretso) ho Ditshebeletso tsa Mmuso tsa Dikgatiso.e) Mof Constance Glerah Nxumalo mosebetsing wa Motlatsa Molaodi-Kakaretso: Ditshebeletso tsa Thekolohelo ho Lefapha la Ntshetsopele ya Setjhaba.3.2. Kabinete e amohetse ho thonngwa ha Mong Asogan Moodley mosebetsing wa Mohlanka ya ka Sehloohong wa Phethahatso (NRCS) ho tloha ka la 01 Phuptjane 2013 le bakeng sa nako e setseng ya tshebetso e felang ka la  31 Tshitwe 2014.3.3. Kabinete e amohetse ho thonngwa ha ditho tse latelang ho sebetsa Botong ya NRCS ho tloha ka la 1 Phuptjane 2013 bakeng sa nako e setseng ya tshebetso e felang ka la 23 Tlhakubele 2014.a) Mong Jeff Molobela (Modulasetulo)b) Mong Paul Kabelo Kgothatso Serote3.4. Kabinete e dumellane ka ho thonngwa ha Boto e ntjha ya Metsi ya Sedibeng, bakeng sa dilemo tse 4 ho tloha ka la 30 Mmesa 2013.a) Adv Shami Kholongb) Derick Mbowenic) Maemili J Ramataboe (Modulasetulo)d) Goitse Griessel Ramakaranee) Eric Atlholang Gaboronef) Kgalalelo Gloria Serekog) Pulane Elsie Molokwaneh) Moses Mphahlele Mthombenii) Matshedisho David Dikoko (Motlatsa Modulasetulo)j) Deon Daniel Madyo.3.5. Kabinete e amohetse ntlha ya hore Banka ya Ntshetsopele ya Aforika  e e tla tshwara dikgetho tse akaretsang bakeng sa Balaodi ba Phethahatso nakong ya Kopano ya Selemo le Selemo ya 2013 ho la Marrakech, Morocco ka la 31 Motsheanong 2013.a) Kabinete e tshehetsa ho tsebiswa ha  Mong Shahid Khan hore a sebetse lekgetlo la bobedi jwaloka Molaodi wa Phethahatso ya emetseng Aforika Borwa, Lesotho le Swatsing.3.6. Kabinete e dumellane ka ho thonngwa ha Boto e ntjha ya Lekala la Ntjhafatso ya Theknoloji e leng Technology Innovation Agency bakeng sa nako ya dilemo tse nne ho tloha ka la 1 Motsheanong 2013.a) Mof Khungeka Njobe (Modulasetulo)b) Mof Rosetta Xabac) Ngaka Bonakele Mehlomakulud) Mong Mohamed Moollae) Mof Helen Brown (re appointed)f) Moprofesara David Ellis Kaplang) Adv Motlatjo Josephine Ralefataneh) Ngaka Petro Terblanchei) Mong Fadl Hendricksj) Ngaka Steve Lennon.3.7. Kabinete e dumellana ka ho thonngwa ha ditho tse latelang bakeng sa nako e setseng ya Boto ya South African National Space Agency, e felang ka la 31 Motsheanong 2014.a) Mofumahadi Esther Khambuleb) Mong Marius Rezelmanc) Moprofesara ADM Walkerd) Ngaka Daphney Mayindie) Ngaka Jonas Mphepya.Dipatlisiso: Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 15 Motsheanong 2013,16 May 2013,https://www.gov.za/statement-cabinet-meeting-15-may-2013,https://www.gov.za/st/pehelo-ya-kopano-ya-kabinete-ya-la-15-motsheanong-2013,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e hlahisitse ngongoreho ya yona mabapi le merusu ya moraorao tjena Morafong wa Lonmin o Marikana o bakileng ho nyahlatswa ha mosebetsi le tshitiso ya tlhahiso. Qabang ena e tlalehwa e le mabapi le dintlha tsa bongata ba boemedi bo kenyeletsang Mokgatlo wa Basebetsi wa Basebeletsi ba Merafo (NUM) le mokgatlo o mong wa Mokgatlo wa Basebeletsi ba Merafo le Kaho (AMCU).Kabinete e etsa boipiletso ho boetapele ba mekgatlo ka bobedi e leng (NUM le AMCU) hore ba rarolle qabang ya bona ka kgotso le ho beha ditabatabelo tsa naha le tsa basebetsi ka pele ho feta eng kapa eng. Basebetsi ba tshwanela ho lemoha hore seteraeke se sa tshireletswang se ka ba le ditlamorao tse mpe haholo e seng ho bona feela, empa le bakeng sa bokamoso ba morafo le ba mesebetsi ya bona.Kabinete e boela e etsa boipiletso ho botsamaisi ba Lonmin hore bo etse ka hohle kamoo ho ka kgonehang ho etsa bonnete ba hore mathata a rarollwa ka potlako kamoo ho ka kgonehang pele ho senyeha dintho tse ngata ho feta. Ho molemong wa bohlokwa wa naha bakeng sa hore mekgatlo ka bobedi le botsamaisi ba Lonmin ho bontsha maemo a hlokehang a boetapele le a bolaodi ba dikamano tsa mesebetsi.1.2. Kabinete e tshehetsa ka botlalodiphihlello tsa sethathong tsa diphuputso tsa ho dumellwa ha ho tsorama ho sa dumellwang ha sefofane sa setjhaba Setsing sa Lebotho la Sesole sa Moyeng sa Waterkloof.Kabinete e tobokeditse hore polokeho le boikemelo ba Aforika Borwa ke ntlha ya bohlokwa.Tlolo ya melao le melawana e tsamaelanang le madiboho le ditsha tse hlokolosi tsa naha e lokela hore ho sebetsanwe le yona ka thata ntle le tshabo kapa ho ratwa. Batho ba tla fumanwang ba tlola le ho nyenyefatsa melao ba lokelwa ke kgalefo e matla ya molao.1.3. Kabinete e ananela mosebetsi wa Mafapha a Mmuso oo o tlalehilweng ke Matona a fapafapaneng nakong ya Dipuo tsa Ditekanyetso tsa mafapha. Kabinete e ananela ntlha ya hore phatlalatso e fuweng Dipuo tsa Ditekanyetso e thusa bakeng sa ho matlafatsa baahi ka tlhahisoleseding le ho etsa hore mmuso o ikarabelle.1.4. Kabinete e ananela dipuisano tsa mahareng a Lefapha la Thuto ya Motheo le Mokgatlo wa Matitjhere wa Demokrasi wa Aforika Borwa tse entseng hore diketsahalo tsa boipelaetso di fanyehuwe.Kabinete e etsa kgoeletso ho bankakarolo bohle ho tsa thuto ho rarolla diqabang tsa bona hore thuto ya batjha ba rona e se ke ya behwa tsietsing.1.5. Kabinete e ananetse Phuputso ya ka ha Palo ya Mesebetsi e bontshang ho phahama ha sekgahla sa tlhokahalo ya mesebetsi ho tloha ho diphesente tse 24,9  ho ya ho tse 25,2.Mmuso o potlakisa mekgwa, e jwaloka ho akofisa dikaho tsa motheo tse kgannwang ke mmuso, bakeng sa ho eketsa mesebetsi ka ho sebedisa Makala a Setjhaba hore a kenakene ntlha ena.Mmuso mmoho le ba ikarabelang ho tsa mesebetsi le dikgwebo o kgakotse Tumellano ya Kahisano ya Kgiro ya Batjha ka Mmesa 2013. Sena ho ya pele se bontsha boitlamo bo kopanetsweng ho iseng ho tobaneng le ntlha ya tlhokahalo ya mosebetsi Sena se bontsha kamoo makala ka bonngwe a etsang boitlamo ba ho lwantsha tlhoko ya mesebetsi hara batjha ka ho shebana le maikemisetso a bonahalang le dinako tseo ka tsona ba tla fihlelang seo ka katleho, ho beha leihlo le ho lekola mmoho boikenyakako bo hlwauweng.Kabinete e dutse e na le tshepo ya hore mekgwa e teng ha jwale e tla thusa naha ho hlahisa mesebetsi e metjha le ho fihlella maikemisetso a yona a ho hlahisa mesebetsi e metjha e dimilione tse hlanoka 2020.1.6. Kabinete e ananela ho tekenwa ha moralo wa tshebetso bakeng sa ho kenya tshebetsong memorandamo o bitswang Memorandamo wa Kutlwisisano Mabapi le Paballo le Tshireletso ya tsa Tlhaho pakeng tsa Aforika Borwa le Vietnam.Moralo wa ho Kenngwa Tshebetsong o tla tsamaya ho fihla ka 2017 mme o tla thusa mekutung ya ho lwantsha ditlolo tsa molao tse kenyeletsang Diphoofolo tse hlaha, haholoholo ho tsongwa ho seng molaong ha ditshukudu. Kabinete e boela e pheta hore Mmuso o ikemiseditse ho shebana le ntlha ya ho tsongwa ha ditshukudu ho seng molaong le ho tiisa hore disenyi di tla ahlolwa.1.7. Kabinete e ananela phatlalatso ya Lefapha la Merero ya Lehae ya ho qala ka mokgwa wa boitsebiso wa karete o bitswang Tshebediso ya Karete ya Boitsebiso, o matlafatsang boitsebiso ba rona ba naha le ho ntlafatsa polokeho ya setjhaba.Mokolokotwane ona wa bohlokwa o tshwere kgonahalo ya ho potlakisa ditshebeletso tsa mmuso, ha ka ho le leng o fokotsa botlokotsebe le bobodu bo kenyeletsang ditokomane tsa boitsebiso.Kabinete e etsa kgoeletso ho maAforika Borwa ho tshehetsa tsamaiso ena hore ka  2020 bohle re be re na le Karete ya Boitsebiso le mokgwa wa boitsebiso wa boset haba.1.8. Kabinete e tshwela ka mathe tlhaselo ya mokoloko wa makoloi a Matjhaba a Kopaneng ho la Abyei, Sudan, e bakileng mafu a morena wa morabe le mosebeletsi wa kgotso wa Etopia. Ketsahalo ena e madimabe e tshosa botsitso ba Abyei mmoho le tswelopele e fihlelletsweng haufinyana tjena ke Sudan le Sudan Borwa.1.9. Kabinete e kgahlanong le tlhaselo ya Syria ke mabotho a polokeho a Israele. Kabinete e etsa kgoeletso ho Mokgatlo wa Matjhaba a kopaneng hore o iponahatse mabothong a ka thoko bakeng sa ho hlompha boikemelo ba Syria le ho tlohella maSyria ho sebetsa mmoho bakeng sa ho rarolla diqabang tsa ona.1.10. Kabinete e ananetse ho behwa setulong ha Moadfokate Lawrence Mushwana jwaloka modulasetulo wa Komiti ya Tsamaiso ya Matjhaba (ICC) ya Ditheo tsa Kgothaletso le Tshireletso ya Ditokelo tsa Botho. Lena ke lekgetlo la pelehore Aforika e etelle pele kantoro ya Modulasetulo wa ICC. Maemo a Modulasetulo wa ICC a tiisetsa tsepamiso e phahameng ya maikutlo hodima nalane ya naha ya ditokelo tsa botho le ho tsamaelana ha yona le boitlamo ba ditokelo tsa botho tsa matjhaba.1.11. Kabinete e ananetse hore ho ketekwa ha dilemo tse 50 tsa Mokgatlo wa Kopano ya Aforika (OAU) ho tla etsahala ka Letsatsi la Aforika, ka la 25 Motsheanong 2013.Kabinete e hlakisitse hore momahano ya OAU bakeng sa ho se kenyeletse mmuso wa karohano makaleng a ona ho phahamisitse boitseko ba rona bakeng sa tokoloho le phihlello ya demokerasi.Aforika Borwa e tla imatahanya le kontinente bakeng sa ho hopola hoketeka dilemo tse 50 tsa Kopano ya Aforika. Diketsahalo di kenyeletsa dipontsho tsa kgwedi kaofela tsa bonono ba pono lebatoweng la Dinaha tsa Ntshetsopele ya Dinaha tsa Aforika e ka Borwa (SADC) ho tloha ka la 24 Motsheanong ho ya ho la 28 Phuptjane 2013. Institjute ya Aforika Borwa le yona e tla bitsa pitso ya se bitswang sehlopha sa dirutehi le ya dinaha tse ding e le karolo ya mekete ya sehopotso ka la 19-21 Motsheanong 2013. Ho fetafeta moo, ho tla ba le dipontsho Museamong waDitsong (Motsemoholo wa Tshwane) ho hopola Letsatsi la Aforika ka la 21 Motsheanong 2013 tlasa mookotaba o reng  Dilemo tse 50 kamora ho thehwa ha OAU   Aforika ha e Kopane kapa e Timele. Senase tla latelwa ke konsarete ya mmino ya Letsatsi la Aforika Meahong ya Kopano ka la 25 Motsheanong 2013.1.12. Kabinete e ananetse karabelo e potlakileng ya Mopresidente Jacob Zuma bakeng sa sememo sa setho sa badudi sa ho etela badudi Eldorado Park le Kliptown e mabapi le yona, ka Labobedi la 14 Motsheanong 2013. Kopo ya badudi e ne e le ho sekaseka ho phahama ha tsamaiso ya dithethefatsi tse seng molaong le tshebediso e mpe ya tsona sebakeng seo.Mmuso, mmoho le badudi, o itlamme ho potlakisa mananeo a boikenyako ba ona ho thibela bothata bona bo qetang batjha.1.13. Kabinete e ananetse leeto la bobedi la Motlatsa Mopresidente Motlanthe, a feleheditswe ke baetapele ba makala a mararo a mmuso, ho ya De Doorns ho la Kapa Bophirima ka moqebelo wa la 11 Motsheanong 2013. Leeto le dipuisano le bankakarolo ho kenyeletswa le basebeletsi ba mapolasi e tswetswe ke leeto la pele la Motlatsa Mopresidente ka la 12 hlakola 2013. Tswelopele e tsitsitseng e ile ya bonahala ho hlaha mafapheng a mangata bakeng sa ho ntlafatsa ditshebeletso sebakeng seo. Boitlamo bo bontshitsweng ke makala oohle a etsa motheo o tiileng bakeng sa dipuisano tse tswellang ho isa lekaleng le tsepameng la temo.2. Dipuisano le diqeto tsa bohlokwa tsa Kabinete2.1. Kabinete e ile ya tsebiswa ka boitokisetso ba Beke ya Tshireletso ya Bana mahareng a la 27 Motsheanong le la 2 Phuptjane 2013, tlasa mookotaba o reng:  Ho sebetsa mmoho bakeng sa tshireletso ya bana. Dipuisano ka ha bana le batjha di ntse di etswa diprofenseng tsohle e le boitokisetso ba ho thakgola Beke ya Tshireletso ya Bana le Khonferense. Jwaloka karolo ya ho hlohleletsa temoso, Beke ya Tshireletso ya Bana e tla thakgolwa mmoho le Khonferense ya Dikgutsana, Bana ba Tsietsing le Batjha (OVCY) ka la 27 Motsheanong Setsing sa Matjhaba sa Dikhonferense sa Inkosi Albert Luthuli ho la KwaZulu Natal.Kabinete e etsa kgoeletso ho maAforika Borwa bakeng sa ho nyehela tshireletsong ya bana ba rona le ho theha tikoloho e bolokehileng le e tshireletsehileng. MaAforika Borwa a ka bontsha ka ho hlaka tshehetso ya oona ka ho rwala ribone e tala e le letshwao la bophelo, kgolo, tshepo, kgathallo le tshehetso bakeng sa baetapele ba rona ba kamoso.Maikemisetso a OVCY a tobile ho nka karolo ha bana setjhabeng le metseng ya rona hore bana batle ba mamelwe ditabeng tse ba amang.2.2.  Kabinete e tjhaeletse monwana Moralo wa Leano la Setjhaba la tsa Metsing  (NAPF). Leano lena le fana ka moralo o kopanetsweng bakeng sa ho thehwa le ho ntshetswa pele ha indasteri e nyehelang bakeng sa tlhahiso ya mesebetsi e tsitsitseng le matsete a eketsehileng.NAPF e hlahisitswe ho shebuwe lekala la tsa metsing tsa lefatshe le bonahetseng le bontsha tlhoko e phahameng bakeng sa dihlahiswa tsa tlhapi. Ho la Aforika Borwa, tsa metsing a lewatle le metsi a foreshe di hlahisa monyetla o motle bakeng sa ho qaqolohanya tlhahiso ya tlhapi sa ho kgotsofatsa tlhoko ya lehae, ho nyehela bakeng sa botsitso ba dijo, tlhahiso ya mesebetsi, ntshetsopele ya moruo le ntshetsopele ya dibaka tsa mahae, le menyetla ya ho rekisetsa dinaha tsa ka ntle.2.3.  Kabinete e tjhaeletse monwana ntlha ya hore Aforika Borwa e tshware Khonferense ya Boraro ya Lefatshe ho tsa Temo, Botsitso ba Dijo le ho fetofetoha ha Tlelaemete kotareng ya bone ya 2013, e eteletsweng pele ke Lefapha la Temo, Meru le tsa Ditlhapi.Botsitso ba dijo e sa le taba e ngongorehisang mme Khonferense e tla tla ka dintlha tse hlwahlwa bakeng sa kamoo re hlahisang, re laolang le ho sebedisa dijo.Ho tloha ka COP17/CMP7, Aforika Borwa e sa le e le e nngwe ya dinaha tse ka sehloohong bakeng sa ho hodisa se bitswang temo e qhekanyetsang tlelaemete e leng se arabelang diphephetso tsa botsitso ba dijo le ho fetofetoha ha tlelaemete. Ke sepheo sa Khonferense ya Lefatshe ho ntshetsapele mekgwa ya kgolo e tla tshwarellang bakeng sa kahisano le tikoloho.2.4.  Kabinete e tjhaeletse monwana tumellano ya Aforika Borwa ya  Tsitlallelo ya Bohlweki (SPS) ho Tumellano ya Kgwebo ya Ntshetsopele ya Kgwebo ya Ditjhaba tsa Aforika e Borwa le hore sena se hlahiswe Palamenteng.Tumellano ya Kgwebo ya SADC eo Aforika Borwa e kgemang le yona bakeng sa ho hodisa tshebedisano mmoho ya lebatowa le kopano hara mebuso ya ditho bakeng sa kgwebisano thepeng le ditshebeletsong ka hara lebatowa, ho kenyeletswa dihlahiswa tsa temo.Karolwana ya SADC SPS Annex ho Tumellano ya Kgwebo ya SADC e fana ka moralo o kgontshang shebisano mmoho ya SPS. Hape e hodisa dikamano tse ntle tsa mekgwa ya SPS e thehilweng hodima maemo a matjhaba le ditataiso bakeng sa ho tsamaisa kgwebisano e bolokehileng le e hlokang leeme ya dihlahiswa tsa temo lebatoweng..2.5.  Kabinetee ile ya behwa sehlohlolong ka tswelopele e amanang le ho tshwarwa ha  dikopano tsa Sekema sa Tsamaiso ya ho fana ka Ditifikeiti ya Kimberley (KPCS) ke Aforika Borwa ka 2013, e kenyeletsang dikopano tsa kopanelo ho la Kimberley ho tloha ka la 4 ho ya ho la 7 Phuptjane le kopano kakaretso ya KPCS ho la Gauteng ho tloha ka la 26 ho ya ho la 29 Pudungwana 2013. Ho tshwarwa ha dikopano tsa KPCS ho tla thusa bakeng sa ho hodisa indasteri ya taemane le bohahlaodi.Maemo a Aforika Borwa jwaloka modulasetulo wa KPCS e fana ka kananelo bakeng sa karolo ya bohlokwa eo Aforika Borwa e e bapalang lekaleng la matjhaba la taemane. Jwaloka modulasetulo, ke sepheo sa Aforika Borwa ho matlafatsa dikamano tsa kgwebisano tsa matjhaba, ka morero wa ho matlafatsa le ho eketsa menyabuketso ya Aforika ka hara KPCS le ho nyehela bakeng sa tikoloho e bolokehilengya lefatshe.3. Dibili3.1.  Kabinete e tjhaetse monwana phatlalatso ya Bili ya Puseletso ya Ditokelo tsa Mobu ya 2013 le Memorandamo wa Dipheo tsa Bili, bakeng sa ho tshwaela.Sena se fana ka matla ho Puo ya Mopresidente ka Maemo a Setjhaba ya 2013 moo a phatlaladitseng dintlafatso tsa Molao wa Puseletso ya Mobu. Sena se amana le ho eketsa nako ya ho kenya ditseko bakeng sa puseletso, ho etsa hore batho ba sa kenyang ditseko ka letsatsi la ho qetela e leng la 31 Tshitwe 1998 kapa ba neng ba sa kenyeletswa mohatong ona, hore ba kenye ditseko.Ho bulwa botjha ha ho kenngwa ha ditseko ho tataiswa ke pono ya Moralo wa Ntshetsopele ya Setjhaba(NDP) mmoho le Lenaneo le Akaretsang la Ntshetsopele ya Dibaka tsa Mahae le mawala a mang a kgolo ao morero a ona e leng ho hodisa poelano ya setjhaba le kopano ya kahisano.3.2.  Kabinete e tjhaeletse monwana Bili ya Ntlafatso ya Dikgokahano tsa Elektroniki ho Palamente.Ntlafatso e bakuwe ke ho lokollwa ha lekala la dikgokahanyo tsa elektroniki le dintlafatso tse potlakileng tsa theknoloji tse entseng hore ho dule ho na le dikarolo tse sa hlokahaleng Molaong. Dintlafatso di batla ho sebetsana le phokotso ya phehisano, ho fihlella marangrang a dikgokahano tsa elektroniki, ditjeho tsa dikgokahano mmoho le ho ntlafatsa nako ya ho phethela ditsamaiso tsa dithuso.Bili ya Ntlafatso e matahanya Molao le Molao wa matlafatso moruong o bataletseng wa batho ba batsho; se lokisa botjha phano ya dilaesense; se ntlafatsa dipehelo tsa phehisano; se tlosa ditiehiso tsa molao le ho sebetsana le dintlha tse tsamaelanang le sena.3.3.  Kabinete e tjhaeletse monwana pehelo ya Bili ya Ntlafatso ya Mokgatlo o Ikemetseng wa Dikgokahano wa Aforika Borwa (ICASA) Palamenteng. Bili ya Ntlafatso e arabela mabakeng a mang a ho NDP.Dintlafatso tsa Molao wa ICASA wa Nomoro ya 13 wa 2002 o bitswang (Molao wa ICASA) di hlakiswa ke tlhokahalo ya dintlafatso bakeng sa ho matlafatsa Mokgatlo o ikemetseng. Sena se tla hlahiswa ke pehelo ya tlhakisetso mabakeng a matla a ona; bakeng sa ho matahanya Molao haufi le ditlhoko tsa Molao wa Bolaodi ba Ditjhelete tsa Setjhaba le ho ntlafatsa bohlwahlwa ba ona. Sena ke ka morero wa ho ntlafatsa boikarabelo le ponahaletso tse tla tlisang taolo e hlwahlwa ka hara ICASA.Mmuso o lokela ho bapala karolo e tomanyana ho netefatsa hore lekala dikgokahano tsa elektroniki le laolwa ka mokgwa o tshehetsang dipheo tsa setjhaba ka kakaretso.Sena ha se bolele hore ho tla ngotlwa boikemelo bofe kapa bofe ba ICASA.Bohlokwa ba bolaodi bo ikemetseng le bo hlokang leeme bakeng sa lekala la dikgokahano ha bo hloke ho toboketswa ho feta mona.4. Dithonyo4.1. Kabinete e tjhaetse monwana ho thonngwa ha Monghadi. Ebrahim Mohamed jwalokaMokhomishenara wa Khomishene ya Naha ya Bareki bakeng sa dilemo tse hlano (5).Dipatlisiso: Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 29 Motsheanong 2013,30 May 2013,https://www.gov.za/statement-cabinet-meeting-29-may-2013,https://www.gov.za/st/pehelo-ya-kopano-ya-kabinete-ya-la-29-motsheanong-2013,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e etsa kgoeletso ho badudi hore ba fadimehe kgahlanong le ho tsoha botjha ho ka nnang ha hlaha ha merusu ya botlokotsebe e tobileng melata. Kabinete e sedi hore e se ke ya supa merusu ena e le lehloyo la melata hobane bopaki ba sethathong bo bontsha hore diketso tsena di kgannwa haholo ke botlokotsebe.Kabinete e ile ya thoholetsa makala a tiiso ya molao bakeng sa mosebetsi wa ona wa ka potlako le o matla.1.2. Kabinete e lebisa matshediso a yona ho malapa le metswalle ya bahlankana ba batjha ba lahlehetsweng ke bophelo ba bona ka lebaka la mekgwa ya mabollo e fosahetseng. Kabinete e thatiselletsa kgoeletso ya Mopresidente Jacob Zuma bakeng sa toka e potlakileng le ho etsa boipiletso ho baetapele ba botjhaba le baahi hore ba fadimehe kgahlanong le tshebediso e mpe le ho se kgathalle.Mmuso o tshehetsa ka botlalo meetlo le botjhaba ba naha ya rona bo fapafapaneng le ho hatella hore tsena tsohle di lokela ho ipapisa le ditokelo tsa molao wa motheo.1.3. Kabinete e ananetse ho nka karolo ha Aforika Borwa Sebokeng sa maobanyana mona sa Kopano ya Aforika (AU), moo Aforika Borwa e behileng dintlha tse ngatanyana ka sehloohong lenanetsamaisong la Seboka. Tsena di ne di kenyeleditse Moralo wa Bohlokwa wa Khomishene ya AU bakeng sa nako ya 2014-2017 le Ditekanyetso tsa AU bakeng sa 2014; maemo a kgotso le polokeho Aforika; mehlodi e meng ya dithuso tsa ditjhelete bakeng sa AU; Lenanetsamaiso la Ntshetsopele la ka mora 2015; kopano ya Baetapele ba Mebuso ba Bosemphato bo Botjha Bakeng sa Ntshetsopele ya Aforika le Komiti ya Mmuso Tlwaetso ya Makgulo, le Foramo ya Seboka sa Aforika sa Mokgwa wa ho Shebisana tse fetileng Mmoho.1.4. Kabinete e thoholeditse boetapele ba Dinaha tse Kopaneng Bakeng sa Ntshetsopele ya Aforika e ka Borwa bakeng sa ho thusa tsamaisong e lebisitseng hore Zimbabwe e amohele Molaotheo o motjha. Molaotheo wa Zimbabwe o tshwaya mokolokotwane wa bohlokwa ho kenngweng tshebetsong ha Tumellano ya Kgotso ya Lefatshe ka katleho.1.5.  Mathuleng ana a Kgwedi ya Batjha Kabinete e etsa kgoeletso ho makala oohle a setjhaba ho phahamisa maemo a mananeo a ho lwantsha tshebediso e mpe ya dithethefatsi. Mookotaba wa Kgwedi ya Batjha o re:  Ha re Sebetseng Mmoho bakeng sa Ntshetsopele ya Batjha le Aforika Borwa e Hlokang Dithethefatsi. Ketso e matla ya Mmuso bakeng sa ho shebana le tshebediso e mpe ya dithethefatsi ho la Eldorado Park, Gauteng, e tlisa batho ba tulo ena haufi le ho hlokomela ntlha ya sebaka se hlokang dithethefatsi. Kabinete e lemoha le ho ananela tswelopele e entsweng ke sepolesa, baetapele ba badudi le makala a mang ho la Eldorado Park tlasa boetapele ba Mmuso wa Porofense wa Gauteng. Mmoho ba entse kgatelopele ya bohlokwa twantshong ya kgehlepe ena ya tshebediso e mpe ya dithethefatsi. Kabinete e a hlokomela hore maemo ho la Eldorado Park a bontsha dintlha tse tobaneng le dibaka tse ngata naheng ka bophara le ho etsa kgoeletso baduding bohle ba naha hore ba etelle pele ntwa ya Aforika Borwa e  hlokang dithethefatsi  ka hara ditulo ka ho fapana.Nakong ya kgwedi ya Batjha, ha re itlameng bakeng sa ho lwana ntwa e kgahlanong le tshebediso e mpe ya dithethefatsi le botahwa ditulong tsohle tsa naha.1.6. Kabinete e amohela ho kenngwa ha puo ya seAforika ho Kereiti ya R le ho Kereiti ya 1 moo dipuo tseo di leng siyo.Kabinete hape e thoholetsa phatlalatso ya Yunivesithi ya KwaZulu-Natal ya ho etsa hore isiZulu e be setlamo ho barutwana ba qalang, ba sa tsebeng puo ya isiZulu hantle, ho ingodisa bakeng sa thuto eo ho ntshetsapele bokgoni ba ho qoqa.Kabinete e kgothaletsa baahi bohle ba Aforika Borwa ho ithuta puo e le nngwe ya ka hara naha ka ha sena se kgothaletsa tsebo ya maleme a mangata le kaho ya setjhaba.1.7. Kabinete e ananela hore ho tloha ka la 1 ho ya ho la 3 Phuptjane 2013 Mopresidente Jacob Zuma o tla etela semmuso ho la Japan le ho kenela Khonferense ya Matjhaba ya bo hlano ya Tokyo mabapi le Ntshetsopele ya Aforika (TICAD V). Mookotaba wa TICAD V ho la Yokohama, Japan, ke:  Re tshwarisane le Aforika e Fetohelang Pele Haholo. 1.8. Kabinete e maswabi ka ho hlokahala ha mokaubere wa raditaba Vuyo Mbuli le ho isa matshediso ho ba lelapa la Mbuli, metswalle le bomphato indastering ya boraditaba. Monghadi Mbuli o nyehetse haholo bakeng sa ho bopa dipuisano tsa setjhaba dintlheng tsa bohlokwa le lerato la mosebetsi wa hae le amme dipelo tsa baahi ba Aforika Borwa.1.9. Kabinete e bontshitse matshediso a yona ho baahi ba Bangladesh le malapa le metswalle mabapi le basebeletsi ba fetang 1 000 ba feme ya masela ba hlokahetseng ha ba welwa ke moaho. Mehopolo le dithapelo tsa rona di na le setjhaba sa Bangladesh.1.10. Kabinete e maswabi haholo ka tahlehelo ya bophelo le ditemalo ka lebaka la dikgohola tse matla ho la China e ka borwa.1.11. Kabinete hape e bohloko haholo ka lefu la baithuti ba bahlano ba motsana wa Lwandile ho la Ngqeleni, Kapa Botjhabela, ba timetseng kotsing ya bese. Baithuti ba 30 le bona ba ile ba lemala kotsing ena e mpe. Mmuso o isa matshediso a ona ho malapa, metswalle, baithutimmoho le matitjhere a diphofu. Ho utlwisa bohloko ha Aforika Borwa e lahlehelwa ke baetapele ba kamoso.2. Dipuisano le diqeto tsa bohlokwa tsa Kabinete2.1. Kabinete e tjhaeletse monwana hore Pampiritshwaelo bakeng sa Tshebetso ya Sepolesa e phatlalatswe ho Kazete ya Mmuso bakeng sa hore setjhaba se tshwaele.Ho tloha ha ho ne ho thehwa Tshebeletso ya Sepolesa ya Aforika Borwa (SAPS) ka 1994, ho bile le diphetoho tse ngata tikolohong e ka hare le ka ntle e bileng le kgahlamelo kutlwisisong ya Tshebeletso le ho arabeleng dintlha tsa botlokotsebe le polokeho.Ka mora 1994, Mmuso o ne o tobane le ho shebana le dipheo tse pedi tsa ho bopa mmuso o tswelang pele ka ho le leng o ntse o fetolela sepolesa ho institjushene ya taolo.Pampiritshwaelo ena e arabela ho diphephetso tse hlwauweng ho latela tekolo ya kgema ha Leano la Setjhaba la Thibelo ya Botlokotsebe (NCPS) la 1996 le Pampiritemoso ya 1998 e mabapi le Paballo le Polokeho. Setsing sa maano ana ho ne ho na le mohopolo wa ho shebana le ipaballo le polokeho ka mokgwa o batsi ka ntshetsopele le ho kenngwa tshebetsong ha mananeo a akaretsang makala a fapaneng ka kopanelo. Mmoho mohopolo e ne e le ho hlahisa moralo o bataletseng bakeng sa ho sebetsana le dintlha tse batsi tsa paballo le polokeho ho fihlela ka 2004.Pampiritshwaelo e sebetsana le  Ho tobana le Botlokotsebe ho Aforika Borwa ya Demokerasi, Tshebetso ya Sepolesa ka hara Aforika Borwa, Batalatso ya Boprofeshenale le Ditlhophiso tsa Institjushene ya Sepolesa.  Sepheo sa sena ke hore qetellong ho etswe hore SAPS e arabele lepatlelo la botlokotsebe le ntseng le fetoha le ho kgotsofatsa ditlhoko tsa Mmuso o ntseng o tswelapele.2.2. Kabinete e tjhaeletse monwana Moralo wa Naha wa Tshebetso bakeng sa Bana wa 2012-2017 jwaloka moralo o batsi bakeng sa ho fana ka tataiso le tshupiso ho mafapha a mmuso, badudi le bomphato ba bang lefapheng la tsa bana bakeng sa ho phethahatsa ditokelo tsa bana.Moralo ona o kenyeletsa Molaotheo, ditumellano tsa matjhaba le tsa lebatowa, ho hlaha ha molao bakeng sa bana ka hara Aforika Borwa, Dipheo tsa Ntshetsopele ya Mongwahakgolo le Moralo wa Ntshetsopele ya Naha (NDP) wa Pono ya 2030.Moralo ona o na le meokotaba e mehlano e ka sehloohong: ho phela ha bana (mohlala. Phokotseho ya sekgahla sa ho shwa ha masea); kgodiso ya bana (mohlala Ditshebeletso tsa kgodiso ya bana ba sale banyane); tshireletso ya bana (mohlala tshireletso kgahlanong le merusu le tlhekefetso ka motabo); maemo a bophelo a bana (mohlala Maem a bodulo ba bana) le bonkakarolo ba bana (mohlala Bana ba be le boikarabelo ha ba sebedisa ditokelo tsa bona).Moralo ona wa Naha wa Tshebetso bakeng sa Bana wa 2012-2017 o tla ahlaahlwa ho ya pele nako e tlang ya boraditaba.2.3. Kabinete e tjhaeletse monwana hore Tjhatara bakeng sa Ntjhafatso ya Botjhaba ba Aforika e nehelwe Palamenteng bakeng sa ho tjhaelwa monwana wa tokiso ho ya ka dipehelo tsa Karolo 231 (92) ya Molaotheo wa Rephaboliki ya Aforika Borwa.Tokiso ya Tjhatara ke mmuso ke karabelo ho Boitlamo bakeng sa Ntjhafatso ya Botjhaba le Maitshwaro bo Tshwanang ba Tulo e Setlwaeding ya bo 16 ya Dihlooho tsa AU e neng e tshwaretswe ho la Equatorial Guinea, ka Pherekgong 2011, le Kgakolo ya letsholo la AU bakeng sa Tjhatara bakeng sa Ntjhafatso ya Botjhaba ba Aforika e neng e tshwaretswe Aforika Borwa ho ya mafelong a 2011.Tokiso ya Tjhatara e phahamisa tshireletso ya maitshwaro a botjhaba a maAforika le mafa a botjhaba mme e kgothaletsa Boikgantsho ba BoAforika.Tjhatara e kgothaletsa kopanngo ya botjhaba, bonono, maitshwaro a botjhaba, puo, lefa mmoho le diindasteri tsa botjhaba le popo e le tsa bohlokwa bakeng sa ntshetsopele ya nako e telele. Sena se na le boleng ba ho nyehela kgolong ya moruo le kopanong ya kahisano. Tjhatara e nyalantswe le Tsela e Ntjha ya Kgolo, NDP, Pampiritemoso mabapi le Bonono, Botjhaba le Lefa le Leano la Moruo la Gauta ya Mzansi. Letona la Bonono le Botjhaba o tla bitsa kopano ya boraditaba mabapi le sena.2.4. Kabinete e ananetse ho tshwarwa ha Seboka sa pele sa Saense, Theknoloji le Ntlafatso (STI) ho tloha ka la 20 ho ya ho la 21 Phupu 2013.Dipuisano tse rerilweng nakong ya Seboka di fana ka lepatlelo la ho fatana le ditsela tsa ho ntlafatsa kgokahanyo pakeng tsa mmuso le lefapha la poraefete.Seboka se tla kgontsha bankakarolo ho fatana le ditsela tsa kamoo STI e ka bapalang karolo ya bohlokwa leetong la rona la ho ya moruong o itshetlehileng tsebong le ho phethahatsa Pono ya 2030.3. Dibili3.1. Kabinete e tjhaeletse monwana Bili e lohothwang ya sehlomathiso sa Bili ya Moralo wa Tsamaiso ya Setjhaba (PAM) se jwale se tla phatlalatswang bakeng sa tshwaelo ya setjhaba.Bili ya moralo e batla ho hlahisa moralo wa semolao o tshwanang bakeng sa basebetsi le mabaka a itseng a tlhophiso le taolo ho tsamaiso ya naha, porofense le bomasepala. Sepheo sa sena ke ho ntlafatsa phano ya ditshebeletso ka mokgwa o tshwanang bakeng sa tsamaiso ya tsa setjhaba, tshebediso e ntlafetseng ya basebeletsi le ho theha kgoro e le nngwe bakeng sa ditshebeletso tsa mmuso ho baahi.3.2. Kabinete e tjhaeletse monwana Sehlomathiso sa Bili ya Khomishene ya Tshebeletso ya Setjhaba bakeng sa tshwaelo ya setjhaba le ho hlahiswa ha Sehlomathiso sa Bili Palamenteng.Sepheo sa Sehlomathiso sa Bili ke ho matahanya Molao wa Khomishene ya Tshebeletso ya Setjhaba wa 1997 le Molaotheo. Ho fetafeta moo se batla ho matlafatsa Khomishene ya Tshebeletso ya Setjhaba hore e fane ka tataiso e tsamaelanang le melawana e busang tsamaiso setjhaba.Sena se tsamaelana le karolo e matlafaditsweng e labalabelwang ke NDP bakeng sa Khomishene.3.3. Kabinete e tjhaeletse monwana hore Sehlomathiso sa Bili ya Tshebeletso ya Tsa Boemo Ba Lehodimo ya Aforika Borwa sa 2013 se phatlalatswe bakeng sa tshwaelo ya setjhaba.Sehlomathiso sa Bili ena ke ho hlomathisa Molao wa Tshebeletso tsa Boemo ba Lehodimo, wa 2001 (Molao wa 08 wa 2001) o nehelanang ka ho thehwa, dipheo, matla le mesebetsi ya Tshebeletso ya Tsa Boemo Ba Lehodimo ya Aforika Borwa.Haholoholo dihlomathiso di tla neha Tshebeletso ya Tsa Boemo Ba Lehodimo ya Aforika Borwa tumello ya molao ya ho kenya tshebetsong mosebetsi wa taolo ya boleng ba tlhahisoleseding ka moya o fetofetohang, le ho sebetsa jwaloka mohlokomedi wa Mokgwa wa Tlhahisoleseding ka Boleng ba Moya wa Aforika Borwa.Sena se nyehela ho tshireletseng le ho matlafatseng ha thepa ya rona ya tikoloho le mehlodi ya tlhaho.3.4. Kabinete e tjhaeletse monwana hore Moralo wa Sehlomathiso sa Bili ya Ntshetsopele ya Mehlodi ya Diminerale le Petroliamo, wa 2012 o nehelwe Palamente.Moralo wa Sehlomathiso sa Bili ya Ntshetsopele ya Mehlodi ya Diminerale le Petroliamo (Bili ya Sehlomathiso) o batla ho hlomathisa Molao wa Ntshetsopele ya Mehlodi ya Diminerale le Petroliamo wa 2002 (Molao wa 28 wa 2002) jwaloka ha o hlomathisitswe ke Molao wa Ntshetsopele ya Mehlodi ya Diminerale le Petroliamo wa 2008 (Molao wa 49 wa 2008).Dipheo tse kgolo tsa moralo wa Bili ya Sehlomathiso ke, hara tse ding, ho matlafatsa phano bakeng sa ho tshwaelwa ha diminerale hore ho hodiswe indasteri le ho nyehela dipheong tsa naha tsa ho hlahisa mesebetsi le kgolo ya moruo jwaloka ha ho labalabelwa ke NDP. Ho tla behwa nako e ikgethileng bakeng sa ntlha ena.4. BathonngwaKabinete e tjhaeletse monwana bathonngwa ba latelang:4.1. Monghadi Sithembiso Freeman Nomvalo jwaloka Mohlanka wa Phethahatso ya ka Sehloohong bakeng sa Lekala la Theknoloji ya Tlhahisoleseding ya Mmuso hape e le setho sa phethahatso ho Boto ya lona ya Balaodi bakeng sa selemo.4.2. Monghadi Trevor Gordon jwaloka Motlatsa Molaodikakaretso: Taolo ya Dikgwerekgwere tsa Dikhemikale ho Lefapha la Merero ya Tikoloho.4.3. Mofumahadi Yoliswa Makhasi jwaloka Motlatsa Motsamaisikakaretso: Bolaodi ba Kgwebo ho Lefapha la Dikgwebo tsa Mmuso.4.4. Mofumahadi Rose Mbono jwaloka Motlatsa Motsamaisikakaretso: Matahanyo ya Leano le Kgahlamelo ya Moruo ho Lefapha la Dikgwebo tsa Mmuso..4.5. Kabinete e tjhaeletse monwana ho thonngwa ho latelang ho Lekala la Polokeho ya Kahisano la Aforika Borwa (SASSA):a) Mofumahadi Emmarentia Dianne Dunkerley mosebetsing wa Molaodi wa Phethahatso: Tsamaiso ya Matlole a Thekolohelo,b) Monghadi. Frank Earl mosebetsing wa Molaodi wa Phethahatso: Phethisetso ya Matlole.4.6. Kabinete e ananetse kekeletso ya nako ya tshebetso, bakeng sa dikgwedi tse tsheletseng, bakeng sa ditho tse 20 tsa Lekgotla la ha jwale la Lekgotla la Aforika Borwa la Diprofeshene tsa Saense ya Tlhaho ho fihla ka la 30 Lwetse 2013.Dipatlisiso:Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 12 Phuptjane ,13 Jun 2013,https://www.gov.za/statement-cabinet-meeting-12-june-2013,https://www.gov.za/st/pehelo-ya-kopano-ya-kabinete-ya-la-12-phuptjane,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e lakaletsa Mopresidente wa mehleng Nelson Mandela ho fola ka potlako le ho netefaletsa setjhaba hore o fumana tlhokomelo e hlwahlwa ka ho fetisisa ya bongaka. Kabinete e nyakaletse hore o arabela kalafo hantle le ho pheta kopo ya yona ho boraditaba le setjhaba hore ho hlomphuwe boinotshi ba Mopresidente wa mehleng le lelapa la hae nakong ena.1.2. Kabinete e thoholetsa mosebetsi wa Moifo wa Tshebetso wa Twantsho ya Bobodu  wa Lekala la Toka, Thibelo ya Botlokotsebe le Polokeho o ileng wa thehwa ke Mopresidente Jacob Zuma ka 2010. Lekgetlo la pele nalaneng ya demokerasi ya rona, ditlokotsebe tse sebedisitseng tshepo ya setjhaba hampe le mehlodi di ile tsa tsebahatswa le hore di arabelle diketso tsa tsona phatlalatsa. Ho se mamelle bobodu ka ho phethahala ha Mmuso wa Aforika Borwa ho re atametsa haufi le pono ya rona bakeng sa 2030 moo setjhaba sa Aforika Borwa se tla itshupang ka maemo a phahameng a boitshwaro le tlhompho e phethahetseng.Qeto ena e matla e batla ho thibela batho ba makaleng a poraefete le a setjhaba ho kena diketsahalong tsa bobodu le botlokotsebe le ho kgannwa ke boitlamo ba rona ba ho netefatsa hore baahi bohle ba bolokehile le ho ikutlwa ba bolokehile.1.3. Kabinete e nyefola ka bohale diketsahalo tsa semorabe tsa haufinyana tjena dikarolong tse ding tsa naha ya rona. Ha ho na sebaka sa bosemorabe naheng le demokerasing ya rona, haholoholo dikolong tsa rona, moo dintlha tsa bohlokwa tsa Molaotheo wa demokerasi ya rona di lokelang ho kgothaletswa le ho tshireletswa.Kabinete e thoholetsa Lefapha la Thuto ya Motheo ka ketso ya lona ya potlako ya ho sebetsana le bosemorabe dikolong mme le kgothaletsa batswadi bohle, baithuti, le matitjhere ho tlaleha bosemorabe le tlhekefetso dikolong. Kabinete e etsa kgoeletso ho maAforika Borwa oohle ho sebetsana le bosemorabe hohle moo bo hlahellang teng setjhabeng sa rona.1.4. Kabinete e ananela leeto la Mopresidente wa Amerika, Barack Obama ho la Aforika Borwa, e leng karolo ya ketelo ya dinaha tse tharo e leng Senegal, Tanzania le Aforika Borwa mahareng a la 26 Phuptjane le 3 Phupu 2013. Puisano ya rona ya maele a sepolotiki le Amerika e tswela pele ka sekgahla se setle hodima dikamano tsa bobedi ba rona. Amerika e dula e le molekane wa bohlokwa ho tsa kgwebisano, matsete, bohahlaudi le theknoloji.1.5. Kabinete e thoholeditse kopano ya bohlokwa mabapi le Sekema sa Setifikeiti sa Tshupo sa Kimberley (KPCS) e neng e tshwerwe mahareng a la 4 le 7 Phuptjane 2013 ho la Kimberley. Seboka sena se tshohlile hara tse ding ditsela tsa ho matlafatsa bohlwahlwa ba sekema sa setifikeiti sa tshupo sa taemane e tala. Sena ke ho netefatsa hore kgwebisano ya taemane ha e lefelle merusu ya mekgatlo ya marabele le batshehetsi ba yona ba batlang ho kgella fatshe mebuso e molaong.  Dikgothaletso ho tswa kopanong ena di tla sekasekwa kopanong ya seboka ya KPCS e tla tshwarwa ha morao selemong sena.1.6. Kabinete e ananetse hore ho hopolwa ha Letsatsi la Batjha leo ka 2013 le tshwayang sehopotso sa dilemo tse 37 sa Merusu ya Phutjane 16 ya Soweto se tla ketekwa tlasa mookotaba o reng  Ha re sebetseng mmoho bakeng sa ntshetsopele ya batjha le Aforika Borwa e hlokang dithethefatsi . Kabinete e ananetse boinehelo bo entsweng ke sehlopha sa 1976 bakeng sa ho fetola nalane ya naha le ho tsepamisa Aforika Borwa tseleng e isang demokerasing. Kabinete e ile ya pheta hore, ha batjha ba 1976 ba lwanetse tokoloho le ho thehwa ha mmuso wa demokerasi, tshebetso ya batjha ba kajeno ke e isang ho sebetsaneng ka katleho le diphephetso tsa bofuma, tlhoko ya mesebetsi, HIV le AIDS, bointshetsopele; le tshebediso e mpe ya dithethefatsi. Kabinete e kgothaletsa maAforika Borwa oohle le mekgatlo ho sebetsa mmoho bakeng sa ho ntlafatsa bophelo ba batjha le ho lwanela ho tlosa barekisi ba dithethefatsi metseng ya rona. Ho hopolwa ha Letsatsi la Batjha la naha ho tla tshwarwa ka Sontaha, 16 Phuptjane 2013 ho la Newcastle, KwaZulu-Natal.1.7. Kabinete e lakaletsa Mokgatlo wa Baithuti wa Aforika Borwa (Cosas) mahlohonolo sehopotsong sa ona sa dilemo tse 34, o nang le metso ya yona ho ntwa ya Soweto ya 1976 bakeng sa thuto e lefellweng, e nang le boleng le ho ipapisa le maemo. Naha e ikamahanya le Cosas ha e keteka diphihlello tsa yona tse babatsehang le ho kgothaletsa thuto e nang le boleng bakeng sa bohle. Kabinete hape e thoholetsa boetapele ba Cosas bakeng sa ho etsa matsapa a ho bokanya batjha kgahlanong le tshebediso e mpe ya dithethefatsi.1.8. Kabinete e nyefola diketso tsa ho tshollela mantle pontsheng ho la Kapa Bophirima ke baipelaetsi ba kgahlanong le matlwana a mabakete. Le ha, Mmuso o hlompha tokelo ya baahi ya ho ipelaetsa, mokgwa o tjena wa ho ipelaetsa o hloka seriti mme o ka baka kotsi e kgolo bophelong bo botle ba badudi le ho baipelaetsi ka bo bona. Kabinete e etsa kgoeletso ho baahi ho hlahisa dingongoreho tsa bona ka tsela e lokileng le ho hlompha ditsha tsa mmuso ho sa natswe dingongoreho tsa bona. Ho fetafeta moo Kabinete e entse kgoeletso ho ba ka sehloohong hore ba sebetsane le mabaka ka potlako ka tsela e ipapisitseng le Molaotheo wa rona.1.9 Mmuso, tlasa boetapele ba Motlatsa Mopresidente Kgalema Motlanthe, o ile wa kopana le baetapele ba bodumedi ba emetseng Lekgotla la Aforika Borwa la Dikereke le Khonferense ya Babishopo ba Katholiki ba Aforika Borwa ho tshohla dingongoreho tsa bona tsa kamoo Projeke ya Ntlafatso ya Mebila e Bulehileng ya Gauteng e tlang ho thefula bafutsana le hore mmuso ha o kgathalle dihloko tsa ba kojwana di mahetleng.Kabinete e boela e pheta hore mmuso ha o a kenyeletsa dipalangwang tsa setjhaba tse ngodisitsweng (tse sebediswang haholo ke ba kojwana di mahetleng) ditefellong tsa mebila e lefuwang ya Gauteng. Hodima moo, bakeng sa ho sebetsana le dingongoreho tsa boramakoloi ba bang, mmuso o theotse ditefello le ho hlahisa ditefello tse ntjha tse nyehlisitsweng bakeng sa mekgahlelo yohle ya makoloi.Kabinete e kgothaletsa boramakoloi ba Gauteng ho ingodisa bakeng sa di e-tag le ho nka projeke ena jwaloka mekutu ya naha ya ho aha meralo ya motheo ya setjhaba.1.10. Kabinete e lakaletsa dihlopha tsa Bolo tsa Bafana Bafana le Banyana Banyana le Sehlopha sa Kerikete sa Diprothea mahlohonolo ka ho hlola ha bona bolong le keriketeng. Kabinete e lakaletsa dihlopha tsa setjhaba mahlohonolo bakeng sa ditlholo tsa bona tse lwanetsweng ka thata bekeng e sa tswa feta le ho kgothaletsa maAforika Borwa oohle ho tshehetsa dihlopha tsa rona tsa naha.1.11. Kabinete e amohetse ho thakgolwa ha Power FM, seteishene sa radio se setjha sa dipuisano, jwaloka setlabotjha indastering ena. Kabinete e ananetse hore seteishene sena se tla sebetsana haholo le dipolotiki, mabaka a kahisano le dipapadi le ho imatahanya le letoto la mapatlelo a radio a ka sebediswang bakeng sa ho hlahlella maAforika Borwa.1.12. Kabinete e lakaletsa Motsamaisikakaretso wa Lefapha la Bophelo bo Botle, Ngaka Malebona Precious Matsoso, bakeng sa ho thonngwa ha hae jwaloka setho le e mong wa Motlatsa baduladitulo ba Boto ya Phethahatso ya Seboka sa Lefatshe sa Bophelo bo Botle bakeng sa dilemo tse tharo.2. Dipuisano le Diqeto tsa Bohlokwa tsa Kabinete2.1. Kabinete e ananetse hore Setsi sa Mautlwela a Ditjhelete sa Aforika Borwa se tla tshwara dikopano tsa Selemo ka seng ya 2013 le ya Seboka le Sehlopha sa Tshebetso sa Kakaretso sa Sehlopha sa Egmont sa dikarolwana tsa mautlwela a ditjhelete.Sehlopha sa Egmont ke mokgatlo wa dikarolwana tsa mautlwela a ditjhelete ho tswa dinaheng tse 131.  Di kopana kgafetsa ho kgontsha tshebedisano mmoho bakeng sa ho hlwaya dikuno tsa botlokotsebe, ho thibela ho hasanngwa ha tjhelete ho seng molaong le ho thuswa ha boferekanyi ka ditjhelete ka sepheo sa ho tshireletsa mokgwa wa tsa tshebediso ya ditjhelete o nang le seriti.2.2. Kabinete e ananetstse ho kgethwa ha Aforika Borwa bakeng sa ho sebetsa ho Lekgotla la Matjhaba a Kopaneng la Moruo le Kahisano (ECOSOC) bakeng sa 2013   2015. Sena se hlahisa monyetla wa ho beha boetapele ba Aforika Borwa ka bohlale bakeng sa mabaka a ntshetsopele le ho matlafatsa karolo ya naha jwaloka sebapadi sa bohlokwa le se hlwahlwa dipuisanong le matjhabatjhaba.Hape Aforika Borwa e tla netefatsa hore ECOSOC e boela e matlafaditswe le ho ahwa botjha hore e tle e kgone ho tobana le diphephetso ka bokgabane tsa lefatshe le fetofetohang le ditlhoko tsa dinaha tse ntseng di tswela pele.2.3. Kabinete e ananetse tlaleho ka ha Setho se seng sa ka dinako tsohle sa Lekgotla la Matjhaba a Kopaneng la Tshireletso (UNSC) ho tloha ka la 1 Pherekgong 2011 ho isa ho la 31 Tshitwe 2012.Tlaleho ena e hlalosa kgahlamelo ya Aforika Borwa mokgweng wa taolo wa lefatshe bakeng sa ho boloka kgotso le polokeho ya matjhaba.Ho ipapisitswe le mabaka a maitshwaro le dikgahleho tsa naha, Aforika Borwa ho UNSC e behile ka sehloohong tharollo ya diqabang le kgotso le botsitso Kontinenteng ya Aforika. Setho sa UNSC hape se file Aforika Borwa monyetla wa ho matlafatsa dikamano le balekane ba bohlokwa ba dinaha tse ntseng di tswela pele   Brazil, India, Nigeria le China   tse arolelaneng setho sa Lekgotla le Aforika Borwa.3. Dihlomathiso tsa molao3.1. Kabinete e tjhaetse monwana hore Sehlomathiso sa Molao wa Taolo ya Dikoduwa se phatlalatswe bakeng sa maikutlo a setjhaba.Sepheo sa Sehlomathiso sena ke ho tobana le diphephetso tse bonahalang di le teng ho ya le mekgahlelo ya mmuso kamora ho kenngwa tshebetsong ha Molao wa Taolo ya Dikoduwa wa 2002. Sehlomathiso sena se tla tiisetsa botjha mosebetsi wa bomasepala ba ditereke mabapi le ho thehwa ha matla bakeng sa ntshetsopele le kgokahanyo ya moralo wa taolo ya dikoduwa. Sena se kenyeletsa ho kenngwa tshebetsong mosebetsi wa taolo ya dikoduwa bakeng sa tulo ya masepala.Molao wa Taolo ya Dikoduwa wa 2002 o tobile dintlha tse nne: O theha moralo o batsi wa dibaka bakeng sa taolo ya dikoduwa; o thatiselletsa ho hodiswa ha leano le keneletseng la moralo wa bohlale ba taolo ya dikoduwa. Ho fetafeta moo sehlomathiso se fana ka tlhophiso le peho ya koduwa; mme se bua bakeng sa nako e seng kae ka matlole boiphumano le tokiso tsa kamora koduwa. Se fana ka baithaopi ba taolo ya dikoduwa le mabakanyana a mang a tlatsetso.3.2. Kabinete e tjhaetse monwana ho kenngwa ha Sehlomathiso sa Molao wa Ditefello tsa thepa ya Bomasepala ba Mmuso wa Lehae Palamenteng.Mmuso wa Lehae: Molao wa Ditefello tsa Thepa ya Bomasepala o qadile ho kena tshebetsong ka la 2 Phupu 2005. O ile wa ntlafatswa botjha ka 2008 le 2009. Sepheo sa dintlafatso botjha ke ho tlosa pherekano le ho fana ka bonnete ba molao bo utlwahalang.Ntlafatso botjha e tla dumella ponaletso bakeng sa ho beha ditefello bakeng sa mekgahlelo e fapaneng ya thepa, kahoo e ntlafatsa kutlwisiso ya borathepa ditefello. Ntlafatso botjha ha e no kenyeletsa meralo e itseng ya motheo ya ditshebeletso tsa setjhaba e kang mebila, diporo, dibaka tsa maemafofane, matamo le metsi a dinoka hore di lefellwe. Tsena di laolwa ke setjhaba mme di ke ke tsa kgathatsa makala a poraefete. Sena se tla eketsa diketsahalo tsa moruo ho ya le meedi ya bomasepala . Hape sena se tla nyehela karolong ya ntshetsopele ya Dikgwebo tsa Mmuso ka ho fokotsa ditjeho tsa bona tsa motjha-o-tjhele.3.3. Kabinete e tjhaetse monwana letoto la Melao ya Dikepe tsa Kgwebo bakeng sa ho tshohlwa Palamenteng. Dihlomathiso tsena ke karolo ya pakana ya mekutu e reretsweng ho fana ka sekgahla ho boitlamo ba Aforika Borwa tlasa Protokhole ya Mokgatlo wa Mawatle ya Matjhaba ya 1992.3.3.1. Sepheo sa Sehlomathiso sa Molao wa Dikepe tsa Kgwebo (Tumellano ya Boikarabelo ho Setjhaba) ke ho: kenya tshebetsong Protokhole ya Mokgatlo wa Mawatle ya Matjhaba ya 1992; le ho o fetisa e le molao wa Tumellano ya Matjhaba ho Boikarabelo ho Setjhaba bakeng sa Tshenyo ka Tshilafatso ya Oli se ntlafaditsweng botjha sa, 1969. Tumellano ya Boikarabelo ho Setjhaba e theha le ho laola boikarabelo ba monga sekepe ya ngodisitsweng.3.3.2. Sepheo sa Sehlomathiso sa Molao wa Dikepe tsa Kgwebo (Letlole la Matjhaba la Ditlhapiso tsa Tshilafatso ya Oli) ke ho: kenya tshebetsong Protokhole ya 1992 ho Tumellano ya Matjhaba bakeng sa ho Thehwa ha Letlole la Matjhaba bakeng sa Tshenyo ya Tshilafatso ka Oli, ya 1971 (Tumellano ya Letlole).Tumellano ya Letlole e theha Letlole la Matjhaba, le bitswang Letlole la Matjhaba la Ditlhapiso tsa Tshilafatso ya Oli (IOPC). Sepheo sa Letlole ke ho lefella ditlhapiso ho mahlatsipa a tshenyo ka tshilafatso (ka hara moelelo wa Tumellano ya Boikarabelo ho Setjhaba) moo ba sa kgonang ho thola ditlhapiso, kapa ditlhapiso ka botlalo, tlasa dipehelo tsa Tumellano ya Boikarabelo ho Setjhaba. Letlole la IOPC le fumana ditjhelete ho tswa ho beng ba thepa.Dihlomathiso tsa Boikarabelo ho Setjhaba le Letlole la Ditumellano di sebetsana le mabaka a boikarabelo le ditlhapiso bakeng sa tahlehelo kapa tshenyo e bakilweng ke tshwaetso ka lebaka la ho tsholoha kapa ho dutla ha oli e tswang ditankeng tsa oli.3.3.3. Sehlomathiso sa Molao wa Dinyehelo wa Dikepe tsa Kgwebo (Letlole la Matjhaba la Ditlhapiso tsa Tshilafatso ya Oli) le Sehlomathiso sa Molao wa Tsamaiso ya Dikepe tsa Kgwebo (Letlole la Matjhaba la Ditlhapiso tsa Tshilafatso ya Oli) di fana ka ho kenngwa tshebetsong ha Protokhole ya Mokgatlo wa Mawatle wa Matjhaba ya 1992 ho ntlafatsa botjha Tumellano ya Matjhaba bakeng sa ho Thehwa ha Letlole la Matjhaba bakeng sa Tshenyo ka Tshilafatso ka Oli, ke Aforika Borwa.Sehlomathiso sa molao wa Tsamaiso se tla fana ka tumello ya molao e hlokahalang ho kgontsha ba Ditshebeletso tsa Lekeno la Aforika Borwa ho tsamaisa pokello ya lekgetho la Letlole la Matjhaba la Ditlhapiso tsa Tshilafatso ya Oli. Sehlomathiso sa Molao wa Dinyehelo ke Sehlomathiso sa tjhelete se fanang ka ho behwa le pokello ya dinyehelo tse tshwanelang ho lefellwa ho Letlole.4. Bathonngwa4.1. Kabinete e tjhaetse monwana ho thonngwa ha ditho tse supileng (7) bakeng sa nako ya dilemo tse hlano (5) ho tloha ka la 12 Phuptjane 2013, ho sebetsa ho Lekala la Bophatlalatsi la Dipapadi le Boikgathollo, ho ya ka Molao wa Diloto ( wa nomoro ya 57 wa 1997).a. Ngaka Vukile Charles Mehana;b. Monghadi Thandisenzo Aleck Skhosana;c. Mofumahadi Muditambi Ravele;d. Mofumahadi Annamarie Louise van Wieringen;e. Mofumahadi Krubavathi Jaram;f. Monghadi Ado Moloabi; leg. Monghadi Goliath Munro.4.2. Kabinete e tjhaetse monwana ho thonngwa ha ditho tse tharo (3) bakeng sa nako ya dilemo tse hlano (5) ho tloha ka la 12 Phuptjane 2013, ho sebetsa ho Lekala la Bophatlalatsi la Bonono, Botjhaba le Setso ho ya ka Molao wa Diloto (wa nomoro ya 57 ya 1997).a. Mofumahadi Hellen Kentse Makgaeb. Mofumahadi Violet Tyamzashe; lec. Mofumahadi Brenda Sesane.4.3. Kabinete e tjhaetse monwana ho thonngwa botjha ha bobedi ba Balaodi bao e seng ba Phethahatso ho Boto ya Banka ya Ntshetsopele ya Dinaha tsa Borwa ba Aforika (DBSA) ho ya ka karolo ya 7 ya Molao wa DBSA, (Molao wa 13 wa 1997).a. Mofumahadi Thembisa Dingaanb. Moprofesara Omar Latiff.4.4 Kabinete e tjhaetse monwana ho thonngwa ha Batlatsa Balaodikakaretso ba latelang:a. Mofumahadi Maseapo Kganedi Motlatsa Molaodikakaretso: Tshebeletso tsa Dihlopha ho Lefapha la Bonono le Botjhabab. Monghadi Mpho Joseph Mofokeng: Mohlanka ya ka Sehloohong wa Ditjhelete: Akhaonteng ya Kgwebo ya Metsi ho Lefapha la Merero ya MetsiDipatlisiso: Phumla Williams (Sebueledi sa Kabinete se Tshwereng Mokobobo)Mohala: 0835010139"
Pehelo ya kopano ya Kabinete ya mohla la 26 Phuptjane 2013,2 Jul 2013,https://www.gov.za/statement-cabinet-meeting-26-june-2013,https://www.gov.za/st/pehelo-ya-kopano-ya-kabinete-ya-mohla-la-26-phuptjane-2013,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e imatahanya le setjhaba le ba matjhabeng bakeng sa ho rapella ntate wa setjhaba, Mopresidente wa mehlengNelson Mandela. Nakong ena e boima, ha re bontsheng lerato le kutlwelobohloko mme re etse Madiba motlotlo.1.2. Kabinete e ananetse ho ketekwa ha selemo sa bo 58 sa ho tekenwa ha Tjhata ya Tokoloho e neng e tekenwe ka la 26 Phuptjane 1955 e leng motheo wa demokerasi le Molaotheo wa rona. Kabinete e etsa kgoeletso ho maAforika Borwa oohle ho  Bapala karolo ya lona  mabapi le ho isa naha haufiufi le pono ya Aforika Borwa e kopaneng, e hlokang semorabe, e hlokang kgethollo ka bong, ya demokerasi le e tswetseng pele.1.3. Kabinete e amohela boitlamo bo botjha ba Lefapha la Bophelo bo Botle, mmoho le bafuputsi bakeng sa ho tobana le dintlha tse hlahisang diphepetso bakeng sa mekutu e kopanetsweng ya ntwa kgahlanong le HIV. Kabinete hape e amohela boitokisetso ba Lefapha la Bophelo bo Botle ba ho hlahisa boikenyako bo atisitsweng ho mefuta e teng e kenyeletsang tlhokomediso e ekeditsweng mabapi le HIV le AIDS, le mehato bakeng sa ho fokotsa kotsi ya tshwaetso ya HIV.1.4. Kabinete e lebisa matshediso ho Kompone ya Setjhaba e Mogadishu ho la Somalia ya Mokgatlo wa Matjhaba a Kopaneng (UN) ho latela tlhaselo e mpe ya ka la 19 Phuptjane 2013 eo ho yona ho shweleng batho ba 15 ho kenyeletswa maAforika Borwa a mabedi. Re etsa boipiletso ho dihlopha tsohle tsa dipolotiki tse ka thoko ho ditsamaiso tsa dipolotiki ho la Somalia ho nyahlatsa dikgoka le ho hlahisa ditletlebo tsa yona Mmusongwa Bofederale wa Somalia ka tsela e bopang le e nang le moya wa poelano.1.5. Kabinete e ipiletsa ho maAforika Borwa oohle ho ithaopa ka metsotso e 67 ya nako ya ona ka Letsatsi la Nelson Mandela (18 Phupu) bakeng sa ho thusa ho tlisa phethoho dibakeng tsa ona le Aforika Borwa bakeng sa ntlafatso ya bophelo. Ketsahalo ya selemong sena e tla tswela pele tlasa sehloho se reng  Etsa ho hong; tlisa phethoho; etsa letsatsi ka leng ebe Letsatsi la Mandela  maikutlo a tsepamisitswe ho hlahiso e sa haelleng ya dijo, bodulo le ho tseba ho bala.1.6. Kabinete e lemohile hore, jwaloka karolo ya Letsatsi laNelson Mandela, ho tla thakgolwa mokgahlelo wa pele wa Karete ya Boitsebiso. Ho thakgolwa hona ke karohano ya bohlokwa mehleng ya rona e fetileng le ho qetello ya mehla ya ho jara dipasa Aforika Borwa. Karete ya Boitsebiso ke karete e sa hlokeng ho hlahiswa mme e nang le bokgoni ba ho tshwara tlhahisoleseding e tswang ho bankakarolo ba fapafapaneng ba ha jwale le ba isao. Letona la Merero ya Lehae le tla fana ka dintlha tse batsi pitsong e tlang ho tshwarwa haufinyana.1.7. Kabinete e amohela ho thakgolwa ha letsholo la Lefapha la Thuto ya Motheo le bitswang Diprojeke tse 94+ bakeng sa Madiba ho keteka letsatsi la tswalo la Nelson Mandela le lefa la hae. Sepheo sa letsholo lena ke ho ntlafatsa meralo ya motheo dikolong tse fetang 94 hore e be dibaka tsa mankgonthe tsa ho ithuta le tsa boleng. Letsholo lena le fana ka tshepo le seriti dikolong ho phatlalla le naha. Nakong ya Kgwedi ya Mandela ho tloha ka Phupu 2013, lefapha le tla be le eteletse pele phano ya sekolo se setjha se phethetsweng beke ka nngwe e le karolo ya boitlamo ba ho ntlafatsa boleng ba thuto ya motheo.1.8. Kabinete e amohela ho phethelwa le phano ya Borokgo ba Lefa la Morena Dalibhunga Mandela ho badudi ba Mvezo ba eteletsweng pele ke Morena Mandla Mandela, e leng setloholo sa Mopresidente wa mehleng Nelson Mandela, ka la 18 Phupu 2013. Phano ena e tla tsamaelana le letsatsi la tswalo la Mopresidente wa mehleng Monghadi Nelson Mandela, eo a tla beng a qeta dilemo tse 95 ka letsatsi lena.1.9. Kabinete e ananetse ho hopola hwa Aforika Borwa hwa Letsatsi la Matjhaba a Kopaneng le kgahlanong le Tshebediso e mpe ya Dithethefatsi le ho Rekiswa ha batho ho seng Molaong ka la 26 Phuptjane 2013, ho la Kimberley. Letsatsi lena le ile la sebediswa ho toboketsa bohlokwa ba ho sebetsana le diphephetso tse tobileng lefatshe, tse kenyeletsang botlokotsebe, HIV le AIDS, boitshwaro bo hlephileng, dikgoka tsa malapeng le ho ima ha barwetsana.1.10. Kabinete e amohela ho tshwarwa ha Seboka sa Saense, Theknoloji le Ntjhafatsose tla tshwarwaho tloha ka la 20 ho ya ho la 21 Phupu. Seboka se tla shebana le kgothaletso ya tlaleho ya Komiti ya Tekolo ya Matona, kgokahano e ntlafetseng le kopanelo ka hara Mokgwa wa Naha wa Ntjhafatso le dipuisano tse matlafaditsweng mahareng a mmuso, indasteri le borathuto.1.11. Kabinete e amohetse tlaleho mabapi le tswelopele e entsweng motsaneng wa Muyexe ho la Giyani, Profenseng ya Limpopo, ho kenngweng tshebetsong ha boitlamo ba mmuso ba ho ntlafatsa bophelo ba batho. Ho feta moo, Kabinete e phetile ngongoreho ya Mopresidente ya hore makala oohle a mmuso a lokela ho potlakisa phano ya ditshebeletso ho ya ka meralo eo ho dumellanweng ka yona.1.12. Kabinete e amohela ho thakgolwa ha Projeke ya Mawala a Meralo ya Motheo ya bo 18 ka Moqebelo, 29 Phupu 2013 e tsamaelanang le mabaka a meralo ya motheo bakeng sa ho fana ka metsi le bohlweki ba ona. Projeke e tla netefatsa phano ya ka nako e telele ya metsi bakeng sa ho kgotsofatsa ditlhoko tsa kahisano le ho tshehetsa kgolo ya moruo.1.13. Kabinete e amohetse lesedi leo e le fumaneng mabapi le diketso tsa mmomori wa lekala la tsa kaho. Kabinete e amohela sephetho sa diphuputso tse hlahisitseng bopaki ba ditheko tse fosahetseng, mmomori le bobodu indasteringya kaho ya poraefete. Sekgahla sa mmomori se batla letsoho le matla la ba ka sehloohong ho tsa phehisano. Kabinete e emetse tsamaiso ya sephethosa Lekgotla la Diphehisano empa e lemohile hore bopaki bo supa hore ho bile le tshenyo e kgolo kgahlehong ya setjhaba ka lebaka la ditheko tse phahamisitsweng tseo mmuso o di lefileng ka lebaka la mmomori ona.2. Dipuisano le Diqeto tsa bohlokwa tsa Kabinete2.1. Kabinete e tjhaeletse monwana Moralo wa Mankgonthe wa Naha wa Dithethefatsi (2013-2017) le hore o kenngwe tshebetsong bakeng sa dilemo tse hlano tse tlang. Moralo o sebetsa jwaloka lewa la mmuso bakeng sa ho thibela le ho fokotsa tshebediso e mpe ya tahi le dithethefatsi le ditlamorao tse tsamaelanang le tsona tsa bophelo ba kahisano le moruo setjhabeng sa Aforika Borwa.2.2. Kabinete e tjhaeletse monwana Ho tshwarwa ha Seboka sa Naha sa Matlafatso Moruong e Pharaletseng ya Batho ba Batsho ka Mphalane 2013. Seboka sa Naha se tla bontsha dipale tsa katleho le ho namalatsa boikenyako ba mmuso tshehetsong ya bonkakarolo bo hlwahlwa le phumantsho ya batho ba batsho ho tsa moruo ka hara moruo o phatlaletseng, ka tsela e tlang ho nyehela moruong o kopanetsweng.2.3. Kabinete e tjhaeletse monwana hore Aforika Borwa e tshwarisane le Lenaneo la Mokgatlo wa Matjhaba a Kopaneng la Bodulo ba Batho (UN-HABITAT) ka ho tshwara Khonferense ya  Ho etella pele Phethoho ya Motsemoholo ka la 5 le 6 Loetse 2013. Tabakgolo ya khonferense e hodima bonkakarolo ba basadi bophelong ba motsesetoropo ho la Aforika. Khonferense e tla fana ka lepatlelo bakeng sa Aforika hore e tobane ka botlalo le diphephetso tsa ho dula ditoropong le ho qhaneha ho dula ditoropong bakeng sa ntshetsopele ya batho.2.4. Kabinete e tjhaeletse monwana Pampiri e Tshweu ya Moralo mabapi le Malapa le Moralo wa ho kenngwa Tshebetsong. Pampiri e Tshweu ya Moralo Mabapi le Malapa e tla kgontsha Mmuso le bankakarolo ba bang ho sebedisa lelapa e le motheo wa ho fihlella bophelo ba mankgonthe ba setjhaba. Pampiri e Tshweu e sisinya mawala a mararo a ka sehloohong, Kgothaletso ya bophelo bo botle ba lelapa, matlafatso ya Lelapa le paballo ya Lelapa.2.5. Kabinete e tjhaeletse monwana phethelo le ho kenngwa lesedinyaneng la molao ha Lewa la bobedi la Mohlodi wa Naha wa Metsi. Lewa lena le ahelletswe hodima Lewa la Mohlodi wa Naha wa Metsi la 2004. Lewa la bobedi la Mohlodi wa Naha wa Metsi le fanaka mohlophollo ho karolo eo metsi a e bapalang moruong le ho hlwaya diphephetso tse teng, menyetla ya ntshetsopele le diketsahalo tse supisang moralo o dumellanweng ka ona bakeng sa dibaka tsa bohlokwa tsa naha. Lewa la bobedi hape le batla ho netefatsa boteng ba metsi ba nako e telele, a lekanang bohle le a bolokehileng bakeng sa bophelo bo betere le tikoloho e betere bakeng sa bohle le hore metsi a laolwa hantle le ka makgethe bakeng sa kgolo e lekanang ya nako e telele le ntshetsopele.2.6. Kabinete e tjhaeletse monwana tlaleho ka Diphetho tsa kopano ya bo 16 ya Khonferense ya Mekga bakeng sa Seboka sa Kgwebo ya Matjhaba bakeng sa Dibopuwa tse Kotsing tsa Diphoofolo le Dimela tse Hlaha (CITES CoP 16), e neng e tshwaretswe Bangkok, ho la Thailand ho tloha ka la 3   14 Hlakubele 2013. Ho feta moo Kabinete e tjhaeletse monwana hore Aforika Borwa e lokise le ho kenya tshisinyo e lokelang ho tsepamisetswa maikutlo kopanong ya CITES CoP 17 ka 2016 ho la Aforika Borwa.2.7. Kabinete e ananetse memo e tswang ho Banka ya Ntshetsopele ya Aforika bakeng sa Aforika Borwa ya ho ba setho sa Lemulwana la Dikaho tsa Motheo bakeng sa Aforika (ICA) le ileng la thakgolwa Sebokeng sa G8 ho la Gleneagles ka 2005. Letsete le leholo la Aforika Borwa ho dikaho tsa motheo bakeng sa nako e mahareng le tla ntlafatswa ke ho ba setho sa ICA haholoholo tlhahisong ya tshedimosetsole dihlahiswa tsa tsebo le kgokahano ya maano a ntshetsopele pakeng tsa dinaha tsa G20 le tsa Aforika.2.8. Kabinete e tjhaeletse monwana ho hlahiswa ha Protokhole ya Setjhaba sa Ntshetsopele ya Dinaha tsa Borwa ba Aforika (SADC) bakeng sa Kgwebisano Ditshebeletsong Palamenteng bakeng sa tshekatsheko, ho ya ka karolo ya 231 ya Molaotheo. Merero ya Protokhole ke ho lokolla kgwebo ya ditshebeletso ka hara mabatowa ho itshetlehilwe hodima tekatekano, botsitso le ho kgola molemo mmoho. Protokhole ena hape e qaqisa moralo bakeng sa tokoloho ya kgwebisano ditshebeletsong pakeng tsa dinaha tseo e leng ditho tsa SADC le ho sebetsa e le motheo wa ditherisano.2.9. Kabinete e ananetseho thakgolwa ha lengolo la thuto la Batjhela ya Ntshetsopele ya Dibaka tsa Bodulo tsa Batho (BHSD) kakopanelo le Lefapha la Thuto le Thupello e Phahameng le Yunivesithi ya Nelson Mandela Metro. Lengolo lena la thuto la BHSD morero wa lona ke ho ntshetsapele balaodi le bahlanka ba hlwahlwa ba Dibaka tsa Bodulo ba tla ba le tsebo le bokgoni bo hlokahalang bakeng sa ho bopa, ho ntlafatsa le ho potlakisa ntshetsopele ya bodulo ba batho bakeng sa nako e telele Aforika Borwa.2.10. Kabinete e etsa kgoeletso ho mafapha oohle a mmuso, bomasepala le makala a mmuso a sebetsang Gauteng ho ngodisa dipalangwang tsohle tsa mmuso bakeng sa dipapetlwana tsa di e-tag.2.11. Kabinete e tjhaeletse monwana mehato ya ho kenngwa tshebetsong e sisintsweng bakeng sa ho thehwa ha Lekala la Bolaodi ba Meedi (BMA). BMA e tla laola phallo, madiboho le ho laola metjha e naheng ya ditshebeletso tsa meedi le ho hokahanya tshebeletso ya mafapha oohle madibohong a ho kena. Lefapha la Merero ya Lehae e tla ba Lefapha le eteletseng pele ho thehwa ha BMA.3. Kabinete e tjhaeletse monwana dibili tse latelang bakeng sa ho hlahiswa Palamenteng:3.1. Bili ya Taolo ya Madiboho, Bili ya Lekgetho la Madiboho, ya 2013 le Sehlomathiso sa Molao wa Madiboho le Ditefello, wa 2013   Dibili tsena di fana ka motheo bakeng sa tsamaiso ya kgwebo ya matjhaba le tshireletso ya moruo le setjhaba, kahoo di bopa botsitso pakeng tsa taolo ya madiboho le tsamaiso ya kgwebo.3.2. Sehlomathiso sa Bili ya Diphuputso tsa Metsi   Sepheo sa Sehlomathiso sena ke ho se matahanya le diphethoho tse kgolo ho diinstitjute, leano, saense ya metsi le tikoloho ya tsa molao hape le ho eketsa nyehelo ya Khomishene ya Diphuputso tsa Metsi bakeng sa ditlhoko tsa diphuputso tsa metsi tsa Aforika Borwa le ho netefatsa hore naha e eme hantle bakeng sa ho arabela ditlhoko le diphephetso tsa naha e nang le bothata ba metsi jwaloka Aforika Borwa.3.3. Sehlomathiso sa Bili ya Melao ya Naha ya Taolo ya Tikoloho, sa 2013  Bili ena e sisinya dihlomathiso dipehelong tse itseng tlasa Molao wa Taolo ya Tikoloho, wa 1998 (Molao wa 107 wa 1998) le ho feta moo ho netefatsa hore mehlodi ya naha ya tlhaho e tshireleditswe bakeng sa moloko wa jwale le o tlang jwaloka ha ho labalabelwa ke Morero wa Ntshetsopele ya Naha.3.4. Moralo wa Naha wa Taolo ya Tikoloho: Sehlomathiso sa Bili ya Boleng ba Moya, sa 2013   Bili ena e fetola dipehelo tse itseng tlasa Taolo ya Tikoloho ya Naha: Molao wa Boleng ba Moya, wa 2004 o laolang boleng ba moya ka hara naha bakeng sa ho tshireletsa tikoloho ka ho fana ka mekgwa e kgonehang bakeng sa thibelo ya tshilafatso le ho thefula maemo a tlhaho ho ntse ho kgothaletswa ntshetsopele e lokileng ya moruo le kahisano.3.5. Taolo ya Naha ya Tikoloho: Sehlomathiso sa Bili ya Matlakala, sa 2013   Bili ena e fetola Taolo ya Naha ya Tikoloho: Molao wa Matlakala, wa 2008 (Molao wa 59 wa 2008) o laolang taolo ya matlakala bakeng sa ho tshireletsa bophelo bo botle le tikoloho.3.6. Taolo ya Naha ya Tikoloho: Sehlomathiso sa Bili ya Dibaka tse Tshireleditsweng, sa 2013   Bili ena e fetola Taolo ya Naha ya Tikoloho: Molao wa Dibaka tseTshireleditsweng, wa 2003 (Molao wa 57 wa 2003). Diphethoho di kenyeletsa taolo ya Dibaka tsa Lewatle tse Tshireleditsweng mokgweng wa taolo ya dibaka tse ding tse Tshireleditsweng le ho fana ka sefutho ho Diphatlalatso tsa Mopresidente tse arolang mesebetsi pakeng tsa mabaka a botshwasi ba ditlhapi le taolo ya tikoloho.3.7. Sehlomathiso sa Bili ya Banka ya Poso ya Aforika Borwa   Sepheo se seholo sa Molao wa Banka ya Poso ya Aforika Borwa, wa 2010 (Molao wa 9 wa 2010) ke ho theha setsha sa ditjhelete bakeng sa ho kgothaletsa batho ka bongata ho boloka le ho tsetela le ho bopa banka ya kgetho ya mantlha bakeng sa sehlopha se fumanang meputso e tlase.3.8. Kabinete e tjhaeletse monwana Sehlomathiso sa Bili ya Inshorense ya Tlhoko ya Mosebetsi sa 2012 bakeng sa ho nonya maikutlo a setjhaba le bakeng sa tjhebisano le Bomphato ba Kahisano ba Lekgotla la Naha la tsa Moru le Mesebetsi. Bili ena e fetola Molao wa Inshorense ya Tlhoko ya Mosebetsi, wa 63 wa 2001. Sehlomathiso sena se tobana le ntlha ya basebetsi bao mothating wa jwale ba teetsweng ka thoko Molaong ona le ho ntlafatsa ditefello tsa menyetla ho ba nyehelang, ho eketsa nako ya tefo ya menyetla ho ba nyehelang ho tloha dikgweding tse robedi ho ya ho tse leshome le metso e mmedi le ho fana ka kgetho ya bakgolamolemo haeba ho lokelwa ho fanwa ditlhapiso ha lefu le ka hlaha.3.9. Kabinete e ananetse ho hlahiswa ha Sehlomathiso sa Bili ya Dikgetho sa 2013 Palamenteng. Sehlomathiso sa Bili se batla ho fana ka dikgetho tse ikgethang dikgethong tsa Seboka sa Naha, le ho fana ka boingodiso ba bakgethi bao ka tlwaelo e leng batho ba dulang ka ntle ho Riphaboliki ho ba kgontsha ho kenya kgethoe ikgethang4. Dithonyo4.1. Kabinete e dumellana le ho thonngwa ha MonghadiRomeo Adams maemong a Motlatsa Motsamaisi-Kakaretso: Ditshebeletsong tsa Kgwebo ho Lefapha la Toka le Ntshetsopele ya Molaotheo.4.2. Kabinete e dumellana le ho thonngwa ha Mofumahadi Irene RofhiwaSingo maemong a Mohlanka ya ka Sehloohong wa Ditjhelete ho Lefapha la Mehlodi ya Diminerale.4.3. Kabinete e dumellana le ho thonngwa haMofumahadi Kalayvani Pillay maemong a Motlatsa Motsamaisi-Kakaretso: Ntshetsopeleng ya Theramelao ho Lefapha la Toka le Ntshetsopele ya Molaotheo.4.4. Kabinete e dumellana le ho thonngwa ha Ngaka Bismark Tyobeka maemong a Mohlanka ya ka Sehloohong wa Phethahatso wa Taolo ya Naha ya Matla a Nyutlelere ya Aforika Borwa.4.5. Kabinete e dumellana le ho thonngwa botjha hape ha Monghadi Tsietsi Mokhele jwaloka Mohlanka ya ka Sehloohong wa Phethahatso wa Bolaodi ba Polokeho Mawatleng bakeng sa nako ya dilemo tse hlano ho tloha ka la 1 Mmesa 2013.4.6. Kabinete e dumellana le ho thonngwa botjha hapeha ditho tseo e seng tsa phethahatso tse latelang ho boto ya Mekgwa ya Ditumello ya Naha ya Aforika Borwa, bao nako ya bona ya tshebetso e tla fela ka la 30 Pudungwana 2013, ho sebetsa lekgetlo la bobedi ho tloha ka la 1 Tshitwe 2013 ho ya ka la 30 Pudungwana 2018.  Monghadi Vernon Roderick Seymour  Monghadi PhakamisaZonke.4.7. Kabinete e ananetse ho thonngwa botjha hape ha ditho tse leshome le metso e meraro ho Lekgotla la Aforika Borwa la Merero ya Sepakapaka ho tloha ka la 24 Phuptjane 2013 ho ya ho la 24 Phuptjane 2015. Kabinete hape e ananetse ho thonngwa ha baemedi ho tswa ho Lefapha la Tshireletso, Lekgotla la Diphuputso tsa Saense le Indasteri (CSIR) le Lefapha la Dikamano le Tshebedisano ya Matjhaba ho tloha ka la 24 Phuptjane 2013 ho ya ho la 24 Phuptjane 2015.a. Ngaka Peter Martinezb. Mofumahadi Nomfuneko Majajac. Monghadi Kim Victor Gorringed. Ngaka Sandile Bethuel Malingae. Mofumahadi Pontsho Marupingf. Mofumahadi Andiswa Mlisag. Ngaka Valanathan Munsamih. Monghadi Tenza Thembai. Monghadi Ron Olivierj. Monghadi Linden Petzerk. Monghadi Hendrik Rheederl. Moadfokate Phetole Patrick Sekhulem. Ngaka Jo-Ansie Karina van Wykn. Bathonngwa ba tswang ho Lefapha la Tshireletsoo. Bathonngwa ba tswang ho CSIRp. Bathonngwa ba tswang ho Lefapha la Dikamano le Tshebedisanoya Matjhaba.4.8. Kabinete e ananetse ho thonngwa ha Monghadi KutoaneObed Kutoane jwaloka Mohlanka ya ka Sehloohong wa Phethahatsowa Koporasi ya Inshorense ya Mekitlane ya Thepa e rekisetswang Mafatshe a ka ntle ya Aforika Borwa bakeng sa nako ya dilemo tse 3 ho tloha ka la 1 Phato 2013 ho ya la 31 Phupu 2016.4.9. Kabinete e ananetse ho thonngwa botjha hape ha Moprofesara Linda De Vries jwaloka Modulasetulo eo e seng wa Phethahatso wa Boto ya Naha ya ho Kembola lekgetlo la bobedi ho tloha ka la 1 Tshitwe 2013 ho ya ho la 30 Pudungwana 2018.4.10. Kabinete e ananetse ho thonngwa ha MonghadiNdwakhulu Samuel Mukhufhi jwaloka Mohlanka wa Phethahatso ya ka Sehloohong wa Institjute ya Naha ya Thutabolepi ya Aforika Borwa bakeng sa nako ya dilemo tsehlano ho tloha ka la 1 Phato 2013 ho ya ka la 31 Phupu 2018.4.11. Kabinete e ananetse ho thonngwa ha Mofumahadi Agnes Tsele-Maseloanyane jwaloka setho sa ka nako tsohle sa Lekgotla la Dinyewe tsa Dikhamphani bakeng sa nako ya dilemo tsehlano ho tloha ka la 1 Phupu 2013 ho ya ho la 30 Phuptjane 2018.Dipatlisiso: Phumla Williams (Sebueledi sa Kabinete se Tshwereng Mokobobo)Mohala: 083 501 0139 "
Pohelo ya kopano ya Kabinete ya la 07 Phato 2013,12 Aug 2013,https://www.gov.za/statement-cabinet-meeting-7-august-2013,https://www.gov.za/st/pohelo-ya-kopano-ya-kabinete-ya-la-07-phato-2013,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e thoholeditse batho ba Zimbabwe le mekga ya dipolotiki ka ho tshwara dikgetho tse hlophisitsweng hantle tsa palamente le tsa dibaka.Kabinete e rorisitse matsapa a Mopresidente Jacob Zuma e le Monamodi ya emetseng Selekane sa Ntshetsopele ya Dinaha tsa Borwa ba Aforika Ditherisanong tsa Zimbabwe, ho netefatseng hore mekga yohle ya dipolotiki e ikitlaelleditse dikgetho tse nang le kgotso.1.2.  Kabinete e seollotse tlhaselo ya qhomane moahong o sebediswang ke basebetsi ba Boqosa ba Turkey mane Mogadishu, Somalia, ya ba ya fetisa melaetsa ya matshediso Mebusong ya Somalia le Turkey.1.3.  Selemong se etellang pele phethelo ya Dilemo tse 20 tsa Tokoloho, kabinete e ikamahanya le setjhaba ho ketekeng Kgwedi ya Basadi tlasa mookotaba o reng  Dilemokgolo tsa ho Sebetsa Mmoho Matlafatsong ya Basadi ya Nako e Telele le Tekano ya Bong. Dilemokgolo di tlotla dintwa tsa tokoloho tse lwannweng ke basadi haesale ho tloha ha moitseki ya qollehang, Charlotte Maxeke, a ile a etella pele sehlopha sa basadi mohwantong wa Bloemfontein o neng o hanana le melao ya dipasa ka 1913.Seabo se entsweng ke basadi twantshong ya melao ya dipasa esita le dikarolong tse ding tsa ntwa ya tokoloho ke ntho ya bohlokwa ya kgothatso Kareteng ya Boitsebiso e sa tswa thakgolwa.Jwaloka ha setjhaba se keteka basadi, Kabinete e boela e ipiletsa ho maAforika Borwa ohle ho satalla kgahlanong le tlhekefetso efe kapa efe ya basadi le bana esita le ho hlompha ditokelo tsa basadi jwaloka ha di fuperwe ke Molaotheo.1.4.   Kabinete e ile ya pheta teboho ya pejana ya Mopresidente Jacob Zuma setjhabeng esita le matjhabeng ka ho etsa Letsatsi la Matjhaba la Nelson Mandela hore e be letsatsi le leholohadi ho fihlela jwale la keteko ya matswalo a Madiba. Mohla la 18 Phupu, diketekete tsa batho Aforika Borwa ka bophara le lefatsheng di ile tsa ipha nako ya ho ya thusa batho ba sotlehang.Kabinete e ipileditse ho maAforika Borwa ho tshehetsa tlhomamiso ya Letsatsi la Dipapadi le Botjhaba la Nelson Mandela Lebaleng la FNB, Johannesburg, mohla la 17 Phato. Di-Springbok di tla bapala le Argentina, Bafana Bafana yona e tla thulana le Burkina Faso athe sehlopha sa bolo ya maoto sa Mekaubere sa Aforika Borwa se tla bapala le sa Italy, ho tla latela khonsarete ya mmino e tletseng dikgalala tsa dibini ka phirimana.Tjhelete yohle e bokelletsweng moo e tla iswa projekeng ya kaho ya sepetlele sa Bana sa Nelson Mandela.Kabinete e ile ya boela ya pheta kgoeletso ho maAforika Borwa ho  Nka Kgato; ho Kgothalletsa Phetoho (le) ho Etsa hore Letsatsi le leng le le leng e be Letsatsi la Mandela .Kabinete e tswelapele ho ipiletsa ho maAforika Borwa ohle hore a tswelepele ho bea Mopresidente wa mehleng Nelson Mandela menahanong le merapelong ya wona jwaloka ha  a ntse a hlaphohelwa tshebedisong ya meriana ya kalafo.1.5. Kabinete e mahlonokong ka ho hlokahala ha Moahlodi e Moholo wa mehleng Pius Langa, ya bolokilweng ka la 3 Phato nakong ya Lepato le Kgethehileng la Semmuso. Kabinete e fetisetsa matshediso ho lelapa la hae, metswalle le basebetsimmoho.Moahlodi e Moholo wa mehleng Pius Langa o tla hopolwa ka seabo sa hae Ntweng ya tokoloho, tshireletso ya hae ya demokrasi ya rona e tataiswang ke molaotheo, athe morao tjena, le ka mosebetsi wa hae Khomisheneng ya Bolokolohi ba Ditaba.1.6. Kabinete e hlokomela boteng ba dikgatelopele tse ntle lekaleng la thuto, haholoholo matlafatsong ya Setatemente sa Leano la Kharikhulamo le Tekanyetso esita le tshehetso e ntseng e tswelapele ya matitjhere ho kenngweng tshebetsong ha sona. Kabinete e amohetse ho thewa ha Setlamo sa Tshebetso se filweng mosebetsi wa ho tsamaisa ho kenngwa tshebetsong ha kharikhulamo ya Puo ya Matsoho ya Aforika Borwa ka 2013 ho tloha Kereiting ya R ho isa ho ya 12, ho ya ka kgoeletso ya Mopresidente ya hore puo ya matsoho e ananelwe e le ya semmuso. Kharikhulamo e ntjha e tla fana ka phihlello etomanyana menyetleng ya thuto bakeng sa bohle.1.7. Kabinete e ipiletsa ho ba qetileng materiki ka 2013 ho ingodisa hona jwale ditheong tsa thuto e phahameng bakeng sa 2014 ho ya ka Letsholo la Khetha la Etsa Kopo Hona Jwale! la Lefapha la Thuto e Phahameng le Thupelo.Baithuti ba kgothalletswa ho ba sedi ha ba kgetha seo ba batlang ho ithutela sona, ba be ba sekaseke ditlhoko tsa bona tsa ditjhelete. Baithuti ba hopotswa ka Sekema sa Setjhaba sa Thuso ya Baithuti ka Ditjhelete, se fanang ka thuso ya ditjhelete ho ba tshwanelehileng ho ya ka mesebetsi ya bona e metle dithutong esita le baithuti ba hlokang ditjhelete.1.8. Kabinete e thoholetsa thakgolo ya kanale ya ditaba tsa thelevishene tsa ka nako tsohle ya Lekgotla la Kgaso la Aforika Borwa e rarollang tlhokeho e dulang e eketseha ya kgaso ya ditaba tsa moraorao diketsahalong tsa bohlokwa tsa naha le tsa matjhaba ebile e fa maAforika Borwa ohle lepatlelo la ho hlahisa maikutlo.1.9. Kabinete e thoholetsa Cameron van der Burgh, Chad le Clos le Giulio Zorzi; disesi tse entseng hore naha e be motlotlo ka ho hapa dikgau Ditlhodisanong tsa Lefatshe tsa 15 tsa Mokgatlo wa Matjhabatjhaba wa ho Sesa Barcelona.1.10. Kabinete e lakaleditse Mamoseleme a Aforika Borwa mahlohonolo jwaloka ha a keteka Eid. Kabinete e boela e lakaletsa Setjhaba sa Majuda a Aforika Borwa hore se natefelwe ke kgwedi ya Elul.2. Dipuisano le diqeto tsa bohlokwa tsa Kabinete2.1.  Kabinete e ananetse ho thakgolwa ha mosebetsi wa dipuisano wa Lefapha la Merero ya Metsi bakeng sa Maemo a Maano a Naha a Metsi.Sepheo sa tjhebolobotjha ya leano lena ke ho fumana le ho lokisa ditlamorao dife kapa dife tse sa rerwang esita le dikgeo maanong a jwale a metsi.Sena se reretswe ho fihlella sepheo sa Mmuso sa phihlello e lekanang ya metsi ebile e le ya nako e telele.Maemo a lekotsweng botjha a maano a tla thusa ho ajweng botjha ha metsi ho basebedisi ba metsi ba neng ba kotetswe nakong e fetileng. A tla boela a netefatsa hore ha ho meralo ya motheo ya metsi e tla kwekwetla setjhaba, haholoholo setjhaba sa mahaeng se hlokang mehlodi metsi.2.2. Kabinete e ananetse phatlalatso ya Leano la Naha la Boithuelo ba Thepa, bakeng sa tshwaelo ya setjhaba ka nako ya matsatsi a 30.Leano le habile ho amanya le ho rarolla kahohlehohle dintlha tse fapafapaneng tse amanang le boithuelo ba thepa, bo phopholetsang hohle dinthong tse fapafapaneng, ho akga: kgwebisano, saense, temo le bophelo bo botle. Kahoo ho na le tlhokeho ya mokgwatshebetso o le mong wa leano boemong ba naha le ba matjhaba ho tswa Mmusong.2.3. Kabinete e ananetse moralo wa leano bakeng sa tiso eo motheo wa yona e leng baahi ka sehlooho se reng  Moralo wa ho Matlafatsa dilekane tsa Baahi le Mmuso bakeng sa Tiso Phanong ya Ditshebeletso tsa Mantlha .Mafapha a mmuso a amehang phanong ya ditshebeletso setjhabeng, a lebelletswe ho fetofetola tiso ya wona le meralo ya tlhahlobo ho kenyelletsa mekgwa ya ho kopanya maikutlo le malebela a baahi phanong ya ditshebeletso. Sena se rala motheo wa ho kopanya tiso eo motheo wa yona e leng baahi le mokgwa wa tiso wa mmuso. Sena se rala motheo bakeng sa ho kopanya tiso eo motheo wa yona e leng setjhaba mokgweng wa tiso wa mmuso.Moralong ona, tiso eo motheo wa yona e leng baahi o hlalosa mokgwa wa tiso tshebetsong ya mmuso e tsepamisang maikutlo malebeleng a baahi ho matlafatsa boikarabelo ba setjhaba le ho sututsa dintlafatso phanong ya ditshebeletso.2.4.  Kabinete e ananetse Mekgwatsamaiso ya Tsamaiso ya Setjhaba le Dithomo tsa Bolaodi ba Ditjhelete.Mekgwatshebetso e fana ka tataiso ya kamoo matla a Tshusumetso ya Phethahatso a neanwang ka teng ho Mohlanka ya Ikarabellang esita le ho ya boemong bo tlasenyana jwaloka ha ho hlakisitswe Molaong wa Tshebeletso ya Setjhaba le Molao wa Tsamaiso ya Ditjhelete tsa Setjhaba.Mekgwatshebetso e nolofatsa mosebetsi wa neano ya matla, o tla kgothalletsa phano ya ditshebeletso e sebetsang haholwanyane.Letona la Tshebeletso le Tsamaiso ya Setjhaba le tla tswelapele ho manolla Mekgwatshebetso le dipelaelo tsa yona hamorao.2.5.  Kabinete e se e ananetse ditumellano tse latelang hore di amohelwa Palamenteng ho ya ka Karolo ya 231 ya Molaotheo wa Aforika Borwa: Ya pele, phihlello ya Aforika Borwa Tumellanong ya ho thewa ha Khomishene ya Tjhuna Lewatleng la India (IOTC), Ya bobedi ke Seboka se Seholo sa Poloko ya Tuna ya Bluefin ka Borwa (CCSBT) le; Ya boraro, e leng Mokgatlo wa Dijo le Temo (FAO) wa Matjhaba a Kopaneng Tumellanong ya Mekgwatsamaiso ya Lediboho la Naha ho Thibela, ho se Kgothalletse le ho Fedisa Botshwasi ba Ditlhapi bo seng Molaong, bo sa Tlalehwang bo bile bo sa Laolwe (IUU).Letona la Temothuo, Meru le tsa Ditlhapi le lona le se le ikamahantse le kopano ena e le ho thatoloha ka boleng bo tla tliswa ke sena indastering ya botshwasi ba ditlhapi le seabo sa yona ho hodiseng moruo wa rona.2.6. Kabinete e ananetse hore Aforika Borwa e tla tshwara Seboka sa 11 sa Mekgatlo (COP) se hlahlamang Seboka se seholo sa Abidjan Cape Town ho tloha mohla la 24-28 Hlakubele 2014.Seboka se seholo sa Abidjan ke se seng sa tse 18 tsa Diboka tse Kgolo tsa Mabatowa a Mawatleng moo merero ya Tshebetso e ileng ya thewa ke Lenaneo la Tikoloho la Matjhaba a Kopaneng e le karolo ya ho kenngwa tshebetsong ha Lenanetsamaiso la Stockholm la 1972.Seboka se Seholo se fana ka moralo wa molao bakeng sa tshebedisano mmoho ya mabatowa Dinaheng tse amehang ho ikatlaelletsa tshebetso e kopanetsweng mabapi le ho rarolla mathata a nyalanang a tikoloho ya mabopo le mawatle ao di abelanang ka wona.Setheo se hodimodimo sa Seboka se Seholo sa Abidjan se etsang diqeto, ke COP, e leng kopano ya ka morao a dilemo tse pedi e kgobokanyang Matona a Tikoloho le ditsebi tsa dintho tse sa utlwisiseheng habobebe tse tswang mekgatlong e  Dumellanang, esita le dinaha tsa bolemohi, dieijensi tse ding tsa Matjhaba a Kopaneng le mekgatlo eo e seng ya mmuso.2.7. Kabinete e ile ya kumelwa ka tlaleho ya seabo sa borumuwa ba Aforika Borwa Mmokeng wa 57 wa Khomishene ya Matjhaba a Kopaneng ho tsa Maemo a Basadi, o neng o tshwerwe ho tloha ka la 4 ho isa ho la 15 Hlakubele 2013.Mmoka wa 57 o ne o tshwaretswe Ntlokgolo ya Matjhaba a Kopaneng New York, mme mookotaba o ka sehloohong e ne e le  Phediso ya Dikgoka kgahlanong le Basadi le Banana. Boitlamo bo tomanyana bo ile ba etswa ba ba ba ananelwa ke ba neng ba nka seabo phedisong ya dikgoka kgahlanong le basadi le banana. Kabinete e entse kgoeletso mafapheng ohle ho kenya letsoho ho kenngweng tshebetsong ha boitlamo bona.2.8. Kabinete e ananetse ho tekwa ha tlaleho ya Nakong e Bohareng ya Aforika Borwa ya kgatelopele Seemeng se Akaretsang sa Matjhaba a Kopaneng ka Tjhebobotjha ya AIDS Lefatsheng. Tlaleho e arabela Ditlhahisong tsa Sepolotiki dipehelong tse 10 tsa HIV/AIDS tse monyollotsweng matshwaong a ka sehloohong. Kabinete e rorisitse Lefapha la Bophelo bo Botle ka tlaleho e bontshang hore Aforika Borwa e motjheng wa ho fihlella bongata ba matshwao ka nako e sehilweng ya 2015.2.9 Kabinete e ile ya kumelwa ka ho kenngwa tshebetsong ha Karolo ya 100 (1) (b) ya ho thusetsa Profenseng ya Limpopo. Ba ile ba hlokomediswa ka diphumano tse ka sehloohong tse tlalehong ya tlhahlobo, mehato ya thusetso e sisintsweng le kgatelopele e seng e entswe ho fihlela jwale. Ba ile ba boela ba hlokomediswa ka dintho tse ntseng di salletse tse ntseng di tshwanela ho phethelwa.  Ho fihlela ka la 31 Phupu 2013 palo ya tjhelete ya mokitlane e ne e le R3.3 bilione papisong le sekepele sa kadimo sa R1.7 bilione ha Limpopo e ne e kena tlasa botsamaisi ka Tshitwe 2011.Kamora ho kgotsofalla mehato ya tokiso e sebedisitsweng mafapheng a mahlano a tlasa botsamaisi, Kabinete e ananetse hore Komiti ya Matona e ka tswelapele ka mosebetsi wa dikgwedi tse tsheletseng wa phetoho o dipakeng wa ho neelana ka botsamaisi ba Limpopo ho Tonakgolo le Phethahatso ya hae e ntjha.Kabinete e dumetse hore dipatlisiso tse tomanyana di tshwanela ho tswelapele dinthong tse tobaneng le ho utolla mesebetsi e mebe mme moo batho ba fumanwang ba ile ba sitisa mekgwatsamaiso ya phumantsho, dikgato tse tshwanelehileng tsa kgalemo di tla nkuwa. Komiti ya Matona e tla fana ka ditaba tse phethahetseng ka nako e nepahetseng.3. Dibili3.1. Kabinete e ananetse ho tekwa ha Bili ya tsa Molao ya Meteroloji Palamenteng.Bili e reretswe ho tataisa ho metha ho entsweng ke indasteri ha ho hwebisanwa ho sebediswa dikala, dimithara le disebediswa tse ding tsa ho metha ho botsekeng. Sepheo sa Bili ke ho kgothalletsa kgwebisano e hlokang leeme, le ho tshireletsa bophelo bo botle le polokeho le tikoloho setjhabeng. Bili ena e tla boela e rarolla pherekano e Molaong wa jwale wa Meteroloji ya Kgwebisano (1973).Bili ena ke ntho ya bohlokwa tshebedisong e ntlehadi ya meralo ya motheo ya setekgeniki e fupereng Maemo, Tiiso ya Boleng, Kamohelo le Mekgwatshebediso ya meteroloji (SQAM) Aforika Borwa.3.2. Kabinete e ananetse ho tekwa ha Bili ya Sehlomathiso ya Meriana le Dithethefatsi tse Amanang le yona, 2012 Palamenteng.Bili e hlomathisa Molao wa Meriana le Dithethefatsi tse Amanang le yona, 1965 (Molao wa 101 wa 1965) jwaloka ha o hlomathisit swe ke Molao wa 72 wa 2008. Bili e habile ho thea setheo sa taolo ya meriana se matla, se setle se bile se sebetsa ka bokgabane.4. DithonyoKabinete e ananetse dithonyo tse latelang:4.1. Moprofesara Edith Veronica Vries o hirilwe e le Motsamaisi e Moholo Lefapheng la Temo, Meru le tsa Ditlhapi.4.2. Mme Duduzile Charity Baby Mbongwa o hirilwe e le Motlatsi wa Motsamaisi e Moholo: Mawa le Tshebetso Bopresidenteng.4.3. Mme Loraine Elzabe Rossouw o hirilwe e le Mohlanka e Moholo wa tsa Ditjhelete  Lefapheng la Toka le Ntshetsopele ya Molaotheo.4.4. Kabinete e dumellana le tshisinyo e isitsweng ho Mopresidente ya ho thonya Moprofesara Fiona Tregenna e le setho sa nakwana sa Lekgotla la Ditlhodisano nakong ya dilemo tse hlano  ho tloha mohla la 1 Phupu 2013.4.5. Kabinete e tsebi le ka dithonyo tse latelang tsa ho sebetsa Botong ya Eijensi ya Ntshetsopele ya Dikgwebo tse Nyenyane (seda) nakong ya dilemo tse tharo ho tloha mohla la 1 Lwetse 2013 ho isa ho la 31 Phato 2016.a) Ngaka Ivor Zwane (o thontswe hape)b) Ngaka Marius Venter (o thontswe hape)c) Ntate Mojalefa Mohoto (moemedi wa dti).4.6. Kabinete e tsebile ka thonyo ya Mme Thabang Sophie (Peppy) Kekana e le setho sa Boto Lothari ya Naha nakong ya dilemo tse hlano ho tloha mohla la 1 Lwetse 2013 ho isa ho la 30 Phato 2018.E hlahisitswe ke ba Dikgokahanyo tsa Mmuso (GCIS)Dipatlisiso: Phumla Williams (Sebueledi sa Kabinete se Tshwereng Molepo)Mohala: 083 501 0139"
Pehelo ya kopano ya Kabinete ya la 21 Phato 2013,22 Aug 2013,https://www.gov.za/statement-cabinet-meeting-21-august-2013,https://www.gov.za/st/pehelo-ya-kopano-ya-kabinete-ya-la-21-phato-2013,"1. Maemo a Kabinete mabapi le dintlha tsa bohlokwa maemong a ha jwale1.1. Kabinete e amohetse ho kgakolwa phatlalatsa ha kgatiso ya botshelela ya Matshwao a Ntshetsopele ke Letona la Bopresidenteng la Bodisa le Tlhahlobo ya Tshebetso. Jwaloka ha setjhaba se hlophisetsa ho keteka Dilemo tse 20 tsa Tokoloho, maAforika Borwa a tshwanela ho ba motlotlo ka hore bophelo bo fetohile ba ba ba ntlafala haesale ho tloha ka 1994.Matshwao a bontsha ntlafalo dinthong tsa bohlokwa athe a boela a supa mosebetsi o boima o ntseng o tshwanela ho etswa ho sebetsana le tse ding tsa diphephetso tsa rona tse ntseng di iphetapheta. Ho feta moo, matshwao a kgothalletsa ngangisano ka diphephetso tseo naha ya rona e tobaneng le tsona mme a boela a sebetsa ho thusa leetong la rona la kgatelopele ya moruo le phedisano.1.2. Kabinete e rorisitse 41% (115) ya bomasepala ba fumanweng ba se na diphoso ditsamaisong tsa ditjhelete ha ho ne ho etswa bahlahlobi ba dibuka tsa ditjhelete ba 2011/2012. E boetse ya ananela ntlafalo e entsweng ke bomasepala ba 21 bao nakong e fetileng ba ileng ba fumana ditsheollo tse amanang le selemo se fetileng.Kabinete e ananela mosebetsi o entsweng ke Kantoro ya Mohlakisi Kakaretso ka ho thusa bomasepala ho ntlafatsa ditlhoko tsa bona tsa boikamahanyo pusong. E ile ya boela ya ananela boikitlaetso bo entsweng ke boetapele ba bomasepala hore ba tswele pele ho sebeletsa ntlafalo dinthong tse hlakisitsweng ke Kantoro ya Mohlakisi Kakaretso.1.3  Kabinete e lebohile maAforika Borwa ohle ka ho tshehetsa Letsatsi la Dipapadi le Botjhaba la Nelson Mandela le neng le tshwaretswe ho thusa projeke ya Sepetlele sa Bana sa Nelson Mandela. MaAforika Borwa a kgothalletswa ho tswelapele ho sebetsa dibakeng tsa bona le ho sebedisana le mmuso ho ntlafatsa maphelo a baahi esita le ho kenya tshebetsong mehopolo eo Madiba a ileng a nyehela bophelo ba hae ka lebaka la yona.1.4   Kabinete e nketse hloohong leeto le tlang la Mopresidente Jacob Zuma la ho ya Rephaboliking ya Russia. O tla be a ya Sebokeng sa Setlamo sa 20 (G20) St Petersburg mohla la 5 le 6 Loetse 2013 e le karolo ya ho phahamisa ditabatabelo tsa Aforika Borwa tsa sepolotiki le tsa moruo.Aforika Borwa e tswelapele ho tshehetsa morero wa G20 wa ntshetsopele o ntshetsang pele botsitso ba moruo lefatsheng esita le kgolo le tlhahiso ya mesebetsi tse tla itjara ka nako e telele.1.5  Kabinete e rorisitse kopano ya pele ya Lekgotla la Kgwebo la Brazil, Russia, India, China le Aforika Borwa (BRICS), moo baetapele ba kgwebo ho tswa dinaheng tsena ba neng ba kgobokana Aforika Borwa. Kopanong ena ho ile ha boela ha eba teng baetapele ba bohlokwa ba kgwebo ba tswang dinaheng tse ding tse 19 tsa Aforika.1.6  Kabinete e amohetse tiisetso e fanweng Foramong ya bo12 ya Molao wa Kgolo le Monyetla wa Aforika (AGOA) ya ho ntjhafatsa AGOA pele e fellwa ke nako ka 2015. AGOA e foletse molemo ho tswa nahakgolo ya Amerika le ya Aforika ya ba ya tshehetsa kgwebisano ya naha tse pedi dipakeng tsa Aforika Borwa le Amerika e ntseng e hola ebile e tsitsa.Aforika Borwa e dumela hore AGOA ke moralo o nepahetseng wa ho aha dikamano tse matla, tumellano ya kgwebisano ya dinaha tse pedi le matsete mme e matlafatsa tshebedisanommoho dipakeng tsa Amerika le nahakgolo ya Aforika ka bophara..1.7 E le karolo ya naha ka bophara ya ho keteka Kgwedi ya Basadi, Motlatsi wa Mopresidente Kgalema Motlanthe o tla etela Motsaneng wa Gombani o Masepaleng wa Mutale, Limpopo, ka Labohlano mohla la 23 Phato 2013 ho ya neelana ka matlo setjhabeng. Basadi ba Gombani ba kentse letsoho kahong ya matlo ana.1.8  Letona la Bohahlaudi le tla boela le thakgola Kgwedi ya Bohahlaudi mohla la 28 Phato 2013 Amanzingwe Lodge e Hartebeespoort, tlasa mookotaba o reng:  Metsi ke Boithabiso .Jwalo ka karolo ya diketsahalo tsa kgwedi, Dipontsho tsa Naha tsa Mesebetsi e amanang le Bohahlaudi di tla tshwarelwa Setsing sa Matjhabatjhaba sa East London dipakeng tsa la 19 le 21 Loetse e le ho bontsha menyetla ya mesebetsi lekaleng lena le ntseng le hola le seng le hirile maAforika Borwa a fetang halofo ya milione..1.9 Kabinete e hlokometse hore Letona la Ntshetsopele ya Dibaka tsa Mahae le Tlhabollo ya Naha le tla neelana semmuso ka matlo a fetang 70 ho ba tshwanetseng ho fola molemo ba Setereke sa Botshelela, ka Moqebelo wa la 24 Phato 2013. Ena ke karolo ya matsapa a ho etsolla masalla a Molao wa Naha tsa Batho ba Batsho 1913 o siileng diketekete tsa batho ba batsho ba se na mahabona ba bile ba se na Naha.1.10 Kabinete e ile ya boela ya tshohla ka dintho tse ropohileng Lekgotleng la Kabinete le neng le tshwerwe ka la 13-15 Phato 2013. Letona Rob Davies o teng kwano ho tla kuma ka diqeto tsa Kabinete ntlheng ena.Dipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 4 Loetse 2013,5 Sep 2013,https://www.gov.za/statement-cabinet-meeting-4-september-2013,https://www.gov.za/st/pehelo-ya-kopano-ya-kabinete-ya-la-4-loetse-2013,"05 Sep 20131. Maemo a Kabinete mabapi le dintlha tsa bohlokwa maemong a ha jwale1.1. Kabinete e amohela ho thakgolwa ha Tokomane ya Tshebetso ya Setjhaba ebile e thoholetsa mekgatlo ya basebetsi tshebeletsong ya setjhaba esita le Mmuso e le mohiri boikitlaetsong bo entsweng Tokomaneng ena.Tokomane e teka maemo a tshebeletso kahara tshebeletso ya setjhaba moo mekgatlo ya basebetsi tshebeletsong ya setjhaba e itlamang ho tshehetsa maemo a tshebeletso.1.2. Kabinete e hlokomela hore hajwale makala a mangata a kene kapa a ile a kena ditherisanong tsa meputso. Kabinete e amohela ditumellano tse fihlelletsweng makaleng a mang mme e a tseba ka ditherisano tse ntseng di tswelapele makaleng a mang. Kabinete e a ananela hore moo demokrasi e leng teng, basebetsi ba na le tokelo ya ho ipelaetsa. Kabinete e thasisetsa hore tokelo e jwalo e tlameha ho etswa ka mokgwa o se nang dikgoka ebile e le o ikamahanyang le molao ka hohlehohle. Ho na le boikarabelo baetapeleng ba mekgatlo ya basebetsi, bahiri le ditshebeletso tsa naha tsa tshireletso ho netefatsa hore molao ha o tlolwe, ho qojwa diketso tsa ho e lata letailana le hore mehwanto e etswe ka kgotso.Kabinete e ipiletsa mekgatlong yohle ho sebedisa matsapa a yona ho phethela ditherisano kapelepele esita le ho qoba diqhwebeshano tsa nako e telele. Ditumellano tseo tsa kapelepele di tla thusa ho fokotsa ditjeo moruong di be di kgothaletse katleho ya naha sepheong sa mesebetsi le kgolo.1.3.  Kabinete e ananetse Lekgotla la bobedi la Merafo la Selemo le selemo le neng le tshwerwe bekeng e fetileng. Lekgotla le hlahisitse monyetla o mong bakeng sa ba ka sehloohong ba amehang indastering ya merafo ho tswelapele ho fumaneng ditharollo tsa nako e telele diphephetsong tse thefulang lekala lena. Tlasa boetapele ba Motlatsi wa Mopresidente Kgalema Motlanthe, mmuso le wona o tswelapele ho tshehetsa tumellano ya moralo esita le ho kenngwa tshebetsong ha lekala la merafo le nang le boitjaro ba nako e telele le bile le tsitsitse.1.4.  Ditokisetsong tsa Tokoloho ya Dilemo tse 20 mohla la 27 Mmesa 2014, Kabinete e ipiletsa ho maAforika Borwa ohle ho hopola nalane ya rona le ho keteka botjhaba ba rona bo kopaneng ka ho se tshwane nakong ya Kgwedi ya Letlotlo la Setjhaba. Mekete ya monongwaha e tla tshwauwa tlasa mookotaba o reng:  Ho tseka botjha, ho Kgutlisa le ho Keteka Letlotlo la rona la Setjhaba le Phelang .Mekete ya Letsatsi la Letlotlo la Setjhaba e tla tshwarelwa Lebaleng la Dipapadi la Sisa Dukashe le Mdantsane, Masepaleng wa Toropokgolo ya Buffalo, Porofenseng ya Kapa Botjhabela mohla la 24 Loetse 2013.E le karolo ya Dilemo tse 20 tsa Tokoloho, selekane sa dikgokahanyo tsa naha se tla etella pele ho kgakolwa ha  Labohlano la Tokoloho  mohla la 20 Loetse 2013, se tla fanang ka lepatlelo ho maAforika Borwa ohle ho baballa tokoloho e lwanetsweng ka thata, ho netefatsa hore meloko e tlang e kgona ho fola molemo demokrasing ya rona e ntseng e hola.Nakong ya Loetse, ho tshehetsa matsapa a bahahlaudi ba rona ba kahare, Kabinete e kgothalletsa maAforika Borwa ho etela ditsha tsa Letlotlo la naha ho re hopotsa ka leeto la rona la ho ya tokolohong. Hape, ho tshehetsa letlotlo la rona la tlholeho ka ho etela dipaka tsa naha mahala ho tloha mohla la 9 ho ya ho la 13 Loetse 2013 e le karolo ya borobedi ya selemo le selemo ya Beke ya Dipaka tsa Naha tsa Aforika Borwa.1.5. Kabinete e kgothaletsa batswadi le bahlokomedi bohle ho tshehetsa bana ba bona ditlhophisetsong tse tlang tsa Ditekolo tsa Naha tsa Selemo le Selemo (ANA), mokgahlelong wa ho bala le ho ngola esita le dipalo, tse tla tshwarwa dipakeng tsa mohla la 10 le 13 Loetse 2013.Batswadi le bahlokomedi ba tlameha ho netefatsa hore ba henahenana le diphetho tsa ANA tsa 2013 jwaloka ha di sebetsa e le sesebediswa sa bohlokwa sa tlhahlobo ya baithuti ya moo ba leng matla kapa moo ba fokolang teng.Boitlhophisetsong ba ANA e tlang batswadi, bahlokomedi le baithuti ba kotjwa ho sebedisa disebediswa tseo ba di filweng ke Lefapha la Thuto ya Motheo. Tsena di ka fumanwa websaeteng ya Lefapha (www.education.gov.za).1.6. Kabinete e fetisa molaetsa wa tshehetso masoleng a Lebotho la Naha la Tshireletso la Aforika Borwa, a isitsweng Rephaboliking ya Demokrasi ya Congo nakong ya la 13 Phuptjane 2013 ho ya ho 31 Hlakubele 2014. MaAforika Borwa a kopjwa ho tshehetsa le ho ananela masole ana a etsang mosebetsi wa bohlokwa o phethahatsang boikitlaetso ba Aforika Borwa ba kgotso, botsitso le matlafatso ya demokrasi kontinenteng ya Aforika.1.7.  Kabinete e thoholetsa dikgiro tsa Mopresidente tsa Ntate Mxolisi Sandile Oliver Nxasana e le Motsamaisi e Moholo Botjhotjhising ba Setjhaba ba Naha le Vasantri Soni (SC) e le Hlooho ya Yuniti e Ikgethileng ya Dipatlisiso.1.8. Kabinete e lakaletsa setjhaba sa Majuda a Aforika Borwa Rosh Hashanah e monatenate (5-6 Loetse 2013). Rosh Hashanah e na le tshusumetso ya bohlokwa setjhabeng sa Majuda hobane e bontsha qalo ya mosebetsi wa boitlhahlobo le boitekolo eo sethatho sa yona e leng Yom Kippur, Letsatsi la Tshwarelano.1.9. Kabinete e fetisa molaetsa wa matshediso ho Letona Mthethwa le ba lelapa labo ka ho hlokahallwa ke mmae, Mme Nurse Gumbi ka la 03 Loetse 2013.2. Dipuisano le diqeto tsa bohlokwa tsa Kabinete2.1.  Kabinete e amohetse tlaleho ka diphetho tsa Sesebediswa sa Ditekolo tsa Tshebetso ya Bolaodi (MPAT) sa mafapha a naha le a diporofense bakeng sa selemo sa ditjhelete sa 2012/13. Tlaleho ke sesebediswa se seng se habileng ho ntlafatsa boleng ba ditshebeletso tseo mafapha a fanang ka tsona. E lekola dibaka tse nne tse batsi tsa bolaodi e leng bolaodi ba phano ya disebediswa; bolaodi ba basebetsi; merero ya mawa mmoho le ntlafatso ya phano ya ditshebeletso. Tekolo e etswa mehatong e meraro, boitekolo ka bowena; ho latele tlhahlobo ya mosebetsi ya bohlakisi ba kahare ba dibuka tsa ditjhelete ho qetelwe ka ya ho lekolwa ke sehlopha se ikemetseng sa balekodi.Tlaleho e tla boela e tsenkollwa ke Lefapha la Bodisa le Tlhahlobo ya Tshebetso nakong ya ho thakgolwa ho seng ho hlophisitswe ha MPAT bekeng e tlang Cape Town.2.2. Kabinete e amohetse ya ba ya ananela ditlaleho tsa kotare ya pele ya 2013/14 ho kenngweng tshebetsong ha Ditumellano tsa Phano bakeng sa Diphetho. Ditlaleho tsena di tla tsenkollwa nakong ya lethathamo le rerilweng la dipuisano le ba mehlodi ya ditaba bakeng sa se seng le se seng sa Diphetho tse 12.2.3. Kabinete e bone tlaleho e tswang ho  Projeke ya ho Tloswa ha Lesedi le Lebe la Sekoloto  mme ya ananela ditshisinyo tsa Komiti e Kgethehileng ya Kgwebisano le Dikamano tsa Matjhaba.Sena se habile ho rarolla qaka ya phihlello ya sekoloto ho maAforika Borwa ao a ka kgonang sekoloto. Bana ke bareki bao e ka nnang yaba ba qetile ho lefa dikoloto tsa bona ka botlalo mme ba boemong boo ba ka kgonang sekoloto empa hajwale, phihlello ya bona e hakureditswe ke lesedi le lebe la sekoloto direkotong tsa bona.Sena se habile ho netefatsa hore Molao wa Naha wa Sekoloto (Molao 34 wa 2005) o sebetsa ho ya kamoo o rerilweng ka teng ho netefatsa hore bareki ba ka kgonang sekoloto ba se ke ba kolotelwa. Sekoloto se sa fihlelleheng kapa se turang se sithabetsa kgolo. Phihlello mmarakeng wa sekoloto wa nako e telele e a hlokeha sepheong sohle sa ntshetsopele.2.4. Kabinete e ananetse Pampiri e Tshweu ya ho Busetsa Ditlamong esita le ho tekwa ha yona Palamenteng.Moralo wa nakwana wa Pampiri e Tshweu o habile ho ntlafatsa ho laolwa ha mokgwatshebetso wa ho emela ho bua nyewe motho a le ditlamong ditjhankaneng tsa Aforika Borwa. Pampiri e hlakisa mekgwatshebetso e tla susumetsa bolaodi ba ditlamong ba ho busetsa ditlamong. Tlaleho e tla ntshuwa ho ya ka metjha ya Palamente.2.5. Kabinete e dumetse hore Mmoka wa Sehlopha sa Dihlomo o romelwe Palamenteng bakeng sa kananelo. Kabinete e tshehetsa ho senngwa ha thepa ya sehlopha sa dihlomo e le ho ikamahanya le Mmoka ona.Ka Pudungwana ya 2006 seboka sa Matjhaba a Kopaneng (UN) ha se a ka sa fihlella tumellano ya kamoo sefutho sa botho sa ho rarolla bothata ba dihlomo tsena se leng kateng. Sena se ile sa lebisa moo sehlopha sa dinaha tse 46, ho akga le Aforika Borwa, se ileng sa eba motjheng o mong o kathoko ho UN, o bitswang Mosebetsi wa Oslo, ho kwala sehlopha sa dihlomo.Aforika Borwa mmoho le dinaha tse ding tse 93 e tekenne Mokgwatshebetso ka Tshitwe ya 2008. Mohla la 1 Phato 2010 Mokgwatshebetso o ile wa kenngwa tshebetsong. Mokgwatshebetso o kwala tshebediso, tlhahiso, poloko ya thepa le phetiso ya mofuta o itseng wa sehlopha sa dihlomo. Kananelo ya Mokgwatshebetso e tsamaisana le boikitlaetso ba Aforika Borwa ba ho boloka ditokelo tsa botho le molao wa botho ha e sebetsana le dintwa.2.6. Kabinete e ananetse ho tekwa ha tlaleho ya Tlhahlobo ya Dibuka tsa Ngodiso ya Mobu wa Mmuso le tshekatsheko e sa tebang ya Boithuelo ba Poraefete ba Mobu Aforika Borwa, e entsweng ke Mohlahlobikakaretso e Moholo wa tsa Mobu, Palamenteng.Lesedi le mabapi le mobu le bohlokwa haholo dintshetsopeleng tsohle tse amanang le mobu naheng. Sepheo sa tlhahlobo ya dibuka tsa ngodiso ya mobu wa mmuso ke ho fumana hore na mmuso o na le mobu o mokae, o sebedisetswa eng le hore na basebedisi ba wona ke bomang.Sena se tla sebedisetswa ho ntlafatsa botshepehi ba rejistara ya mobu, e tla sebetsa e le motheo bakeng sa thero le tsamaiso tsa mobu tse ntlafaditsweng, ho akga le mesebetsi e meng e amanang le bolaodi ba tshebetso ya thepa esita le phano e ntlafaditsweng ya ditshebeletso.2.7. Kabinete e ananetse metako ya Khamphane ya Popo ya Tjhelete Aforika Borwa bakeng sa lethathamo la sehopotso sa tjhelete e lewana ya 24 ct ya kgauta ya R2 ya 2013 (1/4 oz) le lethathamo la sehopotso sa tjhelete e lewana ya 24 ct ya kgauta ya R1 (1/10 oz).Motako wa tjhelete e lewana ya kgauta ya R2 ya 2013 o tla ngolwa ka puo ya Sekgothu athe motako wa tjhelete e lewana ya kgauta ya R1 ya 2013 e tla ba tlhoka ya boraro   Mohlampepe wa Ditholwana. Metako ya tjhelete e lewana mmoho le Mahlalosi a tsona di tla hatiswa Koranteng ya Melawana ya Mmuso. Kamorao ho moo, di tla etswa mme di rekiswe ka metjha e tlwaelehileng.2.8. Kabinete e ananetse ho tekwa ha ditlaleho tse tharo tse amanang le kgatelopele e entsweng tshireletsong ya ditokelo le bophelo bo botle ba bana Komiting ya Matjhaba a Kopaneng ya Ditokelo tsa Ngwana le Komiti ya Boqhetseke ya Kopano ya Aforika. Ditlaleho di fana ka monyetla wa bohlokwa o nang le ponaletso bakeng sa Aforika Borwa ho sekaseka kgatelopele eo e seng e e entse dintlheng tsena;a) Tlaleho ya Naha  ka Prothokhole e sa Tlameng ka Thekiso ya Bana, Bootswa ba Bana le ho Nyweka ha Bana.b)  Tlaleho e akaretsang ya bobedi, ya boraro le ya bone ka Mmoka wa Matjhaba a Kopaneng ka Ditokelo tsa Ngwana.c) Tokomane ya Aforika  ka Ditokelo le Thekolohelo ya Ngwana: Tlaleho ya Pele ya Naha Komiting ya Boqhetseke ya Kopano ya Aforika Ditokelong le Thekolohelong ya Ngwana.Kabinete e leboha lethathama la mekgatlo ya setjhaba ka boikitlaetso esita le balekane ba matjhaba ba ikopantseng le mmuso ka ho hlokomela boikitlaetso bo entsweng ke Molaotheo wa rona baneng.3. Dibili3.1.  Kabinete e ananetse ho tekwa ha Bili ya Sehlomathiso ya Pusetso ya Ditokelo tsa Mobu Palamenteng.Bili e hlomathisa Molao wa Pusetso ho eketsa letsatsi la ho qetela bakeng sa ho kenngwa ha ditseko tsa pusetso ya mobu ho ya fihla ho la 31 Tshitwe 2018; ho etsetsa hore e be tlolo ya molao ho kenngwa ha tseko ka bolotsana; nolofatso ya tsamaiso bakeng sa ho kgethwa ha Baahlodi Lekgotleng la Ditseko tsa Mobu; esita le ho hlomathiswa ha dikarolwana tse itseng tse reretsweng ho kgothalletsa ho kenngwa tshebetsong ha Molao ka bokgabane.  Ho bulwa botjha ha ho kenngwa ha ditseko ho tataiswa ke tjhebelopele ya Morero wa Ntshetsopele ya Naha (NDP) esita le Lenaneo le Phethahetseng la Ntshetsopele ya Dibaka tsa Mahaeng le mawa a mang a kgolo a reretsweng ho kgothalletsa poelano ya setjhaba le momahano ya setjhaba.3.2. Kabinete e ananetse ho tekwa ha Bili ya Sehlomathiso ya Melao ya Saense le Theknoloji, 2013 Palamenteng.Bili ya Sehlomathiso e sebetsana le dihlomathiso tsa lethathama la Melao e laolang tshebetso ya ditheo (makgotla a saense) tse neng di thewe ho ya ka Melao eo. Bili e habile ho nolofatsa mosebetsi wa ho thonngwa le ho kgethwa ha ditho esita le ho kwalwa ha dikgeo Dibotong kapa Makgotleng a ditheo tseo. Bili e ntlafatsa tshebetso e ntle le tshwano mosebetsing le taolong ya ditheo tsa setjhaba tse tlalehang ho Letona la Saense le Theknoloji.Ho matlafatseng seabo sa tekolo sa Palamente, Bili e habile ho lokolla Palamente boikarabelong bo itseng ba phethahatso bo amanang le ho kgethwa ha ditho esita le ho kwalwa ha dikgeo Dibotong tseo kapa Makgotleng ao. Sena se dumellana le mokgwatshebetso wa molaotheo wa ho arolwa ha matla.3.3. Kabinete e ananetse ho phatlalatswa ha Bili ya Ditaba tsa Setso Koranteng Melawana ya ya Mmuso bakeng sa ditshwaelo tsa setjhaba.Bili e fana ka dintlha tsa molao bakeng sa kananelo ya Bakgothu ebile e rarolla bothata ba ho kgoneha molaong o seng o le teng o amanang le boetapele ba setso le puso.Haesale ho tloha ka 1994 mmuso o ile wa nkela hloohong diphephetso tse amanang le Bakgothu, haholoholo kananelo ya setjhaba sa bakgothu le baetapele. Bili e tla thusa pehelong ya bohlokwa ya NDP e amanang le ho etswa batsi ha momahano ya setjhaba le kopano, ha ka lehlakoreng le leng e ntse e rarolla bothata ba nako e fetileng ba ho se lekane.3.4. Kabinete e ananetse Moralo wa Tjhebobotjha ya Leano la Molao wa Naha wa Sekoloto le Bili ya Sehlomathiso ya Naha ya Sekoloto bakeng sa ho tekwa Palamenteng.Molao wa Naha wa Sekoloto, 2005 (Molao 34 wa 2005) o kene tshebetsong ka botlalo ka la 1 Phuptjane 2007 mme wa hlahisa boemo bo botjha ba ditaolo tsa sekoloto tshebetsong ya molao ya Aforika Borwa.Sepheo sa Bili ke ho matlafatsa bokgoni ba Molaodi wa Naha wa Sekoloto (NCR) ho rarolla diphephetso tse itseng haholoholo mabapi le mesebetsi ya lekgotla la dinyewe esita le ho matlafatsa ho qobella le ho kenngwa tshebetsong ha dikateng tsa Molao wa Naha wa Sekoloto wa 34 wa 2005.Lefapha la Kgwebisano le Indasteri (dti) le lona le qetile ka hore moralo wa leano wa Sekoloto sa Bareki, moo Molao wa Naha wa Sekoloto wa 34 wa 2005 o fumanweng teng, o motle ebile o nepahetse. Sena se latela tjhebobotjha e phethahetseng ya 2012, e entsweng ke dti.3.5.  Kabinete e ananetse ho tekwa ha Bili ya Sehlomathiso ya ho Nka Qeto ka Tefo ya Meputso ya Ditho tsa Ditaba tsa Ditheo tsa Molaotheo, 2013.Sepheo sa Bili ke ho thea tshwano mabapi le ho nka qeto ka tefo ya meputso, melemo e fumanwang mosebetsing le melawana e meng le dipehelo tsa kgiro ya ditho tsa ditheo tsa Kgaolo ya 9, moo e matlafatsang tshebetso e ntle le tshwano mesebetsing ya puso ditheong tsena tsa bohlokwa.4. Dithonyo4.1. Kabinete e ananetse kgiro ya Ntate Mokutule Joseph Kgobokoe mosebetsing wa Motlatsi wa Motsamaisi e Moholo: Hlahisong e sa Kgaelleng ya Dijo le Ntlafatso ya Temo Lefapheng la Temo, Meru le Botshwasi ba Ditlhapi.4.2. Kabinete e ananetse kgiro ya Mme Zandile Yvonne Mathe mosebetsing wa Motlatsi wa Motsamaisi e Moholo: Meralo ya Motheo ya Mehlodi ya Metsi ya Naha e Lefapheng la Merero ya Metsi.4.3. Kabinete e ananetse kgiro ya batho ba latelang e le ditho tsa boto tsa Eijensi ya Ntshetsopele ya Dibanka tse Kopaneng:a) Sethe Patricia Makhesha (Modulasetulo)b) Peter Koch (kgiro hape e le Motlatsi wa Modulasetulo)c) Venete Jarlene Kleind) Lufuno Nevondwee) Thabo Vaughan Shenxanef) Samuel Senalor Akrongg) David Ginsburgh) Renganayagee Kisten.4.4. Kabinete e ananetse kgetho ya ditho tse latelang Lekgotleng la Diphuphutso tsa Temo ho ya ka karolo 9(1) ya Molao wa Diphuphutso tsa Temo, 1990 Molao wa 86 wa 1990 nakong e sa feteng dilemo tse tharo.a) Ntate Jonathan Winston Alexander Godden (o kgirilwe hape)b) Moprofesara Michael Jeffrey Kahn (o kgirilwe hape)c) Moprofesara Sibusiso Vil-Nkomo (o kgirilwe hape)d) Ngaka Joyce Chitja (o kgirilwee hape)e) Mme Wilna Jansen Van Rijssen (o kgirilwe hape)f) Mme Dudu Msomi (o kgirilwe hape)a) Ntate Mzolisi Dyasi (o kgirilwe hape)b) Moprofesara Frans J.C Swanepoel (o kgirilwe hape)c) Ntate Gerard John Martind) Mme Dora Ndabae) Ntate Ismail Cassim Motalaf) Mme Muhle Joyce Mashitengg) Mme Rowen Graham Nicholish) Ntate Clive Douglas Knealei) Moprofesara Louw C. Hoffmanj) Ntate Allen Henry Bishop.4.5. Kabinete e dumellana le ho kgethwa ha batho ba latelang Lekgotleng la Matla a Taolo ya Indasteri ya Tshireletso ya Poraefete, nakong e sa feteng dilemo tse tharo:a) Ntate Daniel Claude Mojalefa Rathebe (Motlatsi wa Modulasetulo)b) Brigadier Cynthia Lindiwe Philison (Molekgotla)c) Ntate Benjamin Somangamane Ntuli (Molekgotla)d) Mme Nontokoza Mthembu (Molekgotla).4.6. Kabinete e ananetse keketso ya nako ya konteraka ya kgiro ya Ngaka Vuyelwa Nhlapo e le Mohlanka e Moholo wa Phethahatso wa Eijensi ya Ntshetsopele ya Naha, bakeng sa sehla sa dilemo tse pedi ho tloha mohla la 1 Loetse 2013 ho ya ho la 31 Phato 2015.4.7. Kabinete e ananetse ho hirwa ha Ntate Mokadi Max Mathye e le Mohlanka e Moholo wa Phethahatso wa Lekala la Matla a Thuto le Thupelo la Dijo le Dino.4.8. Kabinete e ananetse ho kgethwa hape ha ditho tseo tse tiisitseng ka boteng ba tsona ho tswelapele ho sebetsa Lekgotleng la Ntshetsopele ya Basebetsi la Aforika Borwa ho tloha ka Loetse 2013 ho ya ho Phato 2018.Motlatsi wa Mopresidente Kgalema Motlanthe ke modulasetulo wa lekgotla lena la boeletsi le makala a mangata le nang le Matona a 13 a dulang ka nako tsohle a bile a emetse mmuso. Le boetse le na le baemedi ba tswang lehlakoreng la kgwebo le la basebetsi, barutehi, setjhaba le ditho tse hoketsweng morao.(Mabitso a Sehlomathisetsong sa 1)Kabinete e boetse ya ananela bakgethwa ba batjha ba latelang:a) Ntate Mongwena John Maluleke (mokgatlho wa basebetsi)b) Ntate Thero Micarios Lesego Setiloane (mokgatlho wa kgwebo)c) Ntate Seeraj Mohamed (mokgatlho wa barutehi)d) Ngaka Octavia Khabelani Mkhabela (setho se hoketsweng morao)e) Ngaka Raymond Patel (setho se hoketsweng morao)f) Ngaka Duduzile Rosemary Mkhize (setho se hoketsweng morao)g) Mme Happy Mavis Sibande (setho se hoketsweng morao).Dipatlisiso: Phumla Williams (Sebueledi sa Kabinete se Tshwereng Molepo)Mohala: 083 501 0139SEHLOMATHISETSO 1Kabinete e ananetse ho kgethwa botjha ha batho ba latelang ho sebetsa Lekgotleng la Ntshetsopele ya Basebetsi la Aforika Borwa ho tloha ka Loetse 2013 ho ya ho Phato 2018, ho eketsa ho ditho tse ntjha tse supileng tseo ho builweng ka tsona kahodimo.a) Ntate Dennis George (FEDUSA)b) Ntate Narius Moloto (NACTU)c) Mme Nolitha Fakude (SASOL)d) Mme Lulama Nare (SADTU)e) Mme Fezeka Loliwe (SADTU)f) Ntate JJ Mbana (Kholetjhe ya Midland Kapa Botjhabela)g) Ngaka Jeffrey Mabelebele (Thuto e Phahameng Aforika Borwa)h) Ngaka Rob Adam (SEHLOPHA SA AVENG)i) Ntate Bheki Ntshalintshali (COSATU)j) Ntate Nape Maepa (Akhademi ya Boinjinere ya Aforika Borwa)k) Ntate Brian Whittaker (VUMELANA)l) Ngaka Allyson Lawless (Setheo sa Mesebetsi ya Metjhine sa Aforika Borwa)m) Ntate Ravi Naidoo (Mokgwa wa Boeletsi ba Meralo ya Motheo le Ntshetsopele)n) Moprofesara Cheryl de la Rey (Yunivesithi ya Pretoria)o) Moprofesara Vuyiswa Mazwi-Tanga (Yunivesithi ya Theknoloji ya Hlohleng ya Kapa)p) Mme Buelah Mosupye (Bokeatseba ba BLH)q) Ntate Sizwe Nxasana (First Rand Bank)r) Mme Mzolisi Toni (Lefapha la Basadi, Bana le Batho ba Holofetseng)s) Moprofesara Peliwe Lolwana (Yunivesithi ya Witwatersrand)t) Ntate Brian Angus (Boetapele ba Kgwebo Aforika Borwa)u) Ngaka Florus Prinsloo (Lefapha la Thuto e Phahameng le Thupelo)v) Mme Janet Lopes (Setlamo sa Aforika Borwa sa Diindasteri Boqhetsekeng ba Mesebetsi ya Metjhine)w) Moadvokheiti Rams Ramashia (Mokgatlo wa Tlhwekiso wa Rand)x) Ngaka Xolani Mkhwanazi (BHP Billiton)y) Moprofesara Edward Webster (Yunivesithi ya Witwatersrand)z) Ntate Edward Majadibodu (Lekgotla la Boqhetseke ba Naha)aa) Ntate Elija Litheko (Setheo sa Bolaodi ba Batho)bb) Moprofesara Lekoa Solly Mollo (Boetapele ba Tsamaiso ya Setjhaba le Akhademi ya Bolaodi)cc) Mme Jenny Cargill (Mmuso wa Porofense ya Kapa Bophirima)dd) Ntate Yershen Pillay (Eijensi ya Naha ya Ntshetsopele ya Batjha)ee) Mme Jenna Ferreirinha (Foramo ya Maphothoketsi)"
Pehelo ka kopano ya Kabinete ya la 18 Loetse 2013,23 Sep 2013,https://www.gov.za/statement-cabinet-meeting-18-september-2013,https://www.gov.za/st/pehelo-ka-kopano-ya-kabinete-ya-la-18-loetse-2013,"23 Sep 20131. Maemo a Kabinete mabapi le dintlha tsa bohlokwa maemong a ha jwale1.1 Tlasa boetapele ba Mopresidente Jacob Zuma, mmuso o sebetsa ka lenaneo la naha la meralo ya motheo ya setjhaba la ditrilione tse ngata ngata tsa diranta le reretsweng ho utolla menyetla ya mesebetsi le ho tlisa ditshebeletso ho maAforika Borwa ohle.Ka mananeo ana, mmuso o tsitlallela boikitlaetsong ba wona ba ho thea mesebetsi e mengata le ho feta. Haesale ho tloha kananelong ya Mokgwa o Motjha wa Kgolo mesebetsi e eketsehile ka 750 000, mme katlasenyana ho halofo ya mesebetsi ena e hlahisitswe tshebeletsong ya setjhaba, haholoholo basebetsing ba tsa bophelo bo botle, matitjhere le mapolesa.Mananeo ana a bea ntshetsopele ya dikgwebo tse nyenyane ka sehloohong, e leng ntho ya bohlokwa ya ho utolla menyetla ya moruo. Kabinete e leboha makala ao a ikamahanyang le mmuso ho kenya tshebetsong lenaneo lena le leholohadi la ntshetsopele ya meralo ya motheo mme e etsa kgoeletso tshebedisanong ya ho potlakisa matsapa a ho thea mesebetsi le ho fetola moruo esita le setjhaba sa habo rona.Mopresidente Jacob Zuma o tla bula Seteishene sa Motlakase sa Grootvlei ka la 20 Loetse 2013 a be a hlahlobe le setsha sa kaho ya seporo sa terene kwana Mpumalanga, e le karolo ya boikitlaetso ba neelano ya meralo ya motheo ya setjhaba.Kabinete e ananetse kaho ya Yunivesithi e ntjha ya Sol Plaatjie Kimberly, Kapa Leboya, e lebeletsweng ho qala pele ho mafelo a Loetse 2013. Ena ke katleho e kgolo kgolong le ntshetsopeleng ya lekala la thuto e phahameng Aforika Borwa. Ketsahalo ya ho phethelwa ha mobu e bile sesupo sa ho thakgolwa ha kaho ya khamphase semmuso.Kaho ya yunivesithi e ntjha e ile ya hlwauwa yaba ya bewa ka sehloohong kahara Diprojeke tsa Lewa le Momahantsweng (SIP 14) ke Khomishene ya Mopresidente e Hlophisang Dikaho tsa Motheo (PICC).1.2 Mopresidente Jacob Zuma hammoho le Kabinete ya hae ba tla be ba tlotla metsofe ya Aforika Borwa Tlung ya Baeti ya Mopresidente ya Sefako M. Makgatho e Pretoria ka la 29 Loetse 2013. Sena se bopa karolo ya ho keteka seabo sa metsofe ya rona ntshetsopeleng ya setjhaba sa habo rona esita le ya naha. Sena e tla be e le sesupo sa qalo ya Beke ya Batho ba Baholo, e tla fela ka la 6 Mphalane, e leng Letsatsi la Bonkgono le Bontatemoholo.1.3 Mopresidente Jacob Zuma o tla tshetleha puo Ngangisanong e Akaretsang ya Phutheo ya bo68 ya Sebokakakaretso sa Matjhaba a Kopaneng (UNGA68) New York ka la 24 Loetse 2013. Mookotaba wa monongwaha ke:  Lenanetsamaiso la Ntshetsopele la Kamora 2015: Ho Bula Sebaya!  mme o habile nakong e beilweng ya 2015 ya Maikemisetso a Ntshetsopele ya Dilemokete (MDGs), esita le Lenanetsamaiso la Ntshetsopele kamorao ho moo, ho ya pele.UNAG68 e fa Aforika Borwa lepatlelo la ho ntshetsapele mokgwa wa lewa la rona la ho fihlella di-MDG le Lenanetsamaiso la Ntshetsopele la Kamora 2015. Seabo sa rona se tla boela se susumetswa ke ditabatabelo le dintho tse ka sehloohong tsa Aforika Borwa, esita le boikitlaetso ba rona ba lebatowa le ba kontinente.1.4 Kabinete e seolla kahohlehohle ditshitiso tsa marangrang a motlakase, tse entsweng ke batho ba neng ba le seteraekeng se seng molaong, tse ileng tsa baka ho kgaoha ha phepelo ya motlakase dikarolong tsa Johannesburg. Diketso tse jwalo di ke ke tsa tlodiswa mahlo hodimo nakong ena eo naha e hahamallang botsitsong ba phepelo ya yona ya motlakase, mme di tlameha ho thibelwa kahohlehohle ka tshebediso ya molao.1.5 Ho ntshuwa ha Dipalopalo tsa selemo le selemo tsa 2012/13 tsa Ditlolo tsa Molao Aforika Borwa ho boela ho thasisetsa boitshepo ba rona ba hore ha re sebetsa mmoho re tla fihlella sepheo sa rona sa setjhaba se sa angweng ke ditlolo tsa molao, se hohelang matsete a netefatsang kgotso le botsitso dibakeng tsa rona.Kabinete e etsa kgoeletso ho bohle ba amehang ho tshohla ka botebo diphumano tsena ka moya o motle. Mmuso o ntsha dipalopalo tsena hang ka selemo ka sepheo sa ho fa setjhaba lesedi la moraorao twantshong ya ditlolo tsa molao, esita le ho sheba botjha mawa a jwale a ho lwantsha ditlolo tsa molao. Dipalopalo tsa ditlolo tsa molao di boela di sebediswa kamehla e le sesebediswa sa ho tataisa merero ya ho sebetsa ya Tshebeletso ya Sepolesa sa Aforika Borwa (SAPS).Kabinete e thoholetsa matsapa a matla a SAPS le mekgatlo yohle e ipopileng esita le setjhaba ka ho sebedisana le mmuso twantshong ya ditlolo tsa molao. Kabinete e etsa kgoeletso ho maAforika Borwa ohle ho ikamahanya le twantsho ya ditlolo tsa molao. Ha re sebetsa mmoho re tla netefatsa boteng ba Aforika Borwa moo moAforika Borwa a tla ikutlwa a bolokehile a bile a tshireletsehile.1.6 Kabinete e bontshitse ho ngongoreha ho hoholo ka dikotsi tsa moraorao tsa mebileng tse mpempe. Dikotsi tse jwalo di siile malapa a mang a saretswe ebile di thefula moruo haholo. Kabinete e ipiletsa ho beng bohle ba makoloi ho netefatsa hore makoloi a bona a boemong bo amohelehileng ba ho tsamaya mebileng ba be ba kganne ka boikarabelo.Kahoo Kabinete e ipiletsa ho balaola sephethephethe ho tswelapele ka ho se amohele ho hang makoloi a seng boemong bo amohelehileng ba ho tsamaya mebileng esita le ba kgannang ba tahilwe. Kabinete e boela e ipiletsa ho ditaaso ho hlompha melao ya tsela.1.7 Kabinete e ipiletsa ho maAforika Borwa ohle ho keteka Letsatsi la Letlotlo la Botjhaba, 24 Loetse 2013, ka ho etela dibaka tse fupereng letlotlo la botjhaba bo sa tshwaneng naha ka bophara e le ho keteka Dilemo tse 20 tsa Tokoloho ya rona. Ho kopjwa maAforika Borwa ohle, dikolo, dikgwebo le dibaka tsohle ho phahamisa folakga ya rona e le sesupo sa rona sa ho keteka Dilemo tse 20 tsa Tokoloho esita le ho tshehetsa letsholo la  Bolabohlano ba Tokoloho  le kgakolwang ka la 20 Lwetse 2013.1.8 Kabinete e thoholetsa Lucas Sithole ka ho hapa papadi e bapalwang ka bonngwe ke ba sebedisang dituloteti ya Thonamente ya Tenese ya Amerika New York. Maemo a Sithole a lefatshe a nyolohile ka kgato e le nngwe hore e be wa bobedi kamora tlholo ena, eo e neng e le ya pele ya maemo a hodimo ya Setlamo sa Tenese ya Matjhaba bakeng sa moAforika ebile e le moAforika Borwa.Kabinete e ipiletsa ho maAforika Borwa ho tshehetse baatlelete ba rona ba holofetseng, ba tswelang pele ho etsa hore naha ya rona e be motlotlo ka ho intsha sehlabelo le ho re kgothatsa bohle hore re fihlelle ditabatabelo tsa rona.1.9 Kabinete e ananela Seboka sa Naha sa Motheo o Batsi wa Matlafatso ya ba Batsho Moruong (BBBEE) se tla tshwarwa ho tloha ka la 3 ho ya ho la 5 Mphalane tlasa mookotaba o reng:  Selemoshome sa Matlafatso Moruong .Sesebediswa sa leano la Matlafatso ya ba Batsho Moruong hantlentle ke lewa la kgolo le reretsweng ho etsa hore motheo wa moruo wa naha o be batsi ka ho tsepamisa maikutlo tlhokehong ya tekano, e leng bofokodi bo boholo ba moruo wa Aforika Borwa.Seboka se tla sekaseka kgatelopele ya ho kenngwa tshebetsong ha BBBEE kamora ho ketekwa ha dilemo tse 10 haesale ha na ho kgakolwa Molao wa BBBEE ka 2003. Setlamo sa ba amehang, baemedi ba mekgatlo ya basebetsi, mekga ya dipolotiki le mekgatlo ya setjhabeng ba tla ba le seabo ho kutlweng ha thasisetso ya boraro ya matlafatso ya ba batsho moruong ya Aforika Borwa, ka Molao wa BBBEE o hlomathisitsweng le Mekgwa e ntlafaditsweng ya Tshebetso e Ntle.1.10 Kabinete e thoholetsa Lefapha la Ntshetsopele ya Setjhaba leanong la lona le letjha le ntlafaditsweng la phano ya ditshebeletso le bitswang Projeke ya Mikondzo, le tla atolla phihlello ya ditshebeletso tsa setjhaba ho ya bafutsaneng esita le bao ba kotsing dikgutlwaneng tsohle tsa Aforika Borwa.Nakong ya Kgwedi ya Ntshetsopele ya Setjhaba, Lefapha la Ntshetsopele ya Setjhaba hammoho le ditheo tsa yona, Ejensi ya Tshireletso ya Setjhaba ya Aforika Borwa le Eiensi ya Ntshetsopele ya Naha, di tla tswelapele ho neelana ka ditshebeletso tsa Projeke ya Mikondzo mabatoweng a 1 300 a futsanehileng ka ho fetisisa ho Bomasepala ba Ditereke ba 23 jwaloka ha ba hlwailwe ba bile ba beilwe ka sehloohong ke Kabinete.1.11  Kabinete e kgothaletsa maAforika Borwa ho ba le seabo Bekeng ya Tsepamiso ya Maikutlo ya Imbizo e tla ba dipakeng tsa la 7 le la 13 Mphalane 2013.Kamora katleho ya Beke ya Tsepamiso ya Maikutlo ya Imbizo e neng e le ka Phuptjane, Beke ya bobedi ya Tsepamiso ya Maikutlo e tla fana ka sebaya ho Dikokonono tsa Dipolotiki hore di boele di bontshane le setjhaba.Nako ena e fana ka monyetla o mong ho baahi hore ba buisane ba shebane mahlong le Ditho tsa Phethahatso, ho keteka dikatleho esita le ho rarolla diphephetso tsa ho kenngwa tshebetsong ha mananeo a mmuso. Dibaka tseo ho tla kopanelwa ho tsona esita le lenaneo la beke di tla tsebiswa ha nako e atamela.2. Dipuisano le diqeto tsa bohlokwa tsa Kabinete2.1 Kabinete e ananetse ho kena dipakeng ha Leano la Naha Tshireletsong ya Dijo le Phepo, Lewa la Tshireletso ya Dijo le Phepo ya Malapeng esita le ho kena dipakeng ha Tlhahiso ya Dijo ya Fetsa Tlala.Leano la Naha le habile ho arabela diphephetsong tse ngata tse amanang le ho se be teng ha tshireletso ya dijo Aforika Borwa. Le tsheheditswe ke mawa a totobetseng a ho kena dipakeng e le ho rarolla diphephetso tsa dikgaello tsa dijo malapeng hammoho le ho eketsa tlhahiso ya dijo, ka sepheo sa ho fedisa tlala ka 2030. Lewa mmoho le Tlhahiso ya Fetsa Tlala ke mananeo a ho matlafatsa Leano a Kopanetsweng ke Mafapha. Kgakolo e tla etsuwa ho qhoqholla Leano le Mananeo.2.2 Kabinete e ananetse Moralo wa dipuisano tsa Aforika Borwa le Mokgatlo wa Ntshetsopele ya Tshebedisanommoho Moruong (OECD) bakeng sa nako ya 2013/14-2016/17.Aforika Borwa e habile ho sebedisa selekane sena ho fihlella dipheo tse tharo tsa bohlokwa:i) kgolo ya moruo e phahameng e kenyeletsang bohle, e leng tlhokeho e kgolo ya ho rarolla tlhokeho ya mesebetsi, bofuma le ho hloka tekatekano;ii) basebetsi ba nang le boqhetseke le bokgoni, ho tshehetsa neelano ya dipehelo tsa ntshetsopele ya naha; leiii) ho Ntshetsapele lenanetsamaiso la Aforika moo meruo ya Aforika e ka folang molemo.Dinaha tsa OECD di dula e le tsona balekane ba bohlokwa ba kgwebisano le matsete ho Aforika Borwa. Ho hakanngwa hore dinaha tsa OECD di kentse letsoho ka sekgahla se fetang 65% ho Motjha wa Ntshetsopele ya Kgolo ka 2011 lefatsheng.Mokgwa ona o fana ka moralo bakeng sa mafapaha a mmuso ho laola dipuisano tsa wona le OECD. Tlhophiso ena e ntlafaditsweng mmusong, e tla thusa hore ho folwe melemo e metle ka ho fetisisa selekaneng sena.3. Dibili3.1 Kabinete e ananetse Bili ya Meropotso ya Lekgetho la Mesebetsi e tla ntshwa hore setjhaba se tshwaele ka yona.Bili e teka meropotso haholoholo ka sepheo sa ho kgothaletsa bahiri ho hira batjha ba tsomang mesebetsi ba bile ba se na boiphihlelo bo bokaalo. Moropotso ke enngwe ya dintho tse ngata tse welang tlasa bonamelo ba lewa la Mmuso la mesebetsi ya batjha mme le tla thusa ho tshehetsa maano a mmuso.Meropotso ya lekgetho la mesebetsi ya batjha e tobile batho ba batjha ba qalang ho sebetsa mme ba amohela meputso e katlase ho sekepele sa lekeno la motho ka mong le pukutlwang lekgetho. Ka ho etsa jwalo, e tobile ba nang le tsebo e fokolang, ba amohelang meputso e tlase ba bile ba na le menyetla e fokolang ya ho fumana mesebetsi. Meropotso e tla thea maemo a matle a ho hlahisa mesebetsi le ho ntlafatsa menyetla ya mesebetsi bakeng sa basebetsi bao ba kotetsweng. Ho tla tshwarwa pontshano e reretsweng ho qhaqholla Bili.3.2   Kabinete e ananetse Bili ya Moralo wa Khomishene ya Bolaodi ba Mobu, 2013, e tla ntshuwa bakeng sa hore setjhaba se tshwaele ka yona.Ho tse ding, Bili ya Khomishene ya Bolaodi ba Mobu, 2013, e habile ho thea Khomishene ya Bolaodi ba Mobu. Khomishene ya Bolaodi ba Mobu e tla lebellwa ho diya kahlolo qhwebeshanong ya boithuelo ba mobu moo e ka nnang ya ba mangolo a mabedi kapa a fetang bobedi a boithuelo ba thepa a ntshitswe bakeng sa setsha se le seng.Khomishene e tla boela e lebellwa ho thea le ho boloka lesedi la motheo le batsi la mmuso la mobu ohle o ngodisitsweng e le wa mmuso lebitsong la lefapha, ho akga le mobu ofe kapa ofe o hlahlobilweng wa mmuso mme o sa ngodiswa.3.3 Kabinete e ananetse ho tekwa ha Bili ya Dithuso tsa Molao, 2013, Palamenteng.Bili e reretswe ho hlakola Molao wa Dithuso tsa Molao, 1969 (Molao wa 22 wa 1969) ho ya ka maemo a renang, haholoholo tshebetso e ntjha ya molaotheo, esita le ho ntlafatsa tshebediso ya wona e ntle.Bili e reretswe ho ntlafatsa tshebetso e ntle ya Dithuso tsa Molao Aforika Borwa, moo kgabareng e tla ba le ditlamorao tse ntle setjhabeng ka kakaretso. E ka nna ya amanngwa le dipehelo tsa mokgwa wa tshireletso ya setjhaba ka kakaretso le tshireletso ya setjhaba bakeng sa bafutsana le dihlophana tse ding tse e hlokang ka sebele, le kelohloko ya naha e ntseng e thuthua, e nang le bokgoni le boitshwaro bo botle ebile e tshwara baahi ba yona ka seriti.3.4  Kabinete e ananetse phatlalatso ya Bili ya Ditaolo tsa Matjhaba ho tsa Bophelo bo Botle, 2013, Koranteng ya Mmuso bakeng sa hore setjhaba se tshwaele ka yona.Bili e habile ho hlakola Molao wa Ditaolo tsa Matjhaba ho tsa Bophelo bo Botle, 1974 (Molao wa 28 wa 1974) esita le ho kenyeletsa Ditaolo tsa Matjhaba ho tsa Bophelo bo Botle, 2005, ketsong ya melao ya naha.Ditaolo tsa Matjhaba ho tsa Bophelo bo Botle (2005) ke molao wa matjhaba o thusang dinaha ho sebedisana e le ho pholosa maphelo le boiphediso kgahlanong le diketsahalo tse bakwang ke ho phasalla ha malwetse le dikotsi tse ding tsa bophelo bo botle matjhabeng.3.5 Kabinete e ananetse ho tekwa ha Bili ya Sehlomathiso sa Meriana le Meriana e Meng e Jwalo ka Yona, 2012, Palamenteng.Bili ya Sehlomathiso e hlomathisa Molao wa Meriana le Meriana e Meng e Jwalo ka Yona, 1965 (Molao wa 101 wa 1965) jwaloka ha o hlomathisitswe ke Molao wa 72 wa 2008.Phihlello merianeng ya boleng, e fihlellehang ebile e bolokehile mmoho le disebediswa tse thusang ho ntlafatsa bophelo bo botle ke tshiya ya bohlokwa bophelong bo botle ba setjhaba, mme e thusa ka ho kenya letsoho phihlellong ya maikemisetso a Mmuso a ho eketsa tebello ya ho phela halelele ha maAforika Borwa.3.6 Kabinete e ananetse ho phatlalatswa ha Bili ya Taolo ya Thekiso ya Dino tse Tahang, 2013, Koranteng ya Mmuso bakeng sa hore setjhaba se tshwaele ka yona.Jwala ke tshita e kgolo phihlellong ya sephetho sa mmuso sa bophelo bo bolelele bo bile bo le botle bakeng sa bohle. Bili e habile ho fokotsa thefuleho e amanang le jwala ka taolo ya thekiso ya dino tse tahang.Leha e le hore mmuso o ke ke wa kwala thekiso ya jwala, o boela o ke ke wa dumella kgothaletso ya ho nowa ha jwala ka ho dumella setjhaba, haholoholo batjha, ho dumela hore maphelo a bona a ka ntlafala haele hore bonneteng ho tla ba le ditlamorao tse mpe ho ba bangata.Ho kena dipakeng hona ha ho a tlameha ho bonwa e le pudumo ya seemanosi, empa e le karolo ya mekgwa e momahantsweng ke mmuso ho fokotsa thefuleho e amanang le jwala. Ho tla tshwarwa pontshano e reretsweng ho qhaqholla Bili3.7 Kabinete e ananetse ho phatlalatswa ha Dibili tse pedi, tseo ka bobedi ba tsona di hlomathisang Molao wa Bana, 2005 (Molao wa 38 wa 2005) jwaloka ha o hlomathisitswe ke Molao wa 41 wa 2007 ho ya ka Karolo ya 75 ya Molaotheo le Karolo ya 76, hore setjhaba se tshwaele ka tsona.Bili e habile ho kenya tlhaloso ya tlolo ya molao ya motabo ho netefatsa hore motho ofe kapa ofe ya tshwaretsweng tlolo efe kapa efe ya molao ya motabo jwaloka ha e hlalositswe Sehlomathisong sa Molao wa Ditlolo tsa Molao (Ditlolo tsa Molao tsa Motabo le dintho tse Amanang le tsona), wa 32 wa 2007, o nkuwa a sa tshwaneleha ho sebetsa le bana.Bili e boetse e amanya Molao le kahlolo ya Lekgotla la Molaotheo e le ho fana ka tjhebobotjha ya molao ya qeto ya ho tlosa le ho bea ngwana tlhokomelong e bolokehileng ya nakwana ho le teng kapa ho le siyo taelo ya lekgotla la dinyewe ka nakwana e totobaditsweng.Bili ya Sehlomathiso ya Bobedi ya Bana, 2013, e reretswe ho netefatsa hore bana bohle ba fumana ditshebeletso le melemo e reretsweng ho nolofatsa phihlello tlhokomelong le polokeho setjhabeng, esita le ho thea mokgwa o sebetsang hantle wa thekolohelo ya setjhaba. E boetse e habile ho fana ka tikoloho e nang le tshireletso bakeng sa ho bewa ha bana ba fumanwang ba hloka tlhokomelo le tshireletso.4. Dithonyo4.1 Kabinete e ananetse dikgiro tse latelang Lefapheng la Merero ya Metsi:a) Ntate Johannes David Mahlangu sekgeong sa Motlatsi wa Molaodikakaretso: Ditshebeletso tsa Tumellanob) Ntate Anil Bijman Singh sekgeong sa Motlatsi wa Molaodikakaretso: Melawana le Boikamahanyoc) Mme Deborah Gabaakelwe Mochotlhi Motlatsi wa Molaodikakaretso: Merero le Lesedi4.2 Kabinete e ananetse dikgiro tse latelang Lefapheng la Mesebetsi:a) Mme Agnes Moiloa sekgeong sa Mohlanka e Moholo wa Tshebetso.b) Ntate Thobile Maxin Lamati sekgeong sa Motlatsi wa Molaodikakaretso: Ditshebeletso tsa Qobello le Bohlahlobi4.3 Kabinete e ananetse thonyo ya batho ba latelang Botong ya Balaodi ba Ejensi ya Theknoloji ya Lesedi la Naha (SITA):a) Ngaka Anna Mokgokongb) Moadvokheiti Mantshare Beatrice Matlejoanec) Moadvokheiti Thabani Masukud) Ntate Zukile Nomvetee) Mme Seadimo Chabaf) Ntate Ganelang Zeth Maleleg) Ntate Graeme Alvan Victorh) Mme Nozipho January-Bardilli) Mme Sindi Mabaso-Koyanaj) Mme Vuyokazi Felicity Mahlatik) Ntate Stadi Mngomezulul) Mme Michelle Oddette Williamsm) Ntate David  Clephane Niddrie  (Moemedi ya tswang ho tsa Dikgokahanyo)n) Ntate Nkhangweleni Walter Mudau (Moemedi wa Lefapha la Tshebeletso le Tsamaiso ya Setjhaba)o) Ntate Geoffrey Rothschild.4.4 Kabenete e ananetse ho kgethwabotjha ha ditho tse latelang Botong ya Ditshebeletso tsa Ditjhelete.a) Mme Jabu Mogadimeb) Mme Hilary Wilton (Motlatsi wa Modulasetulo)c) Moprofesara Phillip J Sutherlandd) Mme Zarina Bassae) Mme Di Turpinf) Ntate Ismail Momoniatg) Ntate Olano Makhubela (wa Phapanyetsano)h) Mme Dudu Msomii) Ntate Abel Sithole (Modulasetulo).4.5 Kabinete e tsebile ka ho kgethwabotjha ha Mme Hlonela Lupuwana e le Mohlanka e Moholo wa Phethahatso wa Eiensi ya Ntshetsopele ya Dikgwebo tse Nyenyane bakeng sa nako ya dilemo tse hlano.4.6 Kabinete e tsebile ka ho kgethwabotjha ha Ngaka Prins Nevhutalu e le Modulasetulo wa Boto Setheong sa Naha sa Meteroloji sa Aforika Borwa.4.7 Kabinete e ananetse thonyo ya batho ba latelang Khomisheneng ya Tshebeletso ya Lebotho la Tshireletso ka nakwana e kgutshwane, nakong ya dilemo tse sa feteng tse tharo:a) Mme Magirly Rebecca Mokoapeb) Mme Lindiwe Daphney Zuluc) Mme Dipuo Mvelase.Dipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya kopano ya Kabinete ya la 9 Mphalane 2013,10 Oct 2013,https://www.gov.za/statement-cabinet-meeting-9-october-2013,https://www.gov.za/st/pehelo-ya-kopano-ya-kabinete-ya-la-9-mphalane-2013,"10 Oct 20131. Maemo a Kabinete mabapi le dintlha tsa bohlokwa maemong a ha jwale1.1. Kabinete e amohela ho tekenwa ha Bili ya Tlhomathiso ya Melao ya Dipalangwang le Dintho tse Amanang le Yona hore e be molaong, esita le ho qhalwa ha maipiletso a e-toll (tefiso ya tshebediso ya mebila) a Setlamo se Hanyetsanang le Tefiso ya Tshebediso ya Mebila Ditoropong (Outa) kgahlanong le Eijensi ya Mebila ya Naha ya Aforika Borwa (Sanral) ho entsweng ke Lekgotla le Phahameng la Maipiletso.Kabinete e kgolwa hore jwale dikgatelopele tsena di dumella batho ba Gauteng le maAforika Borwa ka kakaretso ho tsepamiso maikutlo melemong eo re seng re e fumane   esita le eo re leng boemong ba ho e fumana   dintlafalong tsa mebila e meholo kgubung ya moruo wa Aforika Borwa le Aforika e ka Borwa.Mokgwa wa tefiso mebileng ke ntho e le nngwe ya Projeke ya Ntlafatso ya Mebila e Meholo Gauteng e nolofaditseng ho tsamaya ha batho le thepa mme e tla etsa hore moruo wa porofense le wa naha o sebetse hantle kamoso.Ditefiso tsa mebileng di fokoditswe ka lebaka la ditshwaelo tse entsweng ke setjhaba; bapalami bao e leng bafutsana ba nketswe hloohong ka hore beng ba dipalangwang tsa setjhaba ba teelwe ka thoko ditefisong tsa mebileng; sekepele sa tefiso ya kgwedi le kgwedi se se se entswe, mme ho teng mokgwa wa phokoletso bakeng sa dikhamphane tsa dipalangwang.Kabinete e ipiletsa ho basebedisi ba mebila e meholo ya Gauteng ho ikamahanya le molao, ho bontsha moya o motle wa boahi le ho kenya letsoho ntlafatsong ya Aforika Borwa ka ho ingodisetsa ditekete tsa boitsebahatso mme ba lefelle tshebediso ya mebila ena ya maemo a hodimo.Kabinete e kopa maAforika Borwa ho hulela hlakoreng le le leng esita le ho sebetsa mmoho ho etsa hore Projeke ya Ntlafatso ya Mebila e Meholo Gauteng e be katleho, mme ba tsebe ho leboha kgolo e babatsehang ya kaho ya meralo ya motheo ya sejwalejwale naheng.Letona la Dipalangwang le tla etsa tsebiso ka letsatsi leo tefiso ya mebileng e tla qala ka lona. Kabinete e kopa beng ba makoloi bohle ba sebedisang mebila e meholo ya Gauteng kgafetsa ho ingodisa tsamaisong esita le ho reka ditekete tsa boitsebahatso ho etsetsa hore ba be boemong bo botle ba ho fumana ditheolelo.1.2. Kabinete e rorisa phano e ntseng e tswelapele ya ditshebeletso tlasa boetapele ba Mopresidente Jacob Zuma, ya lenaneo la meralo ya motheo ya setjhaba ya diterilioneterilione tsa diranta, e akgang le ho kgakolwa ha moraorao ha mebila ya R71 le R81 e kopanyang Polokwane le toropo ya Giyani esita le ho bulwa ha projeke ya Borokgo bo Boholo le Seporo sa Lehokela e KwaZulu-Natal ka la 19 Mphalane 2013. Marangrang a kopantsweng a mebila ke ntho ya bohlokwa ho hoheleng matsete naheng le kontinenteng.Jwaloka ha re ntlafatsa mebila naha ka bophara, Kabinete e etsa kgoeletso ho basebedisi bohle ho ba sedi ha ba sebedisa mebila. Kabinete e ngongorehile ka keketseho ya diketsahalo tse amanang le ditaaso mebileng. Ditaaso di etsa 46% ya batho ba shwellang mebileng. Beng ba makoloi le ditaaso ba na le boikarabelo ba ho hlomphana mebileng. Kabinete e kopa maAforika Borwa ohle ho ba karolo ya Selemoshome sa Matjhaba a Kopaneng sa ho nka Kgato bakeng sa Polokeho ya Mebileng (2011-2020) e etelletsweng pele ke Lefapha la Dipalangwang.1.3. Kabinete e etsa kgoeletso ho maAforika Borwa ohle ho ba le seabo Bekeng ya Tsepamiso ya Maikutlo ya Imbizo eo ha jwale e tswelang pele, ho fihlela ka la 13 Mphalane 2013. Sena se fa setjhaba monyetla wa ho buisana le ba Phethahatso ka dintho tse sa se tshwarang hantle esita le ka hore mmuso o tsebise setjhaba ka mosebetsi wa wona.1.4. Bohatong ba batho ba Aforika Borwa, Kabinete e leboha Letlole la Lefatshe Lohle bakeng sa tshehetso ya lona ho Aforika Borwa nakong eo ho neng ho e na le tlhokeho e kgolo ya keketso ya ditjhelete. Ena ke thuso ya ditjhelete e kgolo ka ho fetisisa e tsamayang e le nngwe bakeng sa HIV le TB e tswang mofaning wa ntho tse ngata nalaneng ya dithuso tsa AIDS.Kahodimonyana ho halofo (52%) ya R3 biliyone e tla abelwa Lefapha la Naha la Bophelo bo Botle. Ho a mang mananeo, ditjhelete tsena di tla sebedisetswa tse latelang: phumantsho ya meriana ya antiretrovaerale bakeng sa bakudi ba 350 000, ditjhelete tsa pulamadiboho phanong ya meriana ya antiretrovaerale ka khoriya ho ya malapeng a bakudi kapa dibakeng tseo ba ka e amohelang ho tsona setjhabeng, ditshebeletso tsa ho shebisisa boteng ba TB ho batshwaruwa bohle ditjhankaneng tsohle Aforika Borwa, le ho shebisisa TB le HIV bakeng sa basebetsi ba merafong ba 100 000 merafong e menyane e se nang ditshebeletso tsa yona tsa bophelo bo botle.1.5. Kabinete e rorisa dikatleho tse ntseng di tswelapele tsa Selekane se kgahlanong le HIV le AIDS, se ketekileng sehopotso sa bo 15 ka la 9 Mphalane 2013.Ha jwale Aforika Borwa e kenya tshebetsong lenaneo le leholohadi lefatsheng la kalafo ya diantiretrovaerale. Selekane se ile sa boela sa eba le seabo se seholo ntshetsopeleng ya Morero wa Lewa la Naha (NSP) 2012-2016.1.6. Kabinete e thoholetsa moya oo ditherisano tsa meputso di neng di tshwerwe tsa ba tsa phethelwa ka wona makaleng ao a amehileng, moo ditharollo tsa kutlwisisano ebile e le tsa ka potlako di ileng tsa fihlellwa.Dipuisano tsa setjhaba moralong wa ketso ya melao ya tsa basebetsi di dula di le bohlokwa thibelong ya merusu e amanang le boipelaetso.Jwaloka ha basebetsi ba kgutlela mosebetsing, Kabinete e kopa bahiri le bahiruwa ho sebetsa mmoho, haholoholo jwaloka ha moruo wa lefatshe o dula o le tebetebeng, ho etsa hore moruo wa Aforika Borwa o sebetse hantle, o be le tlhahiso o be o boloke mesebetsi e metle ka nako tsohle.1.7. Kabinete e ananela Seboka sa Naha sa Thibelo ya ho ipolaya Tshebeletsong ya Sepolesa sa Aforika Borwa (SAPS) se tla tshwarwa ka la 16 ho ya ho la 18 Mphalane. Mosebetsi ona o reretswe ho ntshetsa pele Morero wa Naha wa Thibelo ya ho ipolaya bakeng sa SAPS.1.8. Mopresidente Jacob Zuma o tla amohela Mopresidente Francois Hollande wa Rephaboliki ya France bakeng sa Ketelo ya Naha Meahong ya Kopanong ho tloha ka la 14 ho ya ho la 15 Mphalane 2013.Ketelo ya Naha e tla tebisa dikamano tsa rona le France tsa sepolotiki le moruo; e matlafatse tshebedisanommoho ya Leboya-Borwa esita le ho ntshetsa pele maikemisetso a rona a seAforika.2. Dipuisano le diqeto tsa bohlokwa tsa Kabinete2.1 Kabinete e ananetse Melawana ya Setekhinikale ya ho Fuputsa le ho Honya Peteroliamo e tla phatlalatswa koranteng ya Mmuso bakeng sa ditshwaelo.2.2 Kabinete e ananetse ho tshwarwa ha Wekshopo ya Setlamo sa Neanotaba ya Tlhodisano ya Matjhaba (ICN) ke Khomishene ya Tlhodisano ya Aforika Borwa ho tloha ka la 16 ho ya ho la 18 Mphalane, Motsekapa.Wekshopo ya Setlamo ya ICN e thusa ka phapanyetsano ya maikutlo le neanotaba dinthong tse amanang le ditlamo hara ditho tsa yona tse nkang seabo le Dieijensi tseo e Seng tsa Mmuso lefatshe ka bophara.2.3 Kabinete e ile ya bewa sehlohlolong sa ditaba ka kgatelopele e entsweng kotareng ya pele ya 2013/14 ka Selekane sa Kgiro ya Batjha se tekennweng ka la 18 Mmesa 2013.Dintho tse tsheletseng tse ka sehloohong tsa Selekane sena ke (1) thuto le thupelo, (2) malebela a mosebetsi, (3) mekgatlo ya batjha, (4) pehelo ya batjha e teetsweng ka thoko, (5) bohwebi le dikoporasi tsa batjha esita le (6) dikgato tse nkwang ke lekala la poraefete.Katleho e kgolokgolo bakeng sa kotare ya pele e fupere tlhahlobo ya sethathong ya dibuka tsa ditjhelete ya diketsahalo le dikgato tsa batjha tse nkilweng ho phunyeletsa le naha yohle esita le kgato enngwe e nkuwang lekaleng la poraefete.3. Dibili3.1 Kabinete e ananetse ho phatlalatswa ha Moralo wa Bili ya Tlhomathiso ya wa Katoloso ya Netefaletso ya Bodudi bakeng sa hore setjhaba se tshwaele.Bili ya Tlhomathiso e fetola Molao wa Katoloso ya Netefaletso ya Bodudi, 1997, (Molao wa 62 wa 1997) ho matlafatsa, ho hlakisa le ho tshireletsa ditokelo tsa bodudi tsa ba dulang sebakeng seo (badudi ba mapolasing).Sepheo sa Bili ke ho fumana tharollo ya nako e telele ditlhokehong tsa tshireletso ya bodudi ka ho kopanya mekgwa ya kabobotjha ya mobu le tshireletso ya molao, esita le mekgwa ya tharollo ya dikgohlano. Bili e habile ho ntlafatsa ditokelo tsa basebetsi le badudi ba mapolasing. Badudi ba mapolasing bao e seng basebetsi e atisa ho ba basadi le bana.3.2 Kabinete e ananetse ho phatlalatswa ha Moralo wa Bili ya Tlhomathiso ya Molao wa Bophelo bo Botle le Polokeho Merafong, 2013, Koranteng ya Mmuso bakeng sa hore setjhaba se tshwaele.Bili e habile ho fetola Molao wa Bophelo bo Botle le Polokeho Merafong wa 29 wa 1996 e le ho sheba botjha mekgwa ya qobello, mokgwa wa kahlolo ka tefiso le ho matlafatsa dikotlo.Ho ntlafatseng bophelo bo botle le polokeho ho basebetsi ba merafong, Bili ya Nakwana ya Phetolo e boetse e habile ho boloka bophelo bo botle le polokeho tikolohong ya merafong ka sekgahla se setle botsitsong ba nako e telele ba tikoloho ho ya ka Morero wa Ntshetsopele ya Naha.4. Dithonyo4.1 Kabinete e ananetse dikgiro tse latelang Lefapheng la Ntshetsopele ya Setjhaba:a) Ntate Thokozani William Magwaza boemong ba Motlatsi wa Molaodikakaretso: Tshireletso e Momahaneng ya Setjhabab) Mme Nelisiwe Ignatia Vilakazi boemong ba Motlatsi wa Molaodikakaretso: Phetoho ya Mawa le Ditlhophiso.4.2 Kabinete e ananetse kgiro ya Ntate Caiphus Ramushau boemong ba Mohlanka e Moholo wa tsa Ditjhelete/Hlooho ya Ditshebeletso tsa Kgwebisano Lefapheng la Dikamano le Tshebedisano ya Matjhaba.4.3 Kabinete e ananetse dithonyo tse latelang Botong ya Banka ya Mobu:a) Mme Duma Motaub) Mme Thembekile Thelma Ngcobo4.4 Kabinete e hlokometse dithonyo tse latelang Lekgotleng la Dipalopalo la Aforika Borwa:BOEMONG BA NAHAa) Ntate Ian Assam (o thontswe hape)b) Ntate Faldie Esau (o thontswe hape)c) Moprofesara Jacky Galpin (o thontswe hape)d) Ngaka Maseka Lesaoana (o thontswe hape)e) Ntate Morore Mphahlele (o thontswe hape)f) Ngaka Khangelani Zuma (o thontswe hape)g) Ntate Kenneth Brownh) Moprofesara Phillippe Burgeri) Ngaka Rashad Cassimj) Ngaka Jaya Josiek) Ntate Etienne le Rouxl) Moprofesara John Luizm) Moprofesara Julian Mayn) Ngaka Ariane Neethlingo) Ngaka Sarah Radloffp) Ntate Sulaiman SalauBOEMONG BA DIPROVENSEa) Ngaka Daniel Plaatjies (Foreistata)b) Ntate Monde Nkasawe (Kapa Botjhabela)c) Ntate Glen Robbins (KwaZulu-Natal)d) Mme Zeenat Ishmail (Kapa Bophirimela)e) Ntate Mveli Maphanga (Mpumalanga)f) Mme Lizell Henney (Kapa Leboya)g) Dr David Everatt (Gauteng)4.5 Kabinete e ananetse dithonyo tse latelang Botong ya Letlole la Dikotsi tsa Mebileng:a) Ntate Thokwa Patrick Masobeb) Mme Refiloe Mokoenac) Ngaka Linda Kinse Lungelwa Nompumelelod) Ntate Dawood Coovadia (Motlatsi wa Modulasetulo)e) Ntate Ahmed Pandorf) Ngaka Ntuthuko Bhengu (o thontswe hape e le Modulasetulo)g) Moadvokheiti Dimakatso Qocha (o thontswe hape)h) Ntate Desmond Smith (o thontswe hape)i) Mme Annemarie Steyn (o thontswe hape)j) Ntate Dumisa Hlatshwayo (o thontswe hape)4.6 Kabinete e ananetse dithonyo tse latelang Botong ya Bolaodi ba Polokeho Ditereneng:a) Mme Natalie Skeepersb) Ntate Masindi Tshamunwe Herryc) Ntate Andre Bain Harrisond) Mme Masaccha Khulekelwe Mbonambie) Ntate Norman Tinyiko Baloyif) Ntate Matodzo Ratshimbilana (o thontswe hape e le Modulasetulo)g) Mme Jane Barret (o thontswe hape)h) Mme Thembelihle Msibi (o thontswe hape e le Motlatsi wa Modulasetulo)Dipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya kopano ya Kabinete ya la 23 Mphalane 2013,24 Oct 2013,https://www.gov.za/statement-cabinet-meeting-23-october-2013,https://www.gov.za/st/pehelo-ya-kopano-ya-kabinete-ya-la-23-mphalane-2013,"24 Oct 2013Kabinete e ile ya tshwara kopano ya yona e tlwaelehileng Motse Kapa ka la 23 Mphalane 2013.1. Maemo a Kabinete mabapi le dintlha tsa bohlokwa maemong a ha jwale1.1. Kabinete e amohetse kgatelopele eo re e bonang letsholong la kaho ya meralo ya motheo ya setjhaba e hlophiswang ke Khomishene ya Moporesidente ya Tlhophiso ya Meralo ya Motheo (PICC). Moporesidente Jacob Zuma o sa tswa kgakola diprojeke tse ngatanyana tse phethetsweng e le karolo ya lenaneo la Kaho ya Meralo ya Motheo. Tsena di akga mosebetsi o entsweng mebileng ya R81 le R71 Limpopo, seteishene sa terene sa Bridge City se tla thusa batho ba Umlazi, Durban, esita le mokete wa setletle o neng o le Morafong wa De Beers wa Venetia o Vhembe, Limpopo.Moporesidente o boetse o mathuleng a ho kgakola mananeo a mang a meralo ya motheo a kang Lebatowa la Ntshetsopele ya Diindasteri le Koung ya Saldanha (IDZ) Kapa Bophirima; ho etela setsha sa Letamo la De Hoop, Limpopo, ho kgakola makoloi a pele a entsweng Aforika Borwa kwana Kapa Botjhabela, le ho bula semmuso Sepetlele sa Ladybrand Foreistata.Kabinete e boetse ya amohela kgatelopele ya mekgwatsamaiso ya Dipalangwang tsa Dibese tse Potlakang (BRT) Johannesburg, Tshwane le Rusternburg. Lenaneo lena la meralo ya motheo la diterilioneterilione tsa diranta le bopa botjha moruo le mokgwatsamaiso wa dipalangwang naheng ya rona.Diprojeke tsena di bile le sephetho sa ho bea moruo motjheng wa kgolo e hodimo mme di tla tswelapele ho kenya letsoho ntshetsopeleng ya moruo le tlhahisong ya mesebetsi.1.2 Kabinete e amohela Pehelo ya Leano la Ditekanyetso tsa Nako e Bohareng e takilweng ke Letona la tsa Ditjhelete. Kabinete e tshehetsa mehato e matla ya tokiso e sisintsweng bakeng sa mmuso. Mehato ena e tla thusa ka nako e telele phokotsehong ya tshenyo efe kapa efe tshebedisong ya tjhelete ya mmuso. Mehato eo e tla netefatsa hore mmuso o sebedisa disebediswa tsa wona ka bokgabane. Kabinete e ipiletsa ho mafapha ohle a naha le a diporofense, bomasepala, ditheo tsa setjhaba le ditheo tsa molaotheo ho kenya mehato ena tshebetsong.1.3 Kabinete e ikamahantse le Moporesidente Jacob Zuma mmoho le setjhaba sa Aforika Borwa ho seolleng tlhekefetso, dikgoka le ho se tsotelle bana. Kabinete e thoholeditse sepolesa ka mekgahlelo ya sona ka ho nka dikgato tse potlakileng ditlolong tsa molao tse sa tswa tlalehwa haufinyane.Jwaloka ha re tla be re e na le Letsatsi la Naha la Bana ka la 2 Pudungwana, Kabinete e kopa maAforika Borwa ohle ho sireletsa bana jwaloka ha e le baetapele ba rona ba kamoso. Kabinete e boela e etsa kgoeletso setjhabeng ho tswelapele ho sebedisana le sepolesa twantshong ya ditlolo tsa molao kahara setjhaba.Re tshwanela le ho ba sedi ka taba ya hore tshireletso ya bana ke boikarabelo ba batswadi le setjhaba. Re tshwanela ho thusa bomme ba hlokang thuso ya ho hodisa bana ba bona.1.4 Kabinete e amohetse tsebiso e entsweng ke Umalusi ya hore naha ke malalaalaotswe bakeng sa ditlhahlobo tsa Materiki ho tloha ka la 28 Mphalane ho sia ho la 29 Pudungwana 2013. Kabinete e lakaletsa baithuti bohle ba 707 136, ho akga le baithuti ba nakwana ba 130 000, katleho ditlhahlobong tsa bona.Batswadi le bahlokomedi ba kopjwa ho tshehetsa bana ba bona jwaloka ha ba ntse ba itlhophisetsa ditlhahlobo. Kabinete e etsa kgoeletso ho Sehlopha sa 2013 ho etsa naha hore e be motlotlo.1.5 Kabinete e ananetse ho kgakolwa, ke Moporesidente, ha lenaneo la tshireletso ya dijo la Fetsa Tlala Kuruman Kapa Leboya ka la 24 Mphalane 2013. Lenaneo le tla thusa setjhaba ho hlahisa dijo mobung wa setjhaba esita le o mong o sa sebedisweng hakaalo. E tla tshehetsa borapolasi ba banyenyane ka meralo ya motheo, kaho ya disebediswa tsa tlhahiso ya dihlahiswa tsa temo esita le kaho ya mebaraka e metjha, ho akga le phumantsho ya mmuso.1.6 Kabinete e ananela ho hlomamiswa ha Indaba ya Mawatleng a Aforika e tla ba Sandton, Johannesburg, ka la 24 le 25 Mphalane 2013. Indaba e tla be e tshwerwe ke Lekgotla la Polokeho ya Mawatleng la Aforika Borwa esita le indasteri ya mawatleng. Seboka se tla fana ka lepatlelo bakeng sa banka karolo ba fapafapaneng ho kutla tsela ya ntshetsopele bakeng sa diindasteri tsa mawatleng a Aforika se be se thee Selekane sa Dinaha Tsohle tsa Aforika bakeng sa kaho ya moruo o tswetseng pele wa Aforika.1.7 Kabinete e tsebile ka Ketelo ya ho Emela Naha ya Moporesidente Zuma ya ho ya Rephaboliki ya Demokrasing ya Congo (DRC) ka la 29 le la 30 Mphalane 2013. Ketelo e tla matlafatsa maemo a rona a sepolotiki sa naha tse pedi le dikamano tsa moruo le DRC, ho feta moo e ntlafatse boikitlaetso ba rona ba matsapa a ho boloka kgotso esita le lenaneo la Kahobotjha le Ntshetsopele Kamora Dikgohlano (PCRD) naheng eo.1.8 Kabinete e etsa kgoeletso ho maAforika Borwa ohle ho tshehetsa Kgwedi ya Naha ya Tlhokomediso ya Ditokelo tsa ba Holofetseng ho tloha ka la 3 Pudungwana ho ya ho la 3 Tshitwe, e boelang e ba Letsatsi la Matjhabatjhaba la Batho ba Holofetseng. Kgwedi e tla ketekwa tlasa mookotaba o reng:  Tlosa ditshita, bula menyetla: bakeng sa setjhaba se kenyeletsang bohle .1.9 Kabinete e tsebile ya ba ya ngongorehiswa ke tsosoloso ya merusu le dikgoka Rephaboliking ya Mozambique. Kabinete e batla ho thasisetsa hore Mozambique e na le mmuso o molaong mme ho tsohela matla hofe kapa hofe ho nyatsa boipuiso ba mmuso wa Mozambique le batho ba yona. Kabinete e seolla kahohlehohle ditlhaselo tsa ho tsohela mmuso matla.2 Dipuisano le diqeto tsa bohlokwa tsa Kabinete2.1 Kabinete e ananetse kamohelo ya Sehlomathiso sa Doha ho Porothokhole ya Kyoto. Dihlomathiso tsena di bopa karolo ya matsapa a phokotso ya ho kunkela ha gase lefatsheng a reretsweng ho thibela phetoho e kotsi ya tlelaemete ha ka ho le leng di tshireletsa dintho tse ka sehloohong tsa ntshetsopele dinaheng tse ntseng di thuthua.2.2 Kabinete e ananetse hore Ditlaleho tsa Sethathong tse Kopantsweng tsa ba tsa Hakuretswa tsa Aforika Borwa tlasa Selekane sa Matjhabatjhaba Ditokelong tsa Setjhaba le tsa Sepolotiki di fetisetswe Matjhabeng a Kopaneng. Tlaleho ke tshekatsheko ya dikatleho le diphephetso tse amanang le ho fanwa ha sephetho ditokelong tsa setjhaba le tsa sepolotiki tse fuperweng ke Selekane esita le Molaotheo wa rona. E tsepamisitse maikutlo seriting sa botho le tokelo ya tekano haesale ho tloha qalong ya demokrasi ka 1994.3 Dibili3.1 Kabinete e ananetse ho phatlalatswa ha moralo wa Bili ya Kgothaletso le Tshireletso ya Matsete, ya 2013, bakeng sa ditshwaelo tsa setjhaba. Bili e fana ka moralo wa molao bakeng sa matsete ebile e bua ka tshireletso ya molao ya boramatsete bohle ho ya ka ditlhoko tsa Molaotheo. Molao o lohothwang o tla ntlafatsa bokgoni ba rona ba ho hohela matsete a tswang kantle esita le kgolo ya diyantle le ho kgothaletsa kgolo ya nako e telele ya ntshetsopele Aforika Borwa. Moralo wa Bili, kahoo, o habile ho fihlella botsitso bo itseng dipakeng tsa ditokelo le ditlamo tsa boramatsete bohle Aforika Borwa, tlhokeho ya ho fana ka tshireletso e lekaneng ebile e le e lekanang ya boramatsete ba tswang kantle ho naha esita le ba lapeng.3.2 Kabinete e ananetse ho tekwa ha Bili ya Sehlomathiso ya ho Rentwa ha Matlo Palamenteng. Bili e rarolla dintho tse ding tsa ho hlakisa le ho kenya tshebetsong tse ropohileng haesale ho tloha ka tsebiso ya Molao wa ho Rentwa ha Matlo, wa 1999 (Molao wa Nomoro ya 50 wa 1999) (jwaloka ha o hlomathisitswe ka 2008). Sepheo sa ketso ya molao ke ho kgothaletsa mmaraka o tsitsitseng o bile o hola mme o kgahlanyetsana le tlhokeho e kubutehileng ya matlo a fihlellehang a rentwang bathong ba neng ba kotetswe ke kgethollo e leeme.3.3 Kabinete e ananetse ho tekwa ha Bili ya Sehlomathiso Bontamolane, ya 2013, Palamenteng. Bili e hlomathisa Molao wa Bontamolane wa 1979 (Molao wa 53 wa 1979), e le mohato wa nakwana, ho emetswe ho tekwa le ho kenngwa tshebetsong ha Bili ya Tshebetso ya Molao. E rarolla ho se lekane ho amanang le bontamolane esita le bomaithutwana ba bontamolane ebile e nyahlatsa mekgatlo ya tsa molao e theilweng ho ya ka meedi ya boahlodi mokgwatsamaiso wa mahae a seng a fedisitswe (Transkei, Bophuthatswana, Ciskei le Venda). Dihlomathiso di tla netefatsa boteng ba taolo e tshwanang ya porofeshene ya bontamolane naha ka bophara ebile di tla matlafatsa taolo ya porofeshene ya tsa molao dibakeng tse phanyaotsweng.3.4 Kabinete e ananetse ho tekwa ha Bili ya Sehlomathiso Ntamolane e Moholo wa Mmuso, ya 2013 Palamenteng. Sepheo sa Bili ke ho hlomathisa Molao wa Ntamolane e Moholo wa Mmuso, wa 1957 (Molao wa 56 wa 1957). Dihlomathiso di fana ka lewa la boetapele bakeng sa bookamedi le tekolo tsa Ditshebeletso tsa Molao tsa Mmuso. Sepheo sa Bili ke ho nolofatsa ho thonngwa ha Ntamolane-Kakaretso ya tla tshwara Bontamolane bohle ba Mmuso a be a fane ka dintho tse amanang le hoo, e le kgato ya pele ho kenngweng tshebetsong ha Moralo wa Leano bakeng sa Phetoho ya Ditshebeletso tsa Molao tsa Mmuso.3.5 Kabinete e ananetse ho tekwa ha moralo wa Bili ya Tekolo ya Boleng ba Thepa ya 2013 Palamenteng. Bili e hlekela ho thewa ha Kantoro ya Molekodi-Kakaretso wa Thepa. Kantoro ena e tla fana ka tshebeletso ya tekolo ya boleng bakeng sa thepa e hlwaetsweng mabaka a kamoho ya thepa molemong wa setjhaba le kabobotjha ya mobu, esita le tshebeletso ya boithaopo ya tekolo ya boleng ba thepa mafapheng a ka nnang a kopa kantoro ho etsa ditekolo tse jwalo tsa boleng.3.6 Kabinete e ananetse ho shejwa botjha ha moralo wa Bili ya Kaho ya Meralo ya Motheo Palamenteng. Bili e thea ka ho ya ka molao, PICC le Morero wa Naha wa Meralo ya Motheo e le mekgwa ya bohlokwa ho hlophisa le ho sututsa kaho ya meralo ya motheo Aforika Borwa. Bili ya Kaho ya Meralo ya Motheo e fana ka moralo wa molao bakeng sa lenaneo la kaho ebile e thusa ho ntlafatsa diphetho tsa yona tsa ntshetsopele le ho sebetsa ka bokgabane.3.7 Kabinete e ananetse moralo wa Bili ya Matlafatso ya Basadi le Tekano ya Bong, 2013, bakeng sa hore o hlahiswe Palamenteng. Bili e habile ho thea moralo wa ketso ya molao bakeng sa boleng bo sa kgetholleng mmala, bo sa kgetholleng bong mme e le ba tekano jwaloka ha ho thasiseditswe ho Molaotheo. E boetse e habile ho kgothaletsa matlafatso ya basadi, boemedi ba bona bo lekanang ditheong tsa ketso ya diqeto esita le tshireletso ya bona jwaloka ha ho utollwa ho Karolo ya 9 (2) ya Molaotheo.3.8 Kabinete e ananetse ho tekwa ha Bili ya Bolaodi ba Tsamaiso ya Setjhaba ya 2013, Palamenteng. Bili ke moralo o habileng ho fana ka kgothaletso ya boleng ba mantlha le mekgwatsamaiso eo ho buuwang ka yona karolong ya 195 (1) ya Molaotheo tsamaisong ya setjhaba; ho lokisetsa phetiso ho ya mafapheng a mang esita le kgiro ya basebetsi tsamaisong ya setjhaba; ho laola thibelo ya basebetsi hore ba se ke ba etsa kgwebo le mmuso; Ho fana ka mekgwa ya boitshwaro bo botle le seriti e akgang ho thewa ha Yuniti ya Boitshwaro bo Botle, Seriti le Thuso ya Sethekgeniki ya Kgalemo Tsamaisong ya Setjhaba. Bili e a sebetsa ho basebetsi ba mmuso makaleng ohle a mmuso.4 Dithonyo4.1 Kabinete e ananetse dithonyo tse latelang ho Boto ya Eijensi ya Ntshetsopele ya Dikgwebo tse Nyane (Seda) bakeng sa nako ya dilemo tse tharo:a) Ngaka Ivor Mzwandile Zwane (Modulasetulo)b) Ngaka Tebogo Job Mokgoro (setho seo e seng sa phethahatso)c) Ntate Thakhani Makhuvha (molaodi eo e seng wa phethahatso)4.2 Kabinete e ananetse keketso ya konteraka ya kgiro ya Mme TE Radebe e le Mohlanka e Moholo wa Phethahatso bakeng sa Setsi sa Ntlafatso ya Tshebeletso ya Setjhaba (CPSI).4.3 Kabinete e tsebile ka nako e ekeditsweng ya ho ba kantorong ha ditho tse 21 tsa Lekgotla la Porofeshene ya Saense ya Tlhaho la Aforika Borwa bakeng sa nako ya dikgwedi tse tsheletseng:a) Ngaka CJ Augustynb) Ntate N Baloyic) Moprofesara ELJ Breetd) Moprofesara NH Caseye) Ngaka F Dilikaf) Ngaka MM Dyasig) Ngaka JF Eloffh) Ngaka I Gledhilli) Ntate OSD Garegaej) Ntate P Govenderk) Ntate TP Govenderl) Ngaka G Henrym) Ngaka BH Kochn) Ntate BS Malokao) Ngaka P Matutup) Ngaka S Naidooq) Moprofesara BK Reillyr) Moprofesara HJ Siweyas) Ngaka ME Stalmanst) Moprofesara C Van der Westhuizenu) Ngaka G Botha.Dipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya kopano ya Kabinete ya la 6 Pudungwana 2013,7 Nov 2013,https://www.gov.za/statement-cabinet-meeting-6-november-2013,https://www.gov.za/st/pehelo-ya-kopano-ya-kabinete-ya-la-6-pudungwana-2013,"07 Nov 20131. Maemo a Kabinete mabapi le dintlha tsa bohlokwa maemong a ha jwale1.1 Kabinete e amohetse tlaleho ya Goldman Sachs, Dilemoshome tse Pedi tsa Tokoloho, e leng tlhakisetso e tebileng ya dibaka tse leshome tseo Aforika Borwa e entseng dikgatelopele tse bonahalang haesale ho tloha ka 1994, esita le dikarolo tse 10 moo naha e tshwanelang ho nka dikgato ho tsona.Tlaleho ena ke tiiso ya kamohelo ya boitekolo ba mmuso ba tshebetso ya naha ebile e ananela dintlha tse ka sehloohong bakeng sa bokamoso, bo tekilweng Morerong wa Ntshetsopele ya Naha.Tlaleho ena ke mohlodi wa tshepo le kgothatso mme ke seabo sa bohlokwa puisanong le setjhaba ka nako ena eo Aforika Borwa e seng e qadile ho keteka Dilemo tse 20 tsa Tokoloho.Mmuso o kopa maAforika Borwa ho sebetsa mmoho le ho sebetsa ka thata ho etsa hore Aforika Borwa e atlehe le ho feta, esita le ho tsepamiso maikutlo le dipuisano tsa bona mehopolong ena.1.2 Kabinete e ananela ho thewa ha diyunivesithi tse ntjha tse pedi Kapa Leboya le Mpumalanga, tsa pele tsa ho ahwa haesale ho thewa demokrasi.Yunivesithi ya Mpumalanga e tla bulwa ka Pherekgong ya 2014. Katleho ena e bontsha bohlokwa boo mmuso le maAforika Borwa ohle a e beang thutong e le karolo ya ntshetsopele ya naha. Khamphase ena e ntjha e tla thusa baithuti ba Mpumalanga ka ho ithuta haufi le mahabo bona mme e tla hlahisa menyetla e mengatanyana ya moruo e tla be e reretswe ho sebeletsa yunivesithi le setjhaba sa yona.Aforika Borwa e entse dikgatelopele tse kgolo phanong ya ditshebeletso le ditheo tse ntjha setjhabeng se kotetsweng ebile e le se hlokang haholo. Tshenyo ya ditheo tsena e kgutlisetsa morao dikatleho tsa bohlokwa tseo bohle re di fihlelletseng nakong ya demokrasi ya rona e ntjha.1.3  Kabinete e boela e ananela tsebiso ya hore ditsi tsa motlakase tsa Eskom, e leng Kusile le Medupi, di tla fepela motlakase ka 2014.Ho fehlwa ha motlakase ke ditsi tsa motlakase tsa Kusile le Medupi isao e tla ba katleho e kgolo ntshetsopeleng ya naha mme e tla bontsha katleho ya mmuso ya ho kenya tshebetsong lenaneo la kaho ya meralo ya motheo e meholo, e bopang botjha moruo le setjhaba sa rona.Motlakase o itjarang ka nako e telele o bohlokwa bakeng sa bareki ba malapeng le ba diindasteri mme o bula menyetla bakeng sa ho hodisa moruo   e leng ntlha e bileng ka sehloohong haesale ho tloha ka 2009. Ka diprojeke tse ngata hakaalo tsa mofuta ona tse ntseng di tswelapele naha ka bophara, Aforika Borwa e se e nkile dikgato tse ngatanyana tsa bohlokwa tseleng ya yona e ntjha ya kgolo, kahoo maAforika Borwa ohle a tshwanela ho keteka dikatleho tsa rona.1.4  Kabinete e thoholetsa ho tekenwa ha Selekane sa Projeke e Kgolo ya Inga ya Phehlo ya Motlakase, nakong ya Ketelo ya moraorao ya Mopresidente Jacob Zuma Rephaboliking ya Demokrasi ya Congo. Projeke ena e tla atolla phihlello ya motlakase Aforika e be e fane ka menyetla e metle haholo ya temo, merafo le Makala a mang lebatoweng la Dinaha tse Tswelang pele tsa Aforika e ka Borwa (SADC).Hang ha ho se ho phethetswe mekgahlelo yohle, projeke ena e tla tlisa phepelo e ntjhafatsehang ya motlakase kontinenteng ya Aforika. Projeke ena e tla qholotsa tlhahiso ya mesebetsi, ntshetsopele ya bokgoni le phetisetso ya theknoloji dinaheng tse nang le seabo mme e tla thusa basebedisi ba malapeng le ba diindasteri. Sena se bohlokwa haholo kgolong ya moruo le qothisano ya lehlokwa lebatoweng la SADC ka bophara.1.5 Kabinete e kgothaletsa maAforika Borwa ohle, haholoholo batjha le bao ba tla be ba vouta kgetlo la pele, ho sebedisa tokelo ya bona ya demokrasi ka ho nka kgato ya pele ya ho ingodisetsa ho vouta ka la 9 le la 10 Pudungwana 2013.Ntwa ya rona ya tokoloho e tshireleditse tokelo ya moAforika Borwa e mong le e mong ya ho ba mahlahahlaha seabong sa tsamaiso ya demokrasi. Re etsa kgoeletso ho maAforika Borwa ohle ho tlotla nalane ya rona le ho tswelapele ho matlafatsa nepahalo ya demokrasi ya rona.Kabinete e etsa kgoeletso ho bakgethi bohle ho netefatsa hore dikgetho tsa 2014 di fihlella lenane le leholo la bakgethi, jwaloka ha re bone dikgethong tse ding le tse ding haesale ho tloha ka 1994. Dikantoro tsohle tsa Lefapha la Merero ya Lehae di tla be di butswe ka matsatsi a boingodiso ho nolofatsa mosebetsi wa boingodiso ka ditokomane tse hlokehang.1.6  Kabinete e thoholetsa balefi ba lekgetho ba fetang dimilione tse 3.6 ba ileng ba kenya dipusetso tsa bona tsa Lekgetho, ba thusang mmuso ho fana ka ditshebeletso tse hlokehang haholo tsa ho ntlafatsa maphelo a maAforika Borwa ohle. Kajeno Aforika Borwa ke naha e betere ho feta seo e neng e le sona ka 1994, ka lebaka la lenane le holang la dikhamphane le batho ba ikemiseditseng ho kenya letsoho kotleng ya mmuso moo ditshebeletso le disebediswa di lefellwang ho tswa ho yona.Kabinete e hopotsa balefi ba lekgetho ba ntseng ba lokela ho kenya dipusetso tsa bona tsa lekgetho hore mohla la 22 Pudungwana 2013 ke letsatsi la ho qetela la ho kenya dipusetso ka mokgwa wa elektroniki bakeng sa pusetso ya motho ka mong ya selemo sa ditjhelete sa 2012/13, mme letsatsi leo le ntse le atamela ka potlako.1.7  Kabinete e tshwela ka mathe sewa sa moraorao sa merusu, tshenyo ya thepa ya poraefete le ya setjhaba esita le ho hapa thepa ka mahahapa Gauteng, Kapa Botjhabela le Kapa Bophirima. Kabinete e thoholetsa sepolesa ka ho kena dipakeng le ho tsitsisa maemo.Tshenyo ya thepa ya setjhaba e tima dibaka ditshebeletso tsa setjhaba tse hlokehang haholo ebile e thea keketseho ya morwalo wa disebediswa tse tshwepholelwang ho lokisweng ha ditshebeletso tsena.Mmuso o ke ke wa dumella batlodi ba molao ho senya meaho le disebediswa moo ditshebeletso tsa bohlokwa di etsetswang teng. Tshenyo e mpempe ha e thuse mang kapa mang, ebile ha ho moelelo tabeng ya ho senya tshebeletso enngwe ha ho tsekwa enngwe.Setjhaba se tshwanela ho lwantsha matsapa ohle a diketso tsa ditlolo tsa molao tsa ho thopa thuto ya bana ba rona ka ditshoso tsa ho sitisa ditlhahlobo.Re tshwanela ho aha dibaka moo re hlomphanang re bile re thusana, ho e na le ho tshabana.1.8 Kabinete e hlahisitse ngongoreho ya yona ka dipolelo tse etswang phatlalatsa mabapi le Majuda a Aforika Borwa. Kabinete e hlompha tokelo ya batho ba Palestina ya boipuso esita le tokelo ya Isiraele ya ho phedisana le naha ya Palestina. Matsapa a bona a toka a ho fumana tharollo kgohlanong eo a tshwanela ho tswelapele. Setjhaba sa Majuda a Aforika Borwa ha se a tshwanela ho tshoha letho. Mmuso ha o a qobella thibelo ya bahlanka ba mmuso ya ho ya Isiraele.1.9 Kabinete e thoholetsa dikatleho tsa baatlelete ba Aforika Borwa ba sa tswa kena tlhodisanong ya Lebelo La Mokoka la Toropokgolo ya New York, moo Moatlelete ya Holofetseng, Ernst van Dyk, a tswileng boemong ba bobedi karolong ya ba sebedisang ditulo tse nang le mabidi, ha Lusapho April a tswile borarong mokgahlelong wa banna ba sa holofalang. Ho feta moo, Don Oliver le Abraham Mouton ba qetile ba le ho ba 60 ba kahodimo karolong ya dibaesekele tsa matsoho.2. Dipuisano le diqeto tsa bohlokwa tsa Kabinete2.1 Kabinete e ananetse hore Lekgotla la Bofofisi ba Difofane la Aforika Borwa (SACAA) le tla tshwara seboka sa pele sa Bongaka ba Difofaneng mmoho le Mokgatlo wa Matjhaba wa Bofofisi ba Difofane (ICAO) ka Hlakola 2014. Seboka se tla kgobokanya bahlanka ba taolo le Basebetsi ba tsa Bophelo bo Botle tikolohong ya difofaneng, ho tshohla diphephetso tseo lekala le tobaneng le tsona.Ho tshwara seboka ho tla thusa ho phahamisa tlhokomediso le ho kgothaletsa Dinaha tsa Aforika ho thakelana tsebo mabapi le tshebetso ya setlamo sa basebetsi ba difofaneng, polokeho ya bona le ya bapalami difofaneng esita le bolaodi ba polokeho.3 DithonyoKabinete e ananetse dithonyo tse latelang:3.1 Mme Kholofelo Glorious Sedibe mosebetsing wa Motlatsi wa Molaodikakaretso: Mesebetsing ya Boetapele le Bolaodi Kantorong ya Khomishene ya Tshebeletso ya Setjhaba (OPSC).3.2 Boto ya Lekgotla la Diphuputso tsa Saense e amanang le Botho (HSRC).a) Mme Nasima Badsha (Modulasetulo)b) Moprofesara Relebohile Moletsanec) Ngaka Botlhale Octavia Tema (o thontswe hape)d) Moprofesara Shireen Abdool Aziz Hassime) Moprofesara Lulama Qalinge (o thontswe hape)f) Moprofesara Adebayo Olukoshi (o thontswe hape)g) Moprofesara Amanda Lourens (o thontswe hape)h) Moprofesara Enrico Orlando Uliana (o thontswe hape)i) Moadvokheiti Roshan Rai Dehalj) Ngaka Mark BussinDipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya kopano ya Kabinete ya la 20 Pudungwana 2013,21 Nov 2013,https://www.gov.za/statement-cabinet-meeting-20-november-2013,https://www.gov.za/st/pehelo-ya-kopano-ya-kabinete-ya-la-20-pudungwana-2013,"21 Nov 20131. Maemo a Kabinete mabapi le dintlha tsa bohlokwa maemong a ha jwale1.1. Kabinete e amohela lenane le leholo la bakgethi ba tshwanelehileng ba ileng ba sekehela tsebe kgoeletso ya ho ingodisa nakong ya boingodiso ba pele ba mohla la 9 le 10 Pudungwana 2013. Bakgethi ba tshwanelehileng ba e so ka ba ingodisa ba hopotswa hore nako ya boingodiso e tswelapele ho fihlela tsebisong ya letsatsi la dikgetho tse latelang tsa naha.Kabinete e thoholetsa mosebetsi wa Khomishene e Ikemetseng ya Dikgetho, mme e ipiletsa ho maAforika Borwa ohle ho nka monyetla wa tokelo ya bona ya demokrasi ya ho kgetha, e bileng teng ka lebaka la ntwa ya rona ya tokoloho le demokrasi.1.2. Letsholo la Boitseki la Matsatsi a 16 la Phediso ya Dikgoka kgahlanong le Basadi le Bana le tla qala  mohla la 25 Pudungwana ho ya ho la 10 Tshitwe tlasa mookotaba o reng: VIKELA MZANSI   Kwanele: Ditjhaba di kopane ho thibela dikgoka kgahlanong le basadi le bana .Kabinete e ipiletsa ho maAforika Borwa ohle ho sebedisa nako ena ho ntjhafatsa boikitlaetso ba rona, ho fedisa boitshwaro bo soto bo bile bo hlabisa dihlong bo etswang ke ba bang setjhabeng sa rona re be re tsosolose boitlamo ba naha ya rona ditokelong tse ke keng tsa phephetswa tsa basadi le bana.1.3. Motlatsi wa Mopresidente, Ntate Kgalema Motlanthe o tla etellapele sehopotso sa Letsatsi la Lefatshe la AIDS Mkhondo, Seterekeng sa Gert Sibande, Mpumalanga, ka la 1 Tshitwe 2013 tlasa mookotaba o reng:  Hlalefa. Etsa diteko. Pukutlwa leeko. Lepatlelo le tla sebedisetswa ho tsebisa setjhaba ka matsapa a mmuso a ho lwantsha sewa sena, ho eketsa tlhokomediso, esita le ho tiisa matsapa a ho matlafatsa bokena dipakeng ba ho kgina sewa sena. Sena se amana le Morero wa Lewa la Naha wa HIV le AIDS wa 2012-2016.Letsatsi lena la Lefatshe la AIDS le tla boela le sebediswa ho tsosolosa letsholo la Ho Thoba Maikutlo le Diteko tsa HIV (HCT) le ho thakgola letsholo la Pukutlo ya Leeko Ditsing tsa Bophelo bo Botle.Kabinete e ipiletsa ho maAforika Borwa ohle ho etsa thobalano e bolokehileng; ho etsa diteko tsa HIV bonnyane hanngwe ka selemo e le ho etsa diqeto tse susumetswang ke thuo ya lesedi ka mehato ya thibelo, kalafo, tlhokomelo le tshehetso; le hore banna le bashanyana ba ikakgele ka setotswana ditshebeletsong tsa pukutlo ya leeko ditsing tsa bophelo bo botle.MaAforika Borwa a tlameha ho ba le seabo ba kopanye lewa la ho se Ikamahanye, ho tshepahala, ho sebedisa khondomo (ABC).1.4. Kabinete e hlakisitse qobello e matla ya melao ya sephethephethe e le karolo ya Letsholo la Sehla sa Keteko ya Mafelo a Selemo   Arrive Alive   tlasa mookotaba o reng:  Mmoho re ka Boloka Dimilione tsa Maphelo , mme e ipiletsa ho basebedisi bohle ba tsela ho ipopela tlwaelo e nang le kutlwisiso e phethahetseng ya hore ho swahlamana ha makoloi ho ruthutha maphelo.1.5. Kabinete e thoholetsa kgatelopele e entsweng, ka mokgwa wa dieijensi tse ngata, e ileng ya ananelwa mabapi le bokena dipakeng ba Mopresidente ka Motsheanong 2013 Eldorado Park, ho lwantsha dikgoka tse bakwang ke dithethefatsi le dihlopha tsa dinokwane esita le diphephetso tse amanang le moruo setjhabeng.Sena se bakile ho tshwarwa ha batho ba 1 431, ba 1 098 ba bona ba emetse ho bua dinyewe; ba 1 095 ba fuwe beili, ba bararo ba ntse ba kwalletswe mme ba 289 ba ile ba fumanwa ba le molato diqosong tsa ditlolo tsa molao.Kabinete e ipiletsa setjhabeng hore se tlohele ho inkela molao matsohong kapa ho ipatlela toka ka thoko ho tsamaiso ya molao, kaha sena se se molaong se bile se na le seabo boitshwarong ba ditlolo tsa molao. Kabinete e kgothaletsa setjhaba ho sebedisana le sepolesa ho fothola dikokonono le barekisi ba dithethefatsi ba mpefatsang diketsahalo tsa ditlolo tsa molao.1.6. Kabinete e fetisitse matshediso ho beng le metswalle ya bao ba hlokahetseng ka lebaka la ho heleha ha moaho o ntseng o ahwa setsheng se Tongaat, KwaZulu-Natal; mme e lakaletsa bao ba lemetseng hore ba fole ka potlako.Kabinete e thasiseditse hore ho na le melao ya tsa mesebetsi e tshireletsang ditokelo tsa basebetsi ya ba ya seolla bao ba ikarabellang koduweng eo. Kabinete e qobelletse hore taba eo e salwe morao ka hloko.1.7. Kabinete e amohetse ho bulwa ha Setsi sa Sehopotso sa Nelson Mandela. Setsi se bolokile tse ding tsa disebediswa tsa bohlokwahlokwa tsa letlotlo la botjhaba tse phetang ka bophelo le dinako tsa Ntate Nelson Rolihlahla Mandela.Disebediswa tsena ke karolo ya bohlokwa ya letlotlo la botjhaba la naha ya rona. Ke matlotlo a naha ya rona mme a tshwanela ho bolokwa. Mmuso o tla tswelapele ho tlotla Ntate Nelson Mandela le baetapele ba moloko wa hae ka seabo se seholo seo ba se entseng tokolohong ya rona.1.8. Kabinete e thoholetsa kaho ya lenaneo la meralo ya motheo ya setjhaba ya diterilione tsa diranta e etswang ke Khomishene ya Tlhophiso ya Meralo ya Motheo ya Mopresidente e etelletsweng pele ke Mopresidente Jacob Zuma.Pulo ya Letamo la Spring Grove ka Mopresidente e raletswe ho thusa phepelong e ntseng e ata ya metsi ho ya bomasepaleng ba tsheletseng, e leng Toropokgolo ya eThekwini, Setereke sa uMgungundlovu, Masepala wa Sebaka sa Mmeunduzi, wa Sebaka sa Ugu, esita le Bomasepala ba Dibaka tsa Sisonke le iLembe.Mmuso o tsetetse tjhelete e fetang bilione e le nngwe ya diranta projekeng, e boelang e reretswe ho thea mesebetsi. Nakong ya kaho ya letamo, ke batho ba 960 ba ileng ba hirwa.1.9. Mopresidente Jacob Zuma o tla etela Masepala wa King Sabata Dalindyebo, Profenseng ya Kapa Botjhabela, ka la 22 Pudungwana 2013 e le karolo ya Lenaneo la Bodisa la Mopresidente la Siyahlola.Sena se tla akga le ketelo Mthatha ho ya lekola dintlafatso tsa boemafofane le diprojeke tse ding tsa meralo ya motheo ya mopresidente tikolohong eo. Mthatha e ile ya etswa Sebaka se Thefulehileng sa Bokena dipakeng bo Potlakileng ba Mopresidente ka 2009, mme bokenadipakeng bo reretswe ho rarolla diphephetso tsa tshallomorao ya kaho ya meralo ya motheo le phano ya ditshebeletso, ka sepheo sa ho ntjhafatsa Mthatha kahohlehohle.Mopresidente o tla boela a sekaseka ka boyena kgatelopele e entsweng diprojekeng tsa meralo ya motheo ya mmuso mabapi le phumantsho ya metsi, motlakase le mebila tikolohong eo.Ho kgantshwa ho tla etswa ke Mopresidente Jacob Zuma ha seteishenana sa motlakase sa Thornhill ho tla fana ka bokgoni ba marangrang a ho rarolla tshallomorao ya malapa a ka bang 25 000.1.10. Mopresidente Jacob Zuma o tla kena Leetong la ho Emela Naha Accra, Ghana, ho tloha ka la 26 ho isa ho la 27 Pudungwana 2013. Leeto le tla tiisa dikamano tsa rona tse matla le Ghana le be le ntshetsepele kgwebisano e momahaneng kontinenteng.1.11. Mopresidente Jacob Zuma o bile modulasetulo wa Khomishene ya Dinahapedi tsa Aforika Borwa le Botswana (BCN) ka la 21 Pudungwana 2013. Sena se tla ntlafatsa dikamano le tshebedisano mmoho dipakeng tsa dinaha tse pedi tse ahisaneng. BNC ena ya selemo le selemo boemong ba Dihlooho tsa Dinaha e ile ya thewa ngwahola ho phahamisa boemo ba Khomishene ya Moshwelella ya Kopanelo bakeng sa Tshebedisanommoho le Khomishene ya Moshwelella ya Kopanelo bakeng sa Tshebedisanommoho ya Tshireletso.1.12. Kabinete e amohela ho kgethwa ha Aforika Borwa Lekgotleng la Ditokelo tsa Botho la Matjhaba a Kopaneng (ka la 12 Pudungwana 2013). Sehla sa rona se qala ka la 1 Pherekgong 2014 mme se tjhaisana le keteko ya naha ya Dilemo tse 20 tsa Tokoloho. Sena se netefatsa botjha boikitlaetso ba rona phihlellong ya ditokelo tsa botho bakeng sa baahi bohle, baahi ba kontinente ya Aforika esita le baahi ba lefatshe lohle.1.13. Kabinete e ikamahanya le baahi ba matjhaba ka ho ntsha maikutlo a kutlwelobohloko thorisong ya Mekgatlo eo e seng ya Mmuso, e kentseng letsoho thusong ya matjhaba ya tshohanyetso bakeng sa bao ba anngweng ke Lehodiotswana la Haiyan kwana Phillipines.Moya wa Botho o tla thusa ho kokobetsa mahlonoko a batho ba Phillipines nakong ena ya mathata.1.14. Kabinete e ananela tsebiso ya katleho e nngwe hape botenng ba Projeke ya Ntlafatso ya Mebilaphara ya Gauteng, moo ditefello tsa mebila dikarolong tse kgethilweng tsa Mebila e Meholo ya Gauteng di qalang ka la 3 Tshitwe 2013.Beng ba makoloi ba e so kang ba ingodisetsa ditefello tsa mebila ba kgothalletswa ho etsa jwalo, ho netefatsa hore ba lokelwa ke ditheolelo.1.15. Kabinete e thoholetsa Mafapha a Saense le Theknoloji le Thuto le Thupelo e Phahameng hammoho le Yunivesithi ya Theknoloji ya Hlohleng ya Kapa ka ho etsa nalane ka ho thakgola CubeSat ya pele ya naha ena, kajeno, mohla la 21 Pudungwana 2013, kwana Russia.Satalaete ena, e tla fana ka lesedi la bohlokwa la maemo a lehodimo sepakapakeng, e bontsha bokgoni ba Aforika Borwa lekaleng la saense le theknoloji ya sepakapakeng.1.16. Kabinete e ananetse ho kgethwa ha Letona la Thuto ya Motheo Mme Angie Motshekga e le modulasetulo wa Sehlopha sa Aforika e ka Borwa le e ka Botjhabela ya Bodisa ba Thuto ya Boleng (SACMEQ) nakong ya Seboka Kakaretso sa bo37 sa UNESCO; sena se matlafatsa boitshepo mokgweng wa thuto ya rona le ditheo tsa rona.Sepheo sa SACMEQ ke ho thakgola diketsahalo tse kopantsweng tsa diphuputso le thupelo tse tla eketsa menyetla bakeng sa ba rerang le bafuputsi ho fumana thupelo ya bokgoni bo hlokehang ba setekgeniki ba ho disa, ho hlahloba, le ho bapisa maemo a akaretsang a dikolo le boleng ba thuto ya motheo.1.17. Kabinete e thoholeditse Letona la Thuto le Thupelo e Phahameng, Blade Nzimande, ka ho etellapele kopano ya Matona a Thuto a BRICS moo ho nkilweng diqeto tse ntle haholo. Kopano e ne e hlophisitswe mabapi le diqeto tsa Seboka Kakaretso sa bo37 sa UNESCO. Dintlha tse neng di tshohlwa di ne di akga: ho matlafatsa tshebedisano dipakeng tsa diyunivesithi tsa BRICS, dilekane le thakelano ya tsebo.Matona a ile a dumellana ka tlhokeho ya ho thea mokgwa o boemong bo hodimo ba sepolotiki le setekgeniki ka sepheo sa ho hlophisa le ho kenya tshebetsong dibaka tse hlwailweng tsa tshebedisanommoho tse tla hlophiswa ke Aforika Borwa jwaloka Modulasetulo wa BRICS. Ho ile ha boela ha eba le tumellano dipakeng tsa dinaha tsohle tse hlano tseo e leng ditho ka bohlokwa ba ho tiisa tshebedisanommoho dipakeng tsa BRICS le UNESCO thutong.1.18. Kabinete e hlokometse tlaleho ya naha ya Aforika Borwa ho UNESCO ya hore batho ba baholo ba dimilione tse 3.3 ba Aforika Borwa ba phethetse dithuto tsa Letsholo la Kgoro la Koqo la ho Bala le ho Ngola la Kha Ri Gude. Sena se bea Aforika Borwa mathuleng a ho fihlella sepheo sa yona sa Matjhaba a Kopaneng: boikitlaetso ba Thuto ya Bohle ba ho fokotsa sekgahla sa naha sa ho se tsebe ho bala le ho ngola ka 2015. Letsholo le thakgotswe ka Hlakola ya 2008, ka maikemisetso a ho thusa batho ba baholo ba dimilione tse 4,7 ba kahodimo ho dilemo tse 15 ho tseba ho bala le ho ngola ka e nngwe ya dipuo tsa semmuso tse 11.1.19. Kabinete e thoholetsa bahlodi ba Dikgau tsa Makgabane a Naha a Batho Pele tse thusang ho tiisa boporofeshenale, ho hlokomela, ho putsa, ho ananela le ho kgothaletsa makgabane Tshebeletsong ya Setjhaba esita le ho netefatsa hore e fihlella boemo bo phahameng.1.20. Kabinete e rorisitse papadi e kgabane ya Bafana Bafana, Dikila le Ditshephe ya ba ya thoholetsa Itumeleng Khune, ya ileng a kgethwa e le Kgalala ya Dipapadi ya 2013 ya Aforika Borwa. Tiisong ya hore re setjhaba se hlolang, Kabinete e hlokometse hore ka Laboraro hoseng Aforika Borwa yohle e tsohile e le morolo kamora hore Bafana Bafana e hlole Spain ka 1-0. Kabinete e etsa kgoeletso ho maAforika Borwa ohle ho ba le seabo tshehetsong ya dihlopha tsa naha.1.21. Kabinete e ile ya kumelwa ke Setlamo sa Toka ya Tshireletso le Thibelo ya Ditlolo tsa Molao (JCPS) ka tlaleho ya Mosireletsi wa Setjhaba mehatong ya tshireletso lehaeng la Mopresidente Jacob Zuma le Nkandla. Kabinete e ile ya kumelwa hore dipuisano tsa mmuso le Mosireletsi wa Setjhaba ntlheng ena di  ne di tsepamisitswe tshireletsong ya Hlooho ya Naha. Kabinete e ile ya boela ya kumelwa hore tlaleho ya sehlopha sa tshebetso sa mmuso ntlafatsong ya tshireletso Nkandla e fetiseditswe Komiting ya Kopanelo ho tsa Boutlwela eo le yona e phatlaladitseng Tlaleho ya yona e Ikgethileng ka taba ena. Sehlopha sa tshebetso sa mmuso se tlalehetse Komiti ya Kopanelo ho tsa Boutlwela hore ha ho bopaki ba hore Lefapha la Mesebetsi ya Setjhaba le lefelletse kaho ya matlo a Mopresidente. Matona a Setlamong sa JCPS a memilwe makumaneng ana a Kabinete mme a tla ba teng ho tla araba dipotso tabeng ena.2. Dipuisano le diqeto tsa bohlokwa tsa Kabinete2.1. Kabinete e ananetse Pampiri e Tshweu ya nakwana ya kamora ho Qeta Sekolong ya Thuto le Thupelo e reng:  Ho Aha Mokgwa wa Thuto le Thupelo wa Kamora ho Qeta Sekolong o Atolotsweng, o Sebetsang Hantle o bile o Momahantswe .Pampiri e tshweu ya nakwana e rala mawa a ho atolla phanong ya jwale ya thuto le thupelo Aforika Borwa. E habile ho ntlafatsa boleng, ho momahanya mekgwa e fapaneng ya kamora ho qeta sekolong, esita le ho rala mawa bakeng sa mekgwa eo bahiri makaleng a poraefete le setjhaba ba ka kenyang letsoho ka teng ho theweng ha bokgoni le boqhetseke ba basebetsi.Pampiri e thasisetsa kgolo le mesebetsi e kenyeletsang bohle e hlokehang bakeng sa Morero wa Ntshetsopele ya Naha (NDP).Lefapha la Thuto le Thupelo e Phahameng le tla fana ka makumane a tomanyana.2.2. Kabinete e ile ya tsebiswa ka tlaleho ya Komiti ya Matona e mabapi le Tjhebobotjha ya Ditjhelete tse Fuwang Diyunivesithi ya ba ya ananela hore tlaleho eo e phatlalatswa bakeng sa hore diyunivesithi di tshwaele ka yona.Taba ya ditjhelete tse fuwang diyunivesithi ha e a fapana le diphephetso tse ding tseo naha e tobaneng le tsona ka kakaretso, mme e akga tharollo ya ditshita tsa diyunivesithi tse ka mosing ha ka lehlakoreng le leng ho ntse ho netefatswa hore diphetoho tse etswang kabong ya disebediswa ha di sitise bokgoni ba diyunivesithi tse boemong bo botle hore di dule di hlompheha di bile di le boemong ba ho qothisana lehlokwa lefatsheng.2.3. Kabinete e ananetse Lewa la Bayo-ikonomi Aforika Borwa.Lewa la Bayo-ikonomi ke lewa leo motheo wa lona e leng wa saense ho bea tshibollo ya tlhaho e le seikokotlelo sa mafapha a fapafapaneng. E boetse e habile dikamano tse hlokolotsi le indasteri ho netefatsa hore bayo-theknoloji le tshibollo ya tlhaho di tsamaisana le mebaraka le hore di sebediseha habobebe Aforika Borwa.Lewa la Bayo-ikonomi la Aforika Borwa le fana ka kgubu ya moruo bakeng sa moruo o motjha o tla fana ka motheo wa kgolo ya kamoso.2.4. Kabinete e ananetse Tshisinyo ya Mokgahlelo wa 3 wa Lenaneo le Atolotsweng la Mesebetsi ya Setjhaba (EPWP) bakeng sa ho kenngwa tshebetsong. Pehelo ka kakaretso ke menyetla ya mesebetsi e dimilione tse 7,5 nakong ya dilemo tse hlano (2014/15   2018/19) e itshetlehile pehelong ya Mananeo a Tlhahiso ya Mesebetsi ya Setjhaba ho NDP.Kabinete e ananetse ho thewa ha Khomishene ya Mopresidente ya Tlhophiso ya Tlhahiso ya Mesebetsi Setjhabeng ho hlophisa le ho tlaleha ka mananeo a tlhahiso ya mesebetsi ya setjhaba. Sena se tla amanngwa le mosebetsi wa Khomishene ya Mopresidente ya Tlhophiso ya Meralo ya Motheo. EPWP e habile ho eketsa seabo sa yona sa ho rarolla diphephetso tse tharo tsa bofuma, leqeme la mesebetsi le ho se lekane. Ho nyotobela ha jwale ha moruo ho thefutse tlhahiso ya mesebetsi kahara naha ha ba ha eketsa bohlokwa ba EPWP e le kgato e ka sehloohong ya mmuso ya ho kenya letsoho tswelopeleng le phokotsong ya leqeme la mesebetsi.2.5. Kabinete e ananetse ho tekwa ha Sesebediswa sa Sehlomathiso sa Molaotheo wa Mokgatlo wa Matjhaba wa tsa Mesebetsi (ILO), wa 1986, Palamenteng bakeng sa hore o tjhaellwe menwana.Sepheopheo sa sehlomathiso se sisintsweng ke ho etsa botho ba Karolo ya Bolaodi ba ILO hore bo be le boemedi bo tomanyana ka ho fana ka mokgwa wa thonyo o nkela hloohong taba ya dibaka tse fapafapaneng, moruo le ditabatabelo tsa setjhaba dihlopheng tsa mabatowa a tsona.Mabapi le ho ntshetsapele maikemisetso a Aforika le haeba Sehlomathiso sa Molaotheo wa 1986 se ka phethahala, Aforika Borwa e tla fola molemo ho ya ka makgetha a ikgethileng jwaloka ha ho hlalositswe sesebedisweng, hore e kgethwa setulong sa moshwelella.2.6. Kabinete e tsebile ka kananelo ya Ditshisinyo tsa Boemo ba Tshireletso ya Setjhaba bo etswang ke ILO mme ya tjhaella menwana ho tekwa ha Tshisinyo ya Tokiso e tswang Palamenteng.Mokgwa wa Boemo ba Tshireletso ya Setjhaba ke lethathama la maano a momahantsweng a setjhaba a ralletsweng ho netefatsa tshireletso ya lekeno le phihlello ya ditshebeletso tsa setjhaba tse hlokehang bakeng sa bohle, ho tsepamisitswe maikutlo dihlopheng tse kotsing le ho tshireletsa le ho matlafatsa batho mafapheng ohle a bophelo.2.7. Kabinete e ananetse hore Aforika Borwa e tshware Seboka sa bo-4 sa Tlhodisano ya Matjhaba sa BRICS ka 2015.Seboka se fana ka foramo ya thakelano ya maikutlo dipakeng tsa dieijensi tse hlodisanang le baeletsi ba mekgatlo eo e seng ya mmuso ho tswa dinaheng tsa BRICS. Sena se matlafatsa dikamano tsa ditheo tse etelletseng pele ntlafatsong ya tshebedisanommoho ya matjhaba dipakeng tsa ditho tsena. E ba teng ka dilemo tse ding le tse ding tse pedi mme e tshwarwa ke Makgotla a Tlhodisano a dinaha tseo e leng ditho tsa BRICS.2.8. Kabinete e ananetse ho tekwa ha Leano la Thonyo ya Basebetsi ba ho Jewa ha Thepa ke Molaodi wa Lekgotla le Phahameng la Dinyewe Palamenteng esita le ho phatlalatswa Koranteng ya Mmuso.Tsepamiso ya maikutlo ya Leano ke ho kgothaletsa tshwano, bosiyo ba leeme, ponaletso le phihlello ya tekano bakeng sa batho ba neng ba kotetswe ke kgethollo e nang le leeme nakong e fetileng.Bolaodi ba Makgotla a Phahameng a Dinyewe dikantorong tse fapaneng tsa Balaodi nakong e fetileng di ne di na le boikemelo ba ho nka diqeto ho ya kamoo di neng di utlwisisa molao ka teng mabapi le tshebetso le motjha o latelwang dikantorong tsa bona.2.9. Kabinete e ananetse kamohelo ya ho tloha ka la 3 Pudungwana ho ya ho la 3 Tshitwe e le Kgwedi ya Naha ya Tlhokomediso ya Ditokelo tsa Kgolofalo ya ba ya tsebisa semmuso hore mohla la 3 Tshitwe ke Letsatsi la Naha la Batho ba Holofetseng.Kgwedi ya Naha ya Tlhokomediso ya Ditokelo tsa Kgolofalo, e susumeditsweng ke Letsatsi la Naha la Batho ba Holofetseng, e fana ka nako ya hore naha e bontshe e be e keteke kgatelopele e entsweng ya ho fa batho ba holofetseng phihlello e lekanang thutong, mesebetsing e metle, bophelo bo botle, ntshetsopele ya mahae le tikoloho e sireletsehileng, ho tse ding.2.10. Kabinete e ananetse moralo wa tjhelete o entsweng ke Khamphane ya Minte ya Aforika Borwa bakeng sa sehopotso sa 2013 sa pokello ya tjhelete e lewana le ho ntshuwa ha R2 ya tshepe.a) Ho ntshuwa ha R2 ya tshepe:  Keteko ya Dilemo tse 100 ya Meaho ya Kopanong b) R2 ya Tjhelete ya Tshepe ya Sehopotso sa Tlokola ya Silifera:  Keteko ya Dilemo tse 100 ya Meaho ya Kopanong c) Lethathama la Tjhelete ya Tshepe la Sekila la 2013:   Bophelo ba Mohale: NR Mandela  (bongwaneng).2.11. Kabinete e boetse ya ananela meralo ya sehopotso sa 2014 sa pokello ya tjhelete e lewana le ho ntshuwa ha meralo ya R2 ya tshepe:a) Lethathama la Tjhelete ya Tshepe la Sekila la 2013:  Bophelo ba Mohale: NR Mandela  (thutong)b) Lethathama la Tjhelete ya Tshepe ya Natura:  Ditsomi tsa Bosiu c) Lethathama la Tjhelete ya Tshepe ya R1 ya Kgauta:  Bafetisi ba Aforika Borwa d) Lethathama la Tjhelete ya Tshepe ya R2 ya Kgauta:  Tshibollo ya Kgauta Aforika Borwa e) Lethathama la Tjhelete ya Tshepe ya Dikorone le Diteke tsa Silifera:  Diterene tsa Aforika Borwa f) Lethathama la Tjhelete ya Tshepe ya Seteling ya Silifera:  Dibaka tse Tshireleditsweng Mawatleng a Aforika Borwa g) R200 ya Tjhelete ya Tshepe ya Sehopotso sa Kgauta:  Dilemo tse 20 tsa Demokrasi h) R2 ya Tjhelete ya Tshepe ya Sehopotso sa Korone:  Dilemo tse 20 tsa Demokrasi i) Ho Ntshuwa ha R5 ya Tshepe:  Dilemo tse 20 tsa Demokrasi .Meralo ya ditjhelete tsa tshepe le Tsebahatso ya tsona di tla phatlalatswa Koranteng ya Mmuso. Kamorao ho moo ditjhelete tsa tshepe di tla botjwa di be di rekiswe ka ho latela metjha e tlwaelehileng.3. Dithonyo3.1. Kabinete e ananetse ho thonngwa ha Mme Gugulethu Brightness Nokukhanya Khoza e le Molaodi wa Lekgotla la Bofofisi ba Difofane la Aforika Borwa.3.2. Kabinete e ananetse dithonyo tse latelang Botong ya Koporasi ya Matsete a Setjhaba (PIC):a) Ntate Roshan Morar (o thontswe hape)b) Ntate Sebenzile Patrick Mngconkola (o thontswe hape)c) Mme Dudu Hlatshwayod) Mme Sibusisiwe Nkosinomusa Ngubanee) Ntate Trueman Tandabantu Goba.3.3. Kabinete e tsebile ka dithonyo tse latelang Botong ya Inshorense ya Mokitlane wa Diyantle ya Aforika Borwa:a) Ntate Motshoanedi Johannes Lesejane (Modulasetulo mme o thontswe hape)b) Mme Vuyelwa Viola Matsiliza (Balaodi bao e seng ba Phethahatso)c) Mme Fagmeedah Petersen (Balaodi bao e seng ba Phethahatso)d) Mme Siobhain O Mahony (Balaodi bao e seng ba Phethahatso).Dipotso: Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya kopano ya Kabinete ya la 04 Tshitwe 2013,5 Dec 2013,https://www.gov.za/statement-cabinet-meeting-4-december-2013,https://www.gov.za/st/pehelo-ya-kopano-ya-kabinete-ya-la-04-tshitwe-2013,"05 Dec 20131. Maemo a Kabinete mabapi le dintlha tsa bohlokwa maemong a ha jwale1.1. Kabinete e thoholeditse Lefapha la Thuto ya Motheo, dihlooho tsa dikolo, matitjhere le barutwana ka ho phethelwa ka katleho ha dihlahlobo tsa Naha tsa Setifikeiti se Phahameng tsa 2013.Kabinete e amohela ho ntshuwa ha Ditekolo tsa Naha tsa Selemo le Selemo tsa 2013 kajeno, la 4 Tshitwe 2013, e leng sesebediswa se babatsehang sa tshekatsheko e thusang Lefapha la Thuto ya Motheo ho fofonela kgatelopele ya diphetho tsa ho ithuta esita le ho ntlafatsa boleng ba thuto.Kabinete e boela e thoholetsa Lefapha la Thuto ya Motheo le Khomishene ya Mopresidente ya Tlhophiso ya Meralo ya Motheo (PICC) ka boemo bo hatetseng pele phanong ya dibuka tsa ho bala, dibuka tsa ho ngolla, fenetjhara, le neelano ya sekolo se le seng ka beke haesale ho tloha ka la 22 Phupu 2013, e le karolo ya Morero wa Naha wa Meralo ya Motheo.1.2. Kabinete e ananetse ho thakgolwa ha Morafo wa Tlhahiso wa Stanley Nkosi wa khamphane ya manganese ya Kgalakgadi, Hotazel, Kapa Leboya, eo e leng setsi se seholo ka ho fetisisa sa tlhahiso ya manganese lefatsheng. Sena se bopa karolo ya pokello ya diprojeke tse hlophisitsweng ke PICC, e etelletsweng pele ke Mopresidente Zuma. Ka projeke ena, ho bile le tjhelete e kaalo ka R6.5 bilione e keneng Kapa Leboya, ka nako ya dilemo tse nne, moo ho theilweng mesebetsi e 3 000 ka kotloloho, mme le tsebo ya ho etsa mesebetsi e ntse e ntshetswa pele kahara batjha.1.3. Mopresidente Jacob Zuma o tla thakgola Letsatsi la Poelano ka la 16 Tshitwe Meahong ya Kopanong tlasa mookotaba o reng:  Kaho ya Setjhaba, Momahano le Poelano ya Setjhaba .Keteko e thulana le sehopotso sa dilemo tse 100 tsa Meaho ya Kopanong e le setsi sa mmuso. Seemahale sa Mopresidente wa mehleng Ntate Nelson Mandela, senatla tokolohong le poelanong ya naha ya rona, se tla kgurumollwa Meahong ya Kopanong e le karolo ya sehopotso. Kabinete e etsa kgoeletso ho maAforika Borwa ho sebedisa letsatsi lena ho hetla morao ho bona dikgato tseo re di tsamaileng re le setjhaba, ho phela le ho sebetsa mmoho.1.4. Motlatsi wa Mopresidente Ntate Kgalema Motlanthe o tla etela pele Seboka sa Bobedi sa Boetapele ba Mmuso Setsing sa Diboka tsa Matjhaba sa Lekgotla la Diphuputso tsa Saense le Indasteri, Pretoria ho tloha ka la 10 ho isa ho la 12 Tshitwe 2013. Seboka se tla kgobokanya baokamedi ba baholo ba tswang makaleng ohle a mararo a mmuso, ka sepheo sa ho ntlafatsa kutlwisiso e abelanweng ka seabo sa Tshebeletso ya Setjhaba ho fihlelleng ditlhoko tsa mantlha tsa maAforika Borwa esita le ho etela pele ntshetsopele ya moruo wa rona.1.5. Mopresidente Jacob Zuma o tla amohela Kgosi ya Setlamo sa Malaysia, Tuanku Abdul Halim Mu adzam Shah, Meahong ya Kopanong bakeng sa Ketelo ya Naha ka la 10 Tshitwe 2013. Ketelo ya Naha e tla tiisa maqhama a rona le Malaysia a sepolotiki le moruo esita le ho sebetsa e le monyetla wa ho ntshetsapele Ditabatabelo tsa rona tsa Aforika.1.6. Kabinete e tshohlile puo e entsweng ke Letona la Mesebetsi ya Setjhaba ka tlaleho ya Setlamo sa Matona a Kopantsweng mabapi le dintlafatso tsa tshireletso matlong a Mopresidente a Nkandla. Kabinete e ananetse ditshisinyo yaba ya laela hore tlaleho e fetisetswe setjhabeng. Matona a Setlamo sa Tshireletso le Letona la Mesebetsi ya Setjhaba ba tla bua le boraditaba ka Labobedi, mohla la 10 Tshitwe 2013.1.7. Kabinete e ananela sephetho sa Foramo ya bobedi sa BRICS sa Keketseho ya Setjhaba Ditoropong le Foramo ya boraro ya Ditoropokgolo tse nang le Setswalle esita le Tshebedisanommoho ya Mmuso wa Dibaka. Foramo e tsepamisitse maikutlo tlhokehong ya mehato e fapaneng ya mmuso hore e matlafatse puisano le tshebedisanommoho dikarolong tsa meralo ya motheo, ntshetsopele ya dibaka tsa ditjhaba, moruo o sa senyeng tikoloho, phapanyetsano ya botjhaba, matsete le phetisetso ya thekenoloji.1.8. Kabinete e amohela dinaha tsa Aforika tse 16 le batshehetsi ba tsona tse tla ba le seabo Ditlhodisanong tsa boraro tsa Orange African Nations Championship (CHAN) dipakeng tsa la 11 Pherekgong le la 1 Hlakola 2014 Aforika Borwa. Ho tshwara dipapadi tsena ho tla fa Aforika Borwa monyetla wa ho aha hodima lefa le letle la Mohope wa Lefatshe wa FIFA wa 2010 le Mohope wa Dinaha tsa Aforika wa 2013, e boele e matlafatse momahano ya setjhaba le motlotlo wa setjhaba.Tlhodisano e boela e fana ka monyetla bakeng sa maAforika Borwa hore a bapatse naha ya rona e le sebaka se hlaphohetsweng sa bohahlaudi, kgwebisano le matsete.1.9 Nakong ya sehla sena sa phomolo, mmuso o etelletse pele matsholo a fapafapaneng ka tshebedisanommoho le makala ohle a setjhaba ho netefatsa polokeho le boikarabelo boitshwarong. Tse ka sehloohong ho tsena ke Matsholo a Mekgwa ya ho phela Bophelo bo Botle, Fihla o Phela moo o yang, Matsatsi a 16 a Boitseko le Letsatsi la AIDS la Lefatshe. MaAforika Borwa ohle tlameha ho ba le seabo ho fana ka moelelo matsholong ana. Mmuso o ke ke wa e etsa o le mong.Nakong ena keketseho e bonahalang ya bahlanka ba qobello ya molao dithibelleng tsa mebileng esita le ditshebetso tsa ho phenyekolla naha ka bophara di tla netefatsa hore maAforika Borwa a bolokehile. Basebedisi ba mebila ba hopotswa hore ba se ke ba kganna ba tahilwe, kapa ba se ke ba tsamaya ba tahilwe. Bao ba fumanweng ba le molato wa ho tlola melao ba tla sebetswa ka phethahalo ho ya ka molao.1.10 Kabinete e ipiletsa ho maAforika Borwa ohle ho ba sedi ho netefatsa hore bana ba rona ba a hlokomelwa mme ba bolokwa hole le kotsi. Ke boikarabelo ba batswadi, bahlokomedi le setjhaba ho netefatsa hore bana ba rona ba bolokehile, haholoholo nakong ena eo re lebileng ho yona.1.11 Jwaloka ha e le kopano ya ho qetela ya Kabinete ya 2013, ditho tsa Phethahatso di lakaletsa maAforika Borwa ohle phomolo e monate, kgotso le polokeho sehleng sena sa keteko. Kabinete e ipiletsa ho rona bohle ba ka kgonang, ho etsa Botho ka ho thusa batho le malapa a sa kgoneng ho iphedisa, le ho bontsha kutlwelobohloko re le setjhaba se hlokomelanang se bile se hlomphana.2. Diqeto tsa bohlokwa tsa Kabinete2.1 Kabinete e ananetse Leano, Lewa le Morero tsa Maqhubu a Dikgokahanyo a Naha a bitswang ka hore ke Hokahanya Aforika Borwa. Sena se tla thusa haholo kgolong ya moruo, ntshetsopele le tlhahiso ya mesebetsi. Sepheo se akaretsang ke ho fihlella monyollo e lekaneng ya lebelo la lefatshe lohle la di-mbps tse 100 ka 2030. Ho fihlella pehelo ena ka mokgwa o hatelang pele, ho na le dipehelo tse ka shejwang botjha tse qalang ka lebelo le lekaneng la mosebedisi wa di-mbps tse 5 tse tla fihlellwa ka 2016 tse seng di fumaneha ho 50% ya setjhaba mme e tla ba 90% ka 2020. Dipehelo di boetse di lokiseditswe ho hokelwa dikolong, ditleliniking le lekaleng la setjhaba ka kakaretso. Kgolo e potlakileng ya theknoloji ya maqhubu a dikgokahanyo e bolela hore dipehelo tsena di tla shejwa botjha selemo le selemo.2.2 Kabinete e ananetse ho kenngwa ha Pampiri e Tala ya Leano la Theknoloji ya Lesedi la Dikgokahanyole Kopantsweng (ICT) la Naha koranteng ya mmuso bakeng sa ho bontshana le setjhaba. Pampiri e Tala e sebetsana le tlhokeho ya ho fetolwa ha maano le melawana ho nkela hloohong diphetoho tse potlakileng ho ICT dilemong tsa moraorao. Ho tse ding tsa dintho tseo e tsepamisitseng maikutlo ho tsona ke ditshebeletso tsa dikgokahanyo tsa mehala, tsa kgaso le tsa poso. Dipitso tsa nonyo ya maikutlo a setjhaba di tla tshwarwa diporofenseng tsohle qalong ya selemo se tlang.2.3 Kabinete e ananetse diphetolo tsa Leano la ho Fetolwa ha mokgwa wa Kgaso le amanang haholo le taba ya hore na ebe Mabokoso a Kenngwang Hodimo (STB) (didikhouda) di tshwanela ho ba le mokgwa wa ho laolwa kapa tjhe. E meng ya mekgwa e sebedisitsweng ho nka qeto ho sena ke e latelang:tlhokeho ya ho fetola mokgwa wa kgaso ka potlako, haholoholo ho ntsha mefutafuta ya maqhubu a seyalemoya;ho netefatsa hore ditjhelete tsa ditshehetso tsa mmuso di sebediswa hantle;ho qholotsa indasteri ya lapeng ya dielektroniki le tlhahiso ya mesebetsi;hore borakgwebo ba thuthuang ba fole molemo;ho fokotsa kgonahalo ya hore mebaraka ya Aforika Borwa e subuhlellwe ke di-STB tsa theko e tlase tse sa sebetseng hantle;ho tshireletsa ditabatabelo tsa SABC;ho ba hlokolotsi diphetohong tse potlakileng tsa lekala la kgaso le ICT ka kakaretso;ho fokotsa sekgahla sa ho kotela ba bang mme ho kgothaletswe tlhodisano ka ho thea lepatlelo bakeng sa ditlabotjha mmarakeng wa dithelevishene tse lefellwang ntle le leeme la ho fola molemo dithusong tsa ditjhelete tsa mmuso;ho fokotsa sekgahla sa dikgato tsa molao tse nkwang ke bahasi le bahwebi ba tla henahenana le mosebetsi wa ho fetola mokgwa wa kgaso.Ho kopanya mokgwa ona le e meng, Kabinete e qetile ka hore tshebediso ya ho laola mokgwa wa kgaso ha e a tshwanela ho tlama. Leha ho le jwalo, di-STB di tla ba le mokgwa wa taolo ho tshireletsa matsete a Mmuso mmarakeng le indastering ya dielektroniki tsa lapeng tsa STB tse tsheheditsweng ka ditjhelete tsa mmuso, mme ka diphetoho tse potlakileng ho tsa theknoloji, bakeng sa tshebediso ke bahasi ba ka nnang ba batla ho e sebedisa hona jwale.Ho qoba boingodiso bahasi ba folang molemo ka leeme mokgweng wa tsamaiso wa STB, ho tla hulwa ditjhelete ho bahasi bao ba ingodisitseng empa ba kgetha ho sebedisa mokgwa wa Taolo wa STB.Kabinete e kopa mekgatlo yohle hore e tlohele diphapang tsa yona tsa nako e fetileng mme e sebetse mmoho le mmuso ho thakgola mokgwa o motjha wa kgaso ka potlako molemong wa naha.2.4 Kabinete e ananetse mekgwa e reretsweng ho thusa malapa a tetebetseng dikolotong esita le ho matlafatsa botsitso ba tsa ditjhelete.Matona a tsa Ditjhelete le Kgwebisano le Indasteri a ne a filwe matla a ho kenya tshebetsong mekgwa ya thibelo ho fokotsa kotsi ya ho tetebela ka ho fetisisa dikolotong ka dikadimo tsa kamoso tsa ditjhelete. Sena se akga ho fana ka lenaneo le kopaneng la dikgato tse sebetsang hantle la ho thusa malapa ao e bang hona jwale a se a ntse a le tebetebeng ya dikoloto hore a se ke a tetebela ka ho fetisisa dikolotong kamoso.Letona la tsa Ditjhelete le tla boela le nka dikgato tsa ho kgothatsa bahiri ho thusa bahiruwa ba bona ba tetebetseng haholo dikolotong ka ho fuputsa ditokomane tsa qobello ya tefo ho bona hore na ke nnete ho le hokae, esita le ho fa bahiruwa mekgwa ya dikeletso ka tsa ditjhelete.2.5 Kabinete e ananetse Pampiri e Tshweu ya Leano la Naha la Bolaodi ba Tikoloho ya Mawatleng. Leano le teka mokgwa wa bolaodi bo hlophisitsweng ba lekala ho ya bolaoding ba tikoloho ya mawatleng. Sena se tla dumella Aforika Borwa ho rarolla ka bokgabane diphephetso tse holang tse bakwang ke tshenyo e etswang ke batho tikolohong ya mawatleng, ha ka lehlakoreng le leng e thusa kahohlehohle bokgoning ba ntshetsopele ya moruo boo mawatle a fanang ka bona.2.6 Kabinete e ananetse Maemo a makgaolakgang a Leano la Naha la Metsi yaba ya ela hloko mesebetsi ya dipuisano tsa setjhaba e entsweng ho phethelaTjhebobotjha ya Leano la Naha la Metsi.Maemo a matjha a Leano la Metsi a amohela ntlha ya ntshetsopele ya bolaodi ba metsi, e rarollang dikgohlano dipakeng tsa bolaodi ba metsi le ntshetsopele esita le sepheo sa mmuso sa diphetoho. Sena se lekodisisa boleng ba tsamaiso ya metsi ka kakaretso mabapi le kamoo metsi a ka thusang ka teng ntshetsopeleng ya tekano, ya ho fola molemo le ya nako e telele naha ka bophara.2.7 Kabinete e ananetse mosebetsi wa ho amahanya botjha Diboto tsa Metsi ho ba Ditheo tsa Mabatowa tsa Metsi tse robong. Sena se latela tlaleho ya ho qetela kahong botjha e sisintsweng ya Diboto tsa Metsi.Mosebetsi wa bohlokwahlokwa wa Ditheo tsa Mabatowa tsa Metsi e tla ba ho aha le ho laola moqeqeko wa meralo ya motheo ya mabatowa (phepelo ya metsi le mohlodi wa metsi) ho akga le ditjhelete, ntshetsopele ya projeke le mesebetsi e tswelang pele le poloko ya disebediswa di le maemong a matle. Sena se tla thusa ka phano e betetshana ya tshehetso mmusong wa dibaka, e leng tlhokeho ya bohlokwa ya popobotjha ya lekala ka kakaretso.2.8 Kabinete e ananetse ho kenngwa tshebetsong ha ho entelwa Kokwanahloko ya Papiloma Bathong, eo tsamaiso ya yona e tla laolwa ka dikgwedi tse tsheletseng tse qadikaneng, ka 2014, bananeng ba dilemong tse pakeng tsa tse robong le tse 10 ka Lenaneo la Kopantsweng la Bophelo bo Botle Dikolong. Sena se tsamaisana le tshisinyo ya Mokgatlo wa Lefatshe wa Bophelo bo Botle.Sepheo ke ho fokotsa kotsi ya ho ba le mofetshe wa popelo hamorao bophelong ba banana, mme e tla thusa ntlafalong ya bophelo ba boleng basading e be e eketse tebello ya dilemo tsa bona tsa ho phela, athe e boetse e fokotsa haholo boteng ba mafu a diqebo.3. Dibili3.1 Kabinete e ananetse ho kenngwa koranteng ya mmuso ha Bili ya nakwana ya Agr ment ya Aforika Borwa, ya 2013 le Memorandamo o mabapi le sepheo sa Bili hore setjhaba se tshwaele.Bili ya nakwana e hlekela kananelo ya Agr ment ya Aforika Borwa e le setheo. Boto ya Agr ment ya Aforika Borwa e filwe thomo, ho tse ding, ya ho hlahloba ho lokela mosebetsi ha dihlahiswa tse sa amohelwang semmuso tse amanang le kaho kapa mekgwa ya ho di sebedisa indastering ya kaho, moo e bang ho hang ha ho maemo a naha a beilweng.Sena se tla thusa ho theweng ha indasteri ya kaho e hatelang pele ebile e le ya maemo e tla thusa tlhahisong ya mesebetsi ha ka ho le leng e tla be e kenya letsoho mererong ya meralo ya motheo ya Mmuso.3.2 Kabinete e ananetse ho tekwa ha Bili ya Sehlomathiso ya Banka ya Ntshetsopele ya Aforika e ka Borwa, ya 2013 Palamenteng. Bili e hlomathisa Molao wa Banka ya Ntshetsopele ya Aforika e ka Borwa, wa 1997.Leqheka la tjhadimo ya Bili ya Sehlomathiso ke ho kgontsha katoloso ya Banka ya Ntshetsopele ya Aforika e ka Borwa ho ya naheng efe kapa efe e kontinenteng ya Aforika esita le dihlekehlekeng tse mawatleng a yona. Sena se tla kgontsha Banka ho ba le seabo meralong e meholo ya motheo le diprojeke tse ding kantle ho lebatowa la Dinaha tse Tswelang pele tsa Aforika e ka Borwa tse nang le bokgoni ba ho ntlafatsa kgwebisano le kgolo ya moruo kontinenteng esita le ho tshehetsa boitelo le boikitlaetso ba naha tse pedi momahanong ya -3.3 Kabinete e ananetse hore Bili ya nakwana ya Bolaodi ba Lekala la tsa Ditjhelete e ntshuwe bakeng sa hore setjhaba se tshwaele ka yona, ho thusa boikitlaetsong ba Aforika Borwa ba G-20.Sepheo sa Bili ke ho etsa hore lekala la tsa ditjhelete le bolokehe ka ho kenya tshebetsong mokgwa wa taolo wa  tlhoro pedi ; e leng ho thewa ha balaodi ba babedi: e mong o ikarabela polokehong le botsitsong ba ditheo tsa ditjhelete ha e mong a ikarabela mokgweng oo ditheo tsa ditjhelete di etsang mosebetsi wa tsona ka teng.4. Dithonyo4.1 Kabinete e ananetse ho thonngwa ha Esther Sarah Makau mosebetsing wa Mohlanka e Moholo wa tsa Ditjhelete Lefapheng la Bonono le Botjhaba.4.2 Kabinete e ananetse dithonyo tse latelang Lefapheng la Dokgokahanyo:a) Reneva Fourie mosebetsing wa Motlatsi wa Molaodikakaretso: Lesedi la Ntshetsopele ya Setjhaba le Diphuputso;b) Tinyiko Moses Ngobeni mosebetsing wa Motlatsi wa Molaodikakaretso: Kaho ya Meralo ya Motheo ya ICT;c) Sibongile Vulikhaya Makopi mosebetsing wa Motlatsi wa Molaodikakaretso: Tekolo ya Dikhamphane tseo e leng tsa Mmuso le Kaho ya Dikgwebo tsa ICT.4.3 Kabinete e ananetse ho thonngwa ha Siyakhula Paradise Simelane mosebetsing wa Mohlanka e Moholo wa tsa Ditjhelete Lefapheng la Ntshetsopele ya Dibaka tsa Mahae le Tlhabollo ya Naha.4.4 Kabinete e ananetse ho thonngwabotjha ha Siyabulela Thomas Tsengiwe mosebetsing wa Mokomishenara e Moholo wa Khomishene ya Tsamaiso ya Kgwebisano ya Matjhaba.4.5 Kabinete e ananetse ho thonngwa ha Mme Thezi Rosemary Mabuza e le Motlatsi wa Mokhomishenara wa Khomishene ya Naha ya Bareki.4.6 Kabinete e ananetse ho thonngwa ha Ntate Themba Thomas Cyril Dlamini e le Mohlanka e Moholo wa Phethahatso (CEO) Botong ya Dipapadi ya Naha4.7 Kabinete e ananetse ho thonngwa ha Moadvokheiti Solomon Makhosini Msibi e le CEO ya Koporasi ya Taolo ya Sephethephethe Mebileng.4.8 Kabinete e ananetse dithonyo tse latelang tsa ditho tseo e seng sa Phethahatso Botong ya Koporasi ya Taolo ya Sephethephethe Mebileng.a) Mme Thembeka Mdlulwab) Ntate Ike Nxedlanac) Mme Nalini Maharajd) Ntate Rowan Graham Nichollse) Mme Morwenyane Maria Mathabathef) Ntate Zola Malvern Percival Majavug) Ntate Sam Ledwaba.4.9 Kabinete e ananetse dithonyo tse latelang tsa Balaodi bao e seng ba Phethahatso Botong ya Kantoro ya Poso ya Aforika Borwa:a) Ntate Templeton Magezab) Ntate Sihle Joel Ngubanec) Mme Selebaleng Primrose (Boitumelo) Mothelesid) Ntate Sathiaseelan Gounden.4.10 Kabinete e ananetse dithonyo tse latelang Botong ya Tlhomamiso ya Setheo sa Naha sa Pepeseho ya Matlakala a Kotsi haholo:a) Moprofesara. Gordan Sibiya (Modulasetolo)b) Clive Douglas Knealec) Eric Peter McDonaldd) Queen Nothando Gopoe) Mathews Mateo Mathebef) Ngaka. Margaret Mmeongi Mkhosig) Nolwazi Zandile Cobbinahh) Justin Daniel.4.11 Kabinete e ananetse ho thonngwa ha Baemedi ba latelang ba Mothonngwa wa Mohiruwa Letloleng la Dipenshene tsa Basebetsi ba Mmuso:a) Ntate Stadi Mngomezulu (Matlotlo a Naha)b) Ntate Bhekithemba Thabo Gamedze (Letona la tsa Ditjhelete)c) Ngaka Renosi Mokate (Letona la tsa Ditjhelete)d) Ngaka Malcolm Barry Kistnasamy (Lefapha la Bophelo bo Botle)e) Mme Gladys Modise (Lefapha la Thuto ya Motheo)f) Mme Esther Euphane Aletta (Barbara) Watson (Lefapha la Tshebeletso le Tsamaiso ya Setjhaba)g) Ntate Nkhangweleni Seth Makhani (Lefapha la Tshireletso)h) Mme Moira-Anne Moses (Koporasi ya Matsete a Setjhaba).Kabinete e ananetse ho thonngwa ha Baemedi ba latelang ba Mothonngwa ya Nkang Sebaka sa Mohiri:i) Mme Lindy Ann Bodewig (Matlotlo a Naha)j) Moadvokheiti Lindiwe Grace Nkosi-Thomas (Letona la tsa Ditjhelete)k) Ntate Abel Sithole (Letona la tsa Ditjhelete)l) Ngaka Thamizhanban Pillay (Lefapha la Bophelo bo Botle)m) Ngaka Mogenthiran Shunmugam (Morgan) Pillay (Lefapha la Thuto ya Motheo)n) Ngaka Lesiba Alex Mahapa (Lefapha la Tshebeletso le Tsamaiso ya Setjhaba)o) Mobrigadiri Johan David Griesel (Tshebeletso ya Sepolesa sa Aforika Borwa)p) Mme Rejane Woodroffe (Koporasi ya Matsete a Setjhaba).4.12 Kabinete e ananetse ho thonngwabotjha ha Ntate Andrew Zaloumis e le CEO ya Lekgotla la Phaka ya Lenyekethe la iSimangaliso.4.13 Kabinete e tsebile ka ho thonngwabotjha ho Molaodi wa Naha wa Ditotobatswa tse Tlamanga) Jeff Molobela (Modulasetolo)b) Ntate Nico Vermeulen (Setho seo e seng sa Phethahatso)c) Mme Funzani Asnath Melato (Setho seo e seng sa Phethahatso)d) Mme Susanna Elizabeth Moolman (Setho seo e seng sa Phethahatso)e) Moprofesara Sadhasivan Perumal (Setho seo e seng sa Phethahatso)f) Mme Dora Ndaba (Setho seo e seng sa Phethahatso)g) Ntate Paul Serote (Setho seo e seng sa Phethahatso)h) Ntate Sipho Reginald Zikode (Setho seo e seng sa Phethahatso).Dipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya kopano ya Kabinete ya la 19 Hlakola 2014,21 Feb 2014,https://www.gov.za/statement-cabinet-meeting-19-february-2014,https://www.gov.za/st/pehelo-ya-kopano-ya-kabinete-ya-la-19-hlakola-2014,"1. Maemo a Kabinete mabapi le dintlha tsa bohlokwa maemong a ha jwale1.1 Polelo ya Maemo a Naha ya bo 24 (SoNA) esale ho ba le demokrasi e fane ka tekolo ya bohlokwa ya pheletso ya nako mabapi le ho kengwa tshebetsong ha maikemisetso a mmuso bakeng sa 2009-2014. Tsebiso ya sistimi ya diphetho ka 2009 e dumelletse hore ho be le tshalomorao e thehilweng hodima bopaki le diphetho ya ho kenya dintho tshebetsong ho netefatsa hore mmuso o sebetsa hantle le ka tokelo.1.2. Kamora Polelo ya Maemo a Naha le Ngangisano mabapi le Polelo ya Maemo a Naha, letoto la hajwale la ditsebiso tsa Matona ho boraditaba le fana ka monyetla bakeng sa puisano le Matona a fapaneng a tla hlalosa Polelo ya Mopresidente. Tlaleho ya pheletso ya nako bakeng sa 2009 ho isa 2014 e tla tlatseletswa ka Tlaleho ya Tekolobotjha ya Dilemo tse 20 e thehilweng hodima bopaki e leng karolo ya letsholo la rona la ketekelo ya Dilemo tse 20 tsa Tokoloho.MaAforika Borwa ohle a kotjwa ho Bapala Karalo ya Bona ho fetoleng lefa ka kgethollo ka ho keteka Dilemo tse 20 tsa Tokoloho, ho bontshang hore Aforika Borwa ehlile ke naha e betere hona le kamoo e neng e le ka teng ka 1994.1.3. Kabinete e tlatselletsa molaetsa wa Mopresidente Jacob Zuma mabapi le boipelaetso. Boipelaetso bo tshosetsa maphelo le thepa mme bo senya ditheo tsa bohlokwa tse reretsweng ho sebeletsa ditjhaba, hape bo nyenyefatsa demokrasi e sireletsang tokelo ya ho ipelaetsa. Jwalo ka MaAforika Borwa re na le boikarabello mmoho ba ho aha setjhaba se hlomphang molao, se hlomphanang hape se hlomphang bophelo le thepa.Kabinete e tiisetsa setjhaba hore tahlehelo ya maphelo ka bohlaswa ba sepolesa nakong ya ho sebetsana le boipelaetso e ke ke ya lebalwa kapa ya amohelwa. Ka tsela e jwalo, baipelaetsi ba nang le dibetsa kapa ba fumanwang ba tjhesa meaho ya setjhaba kapa ba beha maphelo a batho ba bang kotsing ba tla ahlolwa ka matla a felletseng a molao.Mmuso o tla sebetsa le ditjhaba ho ntlafatsa maemo a bophelo dikarolong tsohle tsa naha mme ditjhaba di kgothaletswa ho buisana le makhanselara tekong ya ho rarolla mathata a phano ya ditshebeletso mmoho le ka kgotso. 1.4. Ditshekatsheko mabapi le mekgolo pakeng tsa dimmaene tsa polathinamo le Mokgatlo wa Basebetsi ba Dimmaene le Yunione ya (AMCU)) di ntse di tsamaiswa ke CCMA. CCMA e beile makhomishenara a maholo hore a tsamaise tshebetso eo.Kabinete e na tle tshepo ya hore mahlakore ohle a tla hlahisa tumellano e molemo ho bohle e tla sireletsa ditokelo tsa basebetsi le ho sireletsa moruo wa naha.1.5. Kabinete e amohela boingodiso ba bakgethi ba tshwanelehang ba fetang 80% ka lebaka la letsholo le atlehileng la boingodiso la Khomishene e Ikemetseng ya Dikgetho (IEC).  Moyeng wa ho keteka le ho hopola Dilemo tse 20 tsa Tokoloho, Kabinete e rorisa IEC, mekgatlo ya dipolotiki le ditho tsa setjhaba tseo mesebetsi ya bona e kopaneng e netefaditseng hore bakgethi ba bangata le ho feta ba tshwanelehang baa ingodisa.Kabinete e boetse e rorisa bonkakarolo ba baahi ba netefaditseng hore mabitso a bona a teng lenaneng la bakgethi.Bakgethi ba tshwanelehang ba ntseng ba hloka ho netefatsa dintlha tsa bona tsa ngodiso le ba ntseng ba hloka ho ya ngodisa ba lokela ho etela diofisi tsa bona tsa lehae tsa IEC pele lenane la bakgethi le kwalwa. Lenane la bakgethi le tla kwalwa ha Mopresidente a phatlalatsa (kgatiso ho Koranta ya Mmuso) hore la 7 Motsheanong ke letsatsi la dikgetho. MaAforika Borwa ohle a tshwanelehang a kotjwa hore a sebedise tokelo ya bona ya ho kgetha nakong ya Dikgetho tsa bohlano tsa Naha. Kabinete e bitsa baetapele bohle ba dipolotiki hore ba hatelle taba ya boitshwaro dipolotiking hara mekga le batshehetsi ba bona. Sena se bohlokwa ho netefatsa dikgetho tse lokolohileng hape tse nang le tekatekano ho sireletsa ditumelo tsa Molaotheo wa rona.1.6. Kabinete e amohela karolo ya pele ya letsholo la kentelo ya Human Papillomavirus Vaccination (HPV), e tla qala ka la 7 Hlakubele 2014. Kentelo kgahlano le mofetshe wa popelo e tla fuwa banana ba pakeng tsa dilemo tse 9 le 10. Batswadi le bahlokomedi ba banana ba sekolo ba Kereite ya 4 ba kgothaletswa ho tshehetsa letsholo lena ka ho fana ka tumello ya bona le ho buisana le bana ba bona ka bohlokwa ba ente ena.Kgatelopele ena ya bophelo bo botle ba setjhaba, e tsamaisanang le kgothaletso ya Mokgatlo wa Lefatshe wa Bophelo bo botle, ho lebelletswe hore e tla fokotsa mofetshe wa popelo hara basadi le ho fokotsa ho shwa ho tsamaisanang le hona.1.7. Hape Kabinete e amohetse tsebiso ya Molawana o shebilweng botjha wa Thero ya Dithibelapelehi le ho Tswala le Ditataiso tsa Phano ya Tshebeletso ka la 27 Hlakola 2014 ke Letona la Bophelo bo botle. (Sena se tla dumella basadi ba batjha ho phethela dithuto tsa bona le ho sala ditoro tsa bona morao ntle le tshitiso ya botswadi bo sa rerwang. Letona la Bophelo bo botle le boetse le tla tsebisa kenyo ya ka tlaase ho letlalo e leng sesebediswa sa ho thibela pelehi se setjha se sebetsang ka nako e telele bakeng sa basadi.1.8. Mopresidente Jacob Zuma, jwalo ka Kgosi e ka Sehloohong ya Sesole sa Tshireletso sa Aforika Borwa (SANDF), o tla ba teng ho Letsatsi la Mabotho a Hlometseng ho la Lejwe Leputswa ka la 21 Hlakola 2014.Ketsahalo ena ya selemo le selemo e tlotla tshebeletso ya boinehelo ya banna le basadi ba rona ba yunifomo hape e rorisa ba weleng ba le tshebetsong. E boetse e fana ka monyetla ho ditho tsa setjhaba hore di ithute di le haufi ka mosebetsi le boikarabello ba SANDF.Kabinete e thabetse palo ya matsholo a atlehileng ao SANDF e a entseng kontinenteng ka bophara, jwalo ka ho la Burundi eo kajeno e nang le mmuso o tsitsitseng; DRC e botjhabela, moo SANDF, jwalo ka karolo ya Force Intervention Brigade (FIB), e thefutseng dihlopha tse hlometseng, le neelano ya yona ho pholoseng maphelo a makgolo a dikete sebakeng sa Darfur, Sudan.Ho feta moo, Kabinete e ananetse thibelo e atlehileng ya bophaerete bo atamelang Aforika e Borwa ke SANDF ka ho lebela le ho paterola Lebopo la Mozambique.1.9. Mopresident Jacob Zuma o tla nka leeto la mosebetsi ho ya United Kingdom ho tloha ka la 2 ho isa la 4 Hlakubele 2014, moo a tlang ho ya ho Tshebeletso ya Naha ya Teboho ho ketekela bophelo le mesebetsi ya Mopresidente wa mehleng Nelson Mandela ho la Westminster Abbey, London ka la 3 Hlakubele 2014. 1.10. Motlatsa Mopresidente Kgalema Motlanthe o tla ya ho Mokete wa Dilemo tse 100 tsa  Kopano-hape ya Nigeria e Leboya le Borwa e Abuja ka la 27 Hlakola 2014. Kabinete e lebohisa batho ba Riphaboliki ya Federale ya Nigeria ka ketsahalo ena ya boiphihlelo e  etsahalang ka selemo se le seng le ha Aforika Borwa e keteka Dilemo tse 20 tsa Tokoloho.1.11. Kgwedi ya Ditokelo tsa Botho e tla ketekelwa tlasa tema ya:  Ho keteka dilemo tse 20 tsa ho fetola maphelo ka ditokelo tsa botho .Mopresidente Jacob Zuma o tla fana ka puo ya sehlooho bakeng sa Letsatsi la Ditokelo tsa Botho (21 Hlakubele 2014) ketsahalong ya sehlooho ho la Sharpeville.Lenaneo la mmuso le tla matlafatsa letsholo la Dilemo tse 20 tsa Tokoloho ka ho toboketsa ditaba tse ahang le ho ntlafatsa kopano ya setjhaba, kaho ya naha le bonngwe setjhabeng sa rona sa Aforika Borwa.1.12. Lefapha la Ntshetsopele ya Moruo, Setsi sa Naha sa Ntshetsopele ya Batjha (NYDA) le Bopresidente di tla tshwara Indaba ya Bopresidente ya Batjha e mabapi le Mesebetsi le Bokgoni  ho  Setsi sa Dikopano sa Birchwood, Boksburg, ho tloha la 28 Hlakola ho isa la 3 Hlakubele 2014 tlasa tema ya:  Ho sebetsa mmoho ho matlafatsa le ho fana ka tshepo ho batjha ba Aforika Borwa. Dilemong tse 20 tse fetileng mmuso o kentse tshebetsong moralo o makala a fapaneng ho sebetsana le tlhokeho ya mosebetsi batjheng. Ditumellano tsa Bokgoni ba Naha, Thuto ya Motheo le Matlafatso ya Batjha di ananela boitlamo bo matla ba balekane ba setjhaba, hammoho le ba Mananeo a fapaneng a Khiro ya Setjhaba le molao jwalo ka Molao wa Kgohelo ya Lekgetho la Khiro No 26 wa 2013.1.13. Kabinete e amohela ho kopana ha balekane bohle ba makala a setjhaba Kopanong e Atolositsweng ya Mesebetsi  ya Setjhaba (EPWP) ya Makala a Setjhaba ho lekola tswelopele ya EPWP le hore na e ka atoloswa jwang le ho feta.Kopano e tla tshwarwa tlasa tema ya:  Ho kopana tshebetsong ho potlakisa boteng ba mesebetsi ka lekala la setjhaba la EPWP. EPWP e thehilwe ka 2004 mme e ntse e le morero wa bohlokwa wa mmuso o hlahisang menyetla ya mesebetsi bakeng sa dimilione tsa maAforika Borwa nakong e kgutshwane ho isa ho e mahareng.1.14. Kabinete e lakaletsa sehlopha sa Bafana Bafana katleho papading e tlang ya bolo ya setswalle ya matjhaba le batshwari ba Mohope wa Lefatshe Lebaleng la FNB ka la 5 Hlakubele 2014.Kabinete e kopa maAforika Borwa ohle ho amohela baeti ba rona ka kamohelo e mofuthu ya Ubuntu, le ho tshehetsa sehlopha sa rona sa naha.2. Dipuisano le diqeto tsa bohlokwa tsa Kabinete2.2.  Kabinete e amohetse ntshetsopele ya molawana wa Tshebeletso ya Naha ya Ntshetsopele ya Mesebetsi, ho kengwa tshebetsong ha morero le tshebetso ya puisano makaleng ohle a mmuso.Tshebeletso e hokahantsweng ya ntshetsopele ya mesebetsi e hlokahala ka potlako ho netefatsa hore batjha, baithuti, le basebetsi ba sa sebetseng le baahi ba se nang mesebetsi ba na le phihlello ho tlhahisoleseding ya maemo ya mesebetsi le ditshebeletso tse amanang le mesebetsi.Sena se tla ba dumella hore ba etse dikgetho tse ntle ho feta hape tse nang le tsebo tsa mesebetsi tse fanang ka maemo a hodimo ho feta a mesebetsi hape e thuse ho eketsa kgolo ya nako e telele ya moruo kahare ho naha.2.2. Kabinete e tshehetsa ho kengwa tshebetsong ha sistimi ya eDisclosure Ditshebeletsong tsa Setjhaba ho tloha ka Mmesa 2014, e nkang sebaka sa sistimi ya matsoho ya phano, tshebetso le netefatso ya ditsebiso. eDisclosure ke ngodiso ya elektroniki e amohelang le ho laola ditsebiso tsa ditjhelete tsa bahiruwa ba kgethilweng (ditho tsa SMS) ba hlokwang hore ba tsebise dikgahleho tsa bona tse ka ngodiswang ho ba Boholong ba Phethahatso ka la 30 Mmesa selemo le selemo.Sistimi ya eDisclosure e fumanwa leqepheng la lehae la webosaete ya Lefapha la Ditshebeletso tsa Setjhaba le Tsamaiso   www.dpsa.gov.za - mme e hokahantswe le didathabeise tse ding tse teng tse jwalo ka Khomishene ya Dikhamphani le Thepa ya Kelello, diofisi tsa ngodiso ya ditokomane tsa semolao le eNatis bakeng sa mabaka a netefatso le tiisetso.Sepheo sa sistimi ke ho matlafatsa boikarabello tatellong ya leano la mmuso la ho se mamelle bomenemene le ho bo fedisa.2.3. Kabinete e ananetse ho tshwarwa ha Kopano ya Banamolli ba Aforika le diketsahalo tse amanang tse Gauteng ho tloha la 24 ho isa la 27 Hlakola 2014. Setsi sa Dipatlisiso sa Banamolli ba Aforika se tla tshwara kopano tlasa tema ya:  Ho Matlafatsa Puso e Ntle Aforika ka Mosebetsi wa Monamolli .Sepheo sa Kopano ke ho sibolla ditlatsetso tseo ditsi tsa Banamolli di di etsang ho kopanya demokrasi le puso e ntle, mme kahoo ba tlatsetsa kgotso le botsitso kontinenteng. E boetse e fana ka sebae sa ho buisana ka ho matlafatsa mohopolo wa Monamolli ho la Aforika.Kopano e tla ka nako eo ka yona ho bewang kgatello e fetang hodima puso e hlwekileng, boikarabello le phano e loketseng ya ditshebeletso ho batho ba tlwaelehileng ba dinaha tsa Aforika.3. Dibili3.1. Kabinete e amohetse Molao wa Tokiso wa Dikepe tsa Thekiso, 2014 o tlo hlahiswa Palamenteng.Molao o rera ho lokisa Molao wa Dikepe tsa Thekiso, wa bo 57 wa 1951 o tlang pele ho Molaotheo, 1996 o etsang hore ho be bohlokwa ho matahanya boleng le dipehelo tsa Molaotheo le ho matahanya Ditumellano tsa hajwale tsa Matjhaba.Molao wa Tokiso le ona o fana ka matla ho Tumellano ya Mosebetsi wa Mawatleng, 2006 le Tumellano ya Tshebetso Tshwasong ya Dihlapi, 2007. Ditumellano ka bobedi di nkuwe ke Mokgatlo wa Matjhaba wa Mosebetsi wa Matjhaba a Kopaneng.Matahanyo ya molao wa lehae le Ditumellano ho fa Aforika Borwa sesebediswa sa matjhaba sa ho netefatsa tshireletso ya matjhaba ya ditokelo tsa basebetsi ba mawatleng le maemo a hantle a tshebetso le bophelo. Sena se tla dumella Aforika Borwa ho kena dikgetsing tseo ho tsona dikepe tsa kantle tse kenang boemakepe ba rona di hataketseng ditokelo tsa basebetsi ba dikepe.Ho kengwa tshebetsong ha Molao ho boetse ho tla ntlafatsa tshebetso le tjhebeho ya indasteri ya mawatle, ho leng bohlokwa bakeng sa kgwebo ya matjhaba le moruo wa lefatshe.4. DithonyoKabinete e amohetse dithonyo tse latelang mesebetsing:4.1. Mofumahadi Carlize Catherina Elizabeth Strydom   Mongodi e Moholo wa Ditokomane tsa Molao (boemo ba Motlatsi wa Motsamaisi e Moholo) ho Lefapha la Ntshetsopele ya Dibaka tsa Mahae le Tlhabollo ya Naha.4.2. Monghadi Eugene Malcholm Southgate   Motlatsi wa Motsamaisi e Moholo: Ditshebeletso tsa Koporasi ho Lefapha la Ntshetsopele ya Dibaka tsa Mahae le Tlhabollo ya Naha.4.3. Kabinete e boetse e amohetse peho hape ya Monghadi Mohammed Riaz Jawoodeen jwalo ka setho se Seng sa Phethahatso sa Letsetse la Bohareng la Matla (SOC) Ltd.4.4. Kabinete e boetse e amohetse peho ya batho ba latelang jwalo ka ditho tsa taolo tsa Molaodi wa Naha wa Matla wa Aforika Borwa:Nakwanaa) Monghadi  Jacob Rasetlhake Daniel Modise (Modulasetulo)b) Mofumahadi Maleho Margaret Nkomo (Motlatsa Modulasetulo)c) Monghadi Fungai Khumbulani Sibandad) Mofumahadi Khomotso Ramsela MthimunyeNako yohlee) Mofumahadi Nomfundo MasetiDipotso: Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 5 Hlakubele 2014,6 Mar 2014,https://www.gov.za/statement-cabinet-meeting-5-march-2014,https://www.gov.za/st/pehelo-ya-kopano-ya-kabinete-ya-la-5-hlakubele-2014,"1.  Diqeto tsa Kabinete mabapi le dintlha tsa ha jwale le diketsahalo tse tlang1.1 Kabinete e hatella kgoeletso ya Mopresidente Jacob Zuma ho mmuso, kgwebo le mesebetsi ho sebetsa mmoho ho hodisa moruo wa rona ka sekgahla se kgonang ho hlahisa mesebetsi e meng.Puo ya Boemo ba Naha le Puo ya Ditekanyetso di beile motheo bakeng sa ho kengwa tshebetsong ho potlakileng ha Morero wa Ntshetsopele ya Naha nakong ya kotara e tlang ya tsamaiso e ntjha.Tekanyetso ya bo 21 ya Naha ya tsamaiso ena ya demokrasi efeela e hlahisa pale e monate ya hore na re fetola naha jwang le ho tswelapele kgahlano le mathata a bohlokwa a bofuma, tlhokeho ya tekatekano le tlhokeho ya mesebetsi   mme, hwa bohlokwa, re etsa jwalo ka disebediswa tsa rona tse fokolang.1.2 Kabinete e hlahisitse ho nyahama ha yona ho ho holo mabapi le dipolao tsa bacha ba babedi ba banana bakeng sa diketso tse ho thweng ke tsa boloi.  Diketso tse tjena ha di amohelwe naheng ya rona. Ka hore Molaotheo o hatella tokelo ya bophelo, motho mang kapa mang ya fumanwang a tlotse molao o tla qoswa ka matla a felletseng a molao.1.3  Kabinete e leboha maAforika Borwa ohle le dikhamphani bakeng sa diteko tsa bona tsa poloko ya motlakase, haholo ha phepelo ya naha e le tlasa kgatello. Leha naha e na le bokgoni ba ho kgotsofatsa tlhoko ya ha jwale, basebedisi bohle ba motlakase ba kgothaletswa ho kenyeletsa poloko ya motlakase jwalo ka mokgwa wa bophelo.1.4 Kabinete e lebohela dikolo le matitjhere ohle ba thongweng bakeng sa Dikgau tsa Naha tsa ho Ruta 2013: Dikgau tsa Via Afrika People's Choice tse tla tshwarwa ka la 6 Hlakubele 2014 Setsing sa Dikopano sa Birchwood se Gauteng. Dikgau tsena ke tsela e le nngwe feela eo ka yona Lefapha la Thuto ya Motheo le tlotlang le ho kgothaletsa matitjhere a kgothetseng a tsotellang ditekong tsa bona tsa ho ntshetsapele baithuti jwalo ka baahi ba nang le boikarabello ba Aforika Borwa e nang le demokrasi, e se nang kgethollo ya morabe kapa ya bong. Kabinete hape e thatisella ditokelo tsa bana tsa ho ithuta tikolohong e bolokehileng hape e kgothaletsang thuto.1.5 Kabinete e amohela tshehetso e tswellang ya Lefapha la Saense le Theknoloji ya Mokete wa Naha wa Saense, o bitswang Scifest Africa, o tla tshwarwa ho tloha ho la 12 ho isa ho la 18 Hlakubele 2014 ho la Grahamstown e Kapa Botjhabela tlasa tema ya  Ho kena Sebakeng.  Ketsahalo ena ya selemo le selemo e tsebahatsa saense, theknoloji, boenjineri le mmetse jwalo ka menyetla ya mesebetsi ho batjha ba rona hape e theha kutlwisiso e ntlafetseng ya mafapha ana hara maAforika Borwa. Mmuso o tswelapele ho beha kapele le ho tsebahatsa kgetho ya Mmetse le Disaense tsa Tshwaro jwalo ka karolo ya ho ntshetsapele bokgoni ba bohlokwa bo hlokwang ke moruo wa rona o ntseng o hola.1.6 Kabinete e amohela phatlalatso e entsweng ke Mokgatlo wa Setsha sa Lenaneo la Dipatlisiso tsa AIDS ka hare ho Aforika Borwa ka tshibollo ya dianthibodi tse matla tsa HIV. Patlisiso e mabapi le kamoo mmele wa mosadi wa KwaZulu-Natal o ileng wa arabela tshwaetso ya hae ya HIV ka ho etsa dianthibodi tse matla. Phuputso, e hatisitsweng ho jenaleng ya maemo a hodimo ya saense e bitswang, Nature, e hlalosa kamoo sehlopha sa patlisiso se fumaneng sa ba sa supa dianthibodi tseo mading a mosadi eo ya ba ba etsa dianthibodi tse tshwanang le tseo hantle ka laborathoring. Dianthibodi tsena tse iketseditsweng di ile tsa sebediswa letotong la diteko ka laborathoring ho hlakisa tsela e latetsweng ke masole a mmele wa mosadi eo ho etsa dianthibodi tsena tse matla. Ditsebo tse ntjha tse fumanweng ho tswa ho mosadi enwa wa KwaZulu-Natal mabapi le dikarabelo tsa masole a mmele kgahlano le HIV di tlisa tshepo bakeng sa thibelo ya HIV le maano a kalafo a nako e tlang. Tshibollo ena ha se pheko ya HIV/AIDS ka tsela efe kapa efe mme kahoo mmuso o kopa maAforika Borwa ho tswelapele ho etsa diteko bakeng sa HIV kapa ho tswelapele ka kalafo ya dianthiretrovaerale e fuwang batho bao diteko tsa bona di hlahisang hore ba na le HIV.1.7 Mopresidente Jacob Zuma o tla bua ketekelong ya Letsatsi la Ditokelo tsa Botho tsa selemo sena ka la 21 Hlakubele 2014 tlasa tema ya  Ho ketekela Dilemo tse 20 tsa ho fetola maphelo ka ditokelo tsa botho!  Lebaleng la Kirikete la Sharpeville le Gauteng. Kabinete e kopa maAforika Borwa ho ketekela ho phela naheng e netefatsang hore le ka mohla botho ba rona bo ke ke ba nkuwa ho moAforika Borwa ofe kapa kapa, ho sa natswe morabe, bong, bodumedi kapa tshekamelo ya ho ratana. Kaofela re na le boikarabello ba ho netefatsa hore rekote ya rona ya ditokelo tsa botho le nalane di bolokwa le ho matlafatswa bakeng sa meloko e tlang.1.8 Beke ya Naha ya Metsi e tla phatlalatswa ho la Bushbuckridge ka la 14 Hlakubele mme e tla tswelapele ka diketsahalo tse mmalwa ho fihlela la 23 Hlakubele 2014. Ketsahalo ya phatlalatso e tla be e le mabapi le ho theolwa ha dipompo Mokoting wa South Vertical e leng mmaene wa kgale wa ERPM ho sebetsana le taba ya Phallo ya Asiti ya Mmaene ho Central Witwatersrand Basin. Matsatsing a mang a beke eo ho tla fanwa ka tshebeletso ya tlhwekiso ya metsi a ditshila le merero ya phepelo ya metsi ka bongata diporofenseng tse itseng. Tema ya selemo sena ke  Metsi ke Bophelo   Dilemo tse 20 tsa Phepelo ya Metsi bakeng sa Ntshetsopele ya Setjhaba le Moruo.  Kabinete e kgothaletsa maAforika Borwa ho boloka metsi hape e hatella tlhokomelo ya tsamaiso ya nako e telele ya sesebediswa sena se fokolang, ele ho ka atolosa phihlello ho maAforika Borwa a mangata.1.9 Kabinete e bolelletswe ka Presidential Youth Indaba e atlehileng ya pele e tshwaretsweng ho la Ekurhuleni ho tloha la 28 Hlakola ho isa la 03 Hlakubele 2014.  Indaba e ne e tshwerwe ke Kantoro ya Mopresidente, Lefapha la Ntshetsopele ya Moruo (EDD) le Akgente ya Ntshetsopele ya Batjha ba Naha (NYDA). Indaba e kentse tshebetsong Tumellano ya Khiro ya Batjha e tekennwe ka Mmesa 2013 ke mmuso, kgwebo le mesebetsi. Mopresidente Jacob Zuma o fane ka puo ya sehlooho ho Indaba, moo teng ho bileng le bonyane batjha ba 500 ho tswa diporofenseng tsohle. Matona a fapaneng a nkile karolo dipuisanong ho hlalosetsa batjha ka mananeo a mmuso bakeng sa khiro ya batjha. Ho feta moo, meralo e tiileng e ile ya amohelwa e tla etsa hore Mopresidente le Matona a fapaneng ba dule ba sebetsa mmoho le batjha ho netefatsa theho ya mesebetsi.1.10 Kabinete e lemohile Kopano ya Naha ya Tshekatsheko moo ho ileng batho ba bangata hape e atlehileng e neng e le mabapi le Pampiri e Tala ya Molawana wa Thekenoloji ya Kgokahanyo ya Tlhahisoleseding (ICT) o Kopaneng wa Naha, e neng e le ka la 3 Hlakubele 2014. Kabinete e kgothaletsa setjhaba ho nka karolo dipuisanong tsa Pampiri e Tala diporofenseng tse qalang ho la Rustenburg ka la 7 Hlakubele. Pampiri e Tala e tla lebisa ho phethelo ya Pampiri e Tshweu hara selemo, e tlang ho fana ka moralo wa ho fetola molao ka ditsela tse tla ananela diphetoho tse kgolo lekaleng la ICT dilemong tsa morao tjena.1.11 Kabinete e thabetse hore esale ho amohelwa  SA Connect , e leng Morero wa Broadband ka la 4 Tshitwe 2013, dikolo tse 782 di se di hoketswe ka dikhomphutha le dilaborathori tsa inthanete; Setsi sa Ikamva e-Skills se tsebisitswe le Lekgotla la Naha la Boeletsi ba Broadband le thehilwe.1.12 Lefapha la Merero ya Tikoloho le tla tshwara Kopano ya Mekgatlo ya bo 11 (COP11) ho tloha la 17 ho isa la 21 Hlakubele 2014, Setsing sa Matjhaba sa Motse Kapa, tlasa tema ya:  Tsebahatso ya Kgolo e Putswa Aforika: Ho isa Tsamaisong ya Nako e Telele ya Dihlahiswa tsa Mawatleng.  COP11 e tlang hanngwe kamora dilemo tse pedi e kgobokanya matona a tikoloho ho tswa dinaheng tse 22 tse tlasa Tumellano ya Tshebedisanommoho Tshireletsong, Tsamaisong le Ntshetsopeleng ya Tikoloho ya Mawatle le Mabopo a Lebopo la Atlelanthiki a Sebaka sa Aforika e Bophirima, Bohareng le e Borwa. Kopano ya 2014 e tla sheba botjha mesebetsi le diqeto tse nkilweng nakong ya sebaka sa 2012/13; tekanyetso ya 2014/15, hape e nke qeto mabapi le ketso e hlokehang ho kenya tshebetsong Tumellano le Morero wa yona wa Tshebetso. E boetse e tla nka qeto ya hore na mahlakore a amohela mohopolo wa  Kgolo e Putswa  jwang jwalo ka mokgwa wa ho tsamaisa dihlahiswa tsa mawatle le mabopo ka nako e telele.1.13 Kabinete e lebohetse sehlopha sa Aforika Borwa sa kirekete sa ba Tlasa 19 ka boiphihlelo ba bona bo makatsang ka ho hapa Mohope wa Lefatshe wa Mokgatlo wa Matjhaba wa Kirekete (ICC) wa ba Tlasa 19 wa pele ho la Dubai. Tshebetso ya sehlopha e kgothatsang e lokela ho kgothaletsa dibapadi tsohle tsa batjha ho sebeletsa ho fihlela maemo a hodimo le ho feta.1.14 Kabinete e amohetse Letsatsi la Matjhaba la Basadi   la 8 Hlakubele 2014. Letsatsi leo le fana ka monyetla wa ho maAforika Borwa hore a tlotle boiphehlelo le boinehelo ba basadi ba maAforika Borwa ditjhabeng tsa bo rona. Aforika Borwa e hloka ho nahana ka tswelopele e entsweng ke ditjhaba, matjhaba le naha ka bophara ho ntshetseng pele ditokelo tsa basadi.Leha Molaotheo o fana ka motheo wa boleng le melawana, ke boikarabello ba rona bohle ho boloka le ho sireletsa basadi le ho netefatsa hore ba fuwa matla a ho nka karolo jwalo ka baahi ba lekanang le bohle ntshetsopeleng ya moruo le naha ya rona.2 Dipuisano le dikamohelo tsa Kabinete2.1  Kabinete e amohetse qaleho ya tshebetso ya puisano ka maikemisetso a ho hlahisa baithuti ba dikolo tse kgolo ba nang le boporofeshenale ho feta. Sena se tla tsebisa moralo wa tshebedisanommoho e eketsehileng, kgokahanyo le kopano pakeng tsa mekgatlo ya seporofeshenale, dikhansele tsa boleng, indasteri, ditsi tsa thuto e phahameng le mmuso.Sena se tla kenya letsoho ho ntshetsopele ya basebetsi ba nang le bokgoni hape ba kgonang ho sebetsa ho tshehetsa tsela e akaretsang ya kgolo.2.2 Kabinete e amohetse Bili ya Tokiso ya Inshorense ya Tlhoko ya Mosebetsi ya 2014 bakeng sa ho iswa Palamente. Ena ke tokiso ya bobedi ho Molao wa Tokiso wa Inshorense ya Tlhoko ya Mosebetsi, wa bo 63 wa 2001.Ditokiso di tla tswelapele ho fokotsa dikamo tse mpe tsa moruo le setjhaba tsa tlhoko ya mesebetsi, ka ho latela maemo a Mokgatlo wa Matjhaba wa Mesebetsi, a ho kenyeletsa baithuti ba ithutang mesebetsing le basebeletsi ba mmuso bao ha jwale ba sa kenyeletswang ho latela Molao.Ho kengwa tshebetsong ha Bili ya Tokiso, 2014, hara tse ding, ho tla eketsa nako ya tefo ya ditsiane ho monka karolo ho tloha ho dikgwedi tse 8 ho ya ho tse 12, mme hoo ho tla mo dumella hore a batle mosebetsi o mong e bile hape a kgole ditsiane nakong e telele ho feta.Molefi o boetse o tla ba le nako e eketsehileng ya ho kenya tseko, ho tloha ho dikgwedi tse 6 ho ya ho dikgwedi tse 12. E boetse e tla dumella thonyo ya bajalefa sebakeng sa ditsiane tsa lefu.3 DithonyoKabinete e amohetse dithonyo tse latelang:3.1 Monghadi Daan du Toit jwalo ka Motlatsi wa Motsamaisi e Moholo: Kgokahanyo ya Matjhaba le Dihlahiswa Lefapheng la Saense le Theknoloji.3.2 Monghadi Garth Strachan jwalo ka Motlatsi wa Motsamaisi e Moholo: Ntshetsopele ya Melawana ya Indasteri Lefapheng la Kgwebisano le Indasteri.3.3  Mofumadi Malebo Mabitje-Thompson Motlatsi wa Motsamaisi e Moholo: Ntshetsopele ya Indasteri ho Tsamaiso ya Ditsiane Lefapheng la Kgwebisano le Indasteri.3.4   Boto ya Aforika Borwa ya Mokgatlo wa Inshorense ya Kotsi e Kgethehileng (SASRIA) Khamphani ya Mmuso (SOC) Limiteda) Thonyo botjha ya Monghadi Cedrick Mnwabisi Masondo jwalo ka Motsamaisi e Moholo le Motsamaisi wa Phethahatso ho Boto.b) Thonyo botjha ya Mofumadi Karen Pepler jwalo ka Motsamaisi wa Phethahatso ho Boto.c) Thonyo ya Mofumahadi Tando Mbatsha jwalo ka Motsamaisi eo e Seng wa Phethahatso.d) Thonyo ya Mofumahadi Tshwarelo Moutlane jwalo ka Motsamaisi eo e Seng wa Phethahatso.Dipotso: Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 19 Hlakubele 2014,20 Mar 2014,https://www.gov.za/statement-cabinet-meeting-19-march-2014,https://www.gov.za/st/pehelo-ya-kopano-ya-kabinete-ya-la-19-hlakubele-2014,"1. Diqeto tsa Kabinete mabapi le dintlha tsa ha jwale le diketsahalo tse tlang1.1. Kabinete e amohetse ho tokollo ya Tlaleho ya Aforika Borwa ya Tjhebisiso ya Dilemo tse Mashome a Mabedi 1994 2014, ka Mopresidente Jacob Zuma e le sesupo sa kgatelopele eo Mmuso e se entseng ho netefatsa bophelo bo botle bakeng sa bohle.Moyeng wa hore Tjhebisiso e na e hlomphe Mopresidente wa mehleng Nelson Mandela, Phethahatso e kopa makala ohle a setjhaba ho sebetsana le tlaleho, ba be karolo ya diketekelo tsa Dilemo tse 20 tsa Tokoloho mme ba thuse ho bopa dipuisano tsa naha hodima boiphihlelo le diphephetso tsa rona.Tjhebisiso e netefatsa kgatelopele eo re e entseng ho aha demokrasi ya molaotheo e se nang kgethollo ya mmala, kgethollo ya bong, e phetseng hantle hape e hlasimolohileng, e etsang Aforika Borwa naha e betere eo re ka phelang ho yona.1.2. Kabinete e hopotsa makala ohle a setjhaba hore 2014 e reretswe letsholo la Dilemo tse 20 tsa Tokoloho.Mmesa e tshwaya Kgwedi ya Tokoloho. MaAforika Borwa le balekane ba matjhaba le baamehi ba memelwa ho nka karolo ketekelong ya Kgwedi ya Tokoloho ka ho bolela pale tsa bona tsa hore na, ka ho sebetsa mmoho, re fetotse maphelo a maAforika Borwa jwang hore a be betere.Ha re ya re lebileng diteishene tsa dikgetho ka la 7 Motsheanong 2014, ha re bontsheng hape hape hore re demokrasi e hlasimolohileng, e nang le tjantjello le kgotso.Kabinete e kopa maAforika Borwa ohle hore ebe bankakarolo ba bonahalang dikgethong empa ba etse jwalo ka kgotso le mamello bakeng sa tokelo ya bakgethi bohle ba bang ya ho hlahisa maikutlo a bona setjhabeng le ho etsa kgetho ya bona sephiring sebakeng sa ho kgetha.Ditsi tsa molao di tla be di sebeletsa ho sireletsa tokelo ena, ho netefatsa hore dibaka tsohle naheng di nka karolo tshebetsong ena ya demokrasi, e leng sephetho sa Toanelo ya rona ya tokoloho.1.3. Jwalo ka karolo ya morero wa naha wa tlhahiso ya meaho ya Khomishene ya Mopresidente ya Tlhophiso ya Meralo ya Motheo, Kabinete e supisa naha dintshetsopele tse latelang tse ntle:1.3.1. Letamo la De Hoop le Limpopo le tla bulwa ho ya mafelong a Hlakubele 2014. Lena ke letamo la bone ka boholo le kileng la ahwa kamora phumano ya demokrasi. Letamo le tla thusa ho ntshetsa moruo pele, ho theha mesebetsi le ho thusa phano ya ditshebeletso porofenseng le kantle ho yona.Ke batho ba fetang 800 000 ba sebakeng sa Sekhukhune ba tla unang molemo ho tswa ho phepelo e ntlafetseng ya metsi a lapeng ha mesebetsi e metjha ya dimmaene le temo le yona e tla una molemo wa phepelo ya metsi.Dimmasepala tse sebakeng sena, ka tshehetso ya mmuso wa naha le wa porofense, di tsetetse R3 bilione e eketsehileng ya meaho ho hlwekisa le ho fepela metsi ho basebedisi ba mahaeng le ba diteropo.1.3.2. Kabinete e bontshitse kgotsofalo mabapi le tsebiso e rerilweng ya Morero wa Metsi wa Dithabeng tsa Lesotho wa Mokgahlelo wa II ka la 27 Hlakubele 2014. Projeke ke mohlala wa bohlokwa wa se ka fihlellwang ha dinaha tse mabapi di sebedisana mmoho ho fihlella sepheo se le seng. Ntshetsopele ya dihlahiswa tsa mahlakore a mabedi e etsa tlatsetso e kgolo ho kgotso le nala ya sebaka sa Aforika e Borwa le bophelo ba batho ba yona.1.3.3. Kabinete e thabetse mehato ya ho ntlafatsa tshebetso ya diporo tsa Aforika Borwa, ha Transnet e fane ka konteraka ya R50 bilione bakeng sa kaho ya diterene tsa sejwalejwale hape tse hatetseng pele ka theknoloji.Karolo ya Bonjineri ba Transnet tumellanong ena ke ho netefatsa hore lekala le fetolwa moetsi wa pele wa thepa wa lefatshe ha nako e ntse e ya. Tshebetso ena e reretswe ho fetola indasteri ya Aforika Borwa ya diporo ka ho hodisa dikgwebo tse teng tse nyenyane le ho theha tse ntjha.1.4. Kabinete e amohela tsebiso ya lesiba la pele la MeerKAT ke Lefapha la Saense le Theknoloji ho setsi sa mantlha sa Square Kilometre Array (SKA) haufi le Carnarvon, ho la Kapa Leboya ka la 27 Hlakubele 2014.MeerKAT, eo moetso wa yona boholo o radilweng le ho ahwa mona hae, e boetse e bontsha hore Aforika Borwa e ka hlodisana le ba tswang pele ha ho tluwa ho tsa dipatlisiso, boenjineri, saense le theknoloji. E tla etsa 25% yaMokgahlelo wa I wa SKA.1.5.  Kabinete e fane ka matshediso ho malapa le metswalle ya ba lahlehetsweng ke maphelo ka lebaka la dipula tse sa tswa feta tse boima. Kabinete e netefaletsa maAforika Borwa hore Setsi sa Naha sa Tsamaiso ya Dikoduwa   le sebopeho sa Naha sa Kopanelo sa Tshebetso le Mahlale   di tla tswelapele ka mesebetsi ya ho batla le ho pholosa le ya thuso ya botho. Kabinete e leboha ho kena dipakeng ha mabotho a tshireletso ho thusa mesebetsing ya pholoso.MaAforika Borwa ohle, haholo ditjhaba tse dulang dibakeng tsa dikgohola, ba kgothaletswa ho ba sedi dinakong tsa maemo a mabe haholo a maemo a lehodimo. Batswadi le bahlokomedi ba lokela ho ba sedi ho netefatsa polokeho ya bana. Ho feta moo, bakganni le batho ba tsamayang ka maoto ba lokela ho dula ba le sedi ha ba sebedisa mebila ha pula e nele.1.6. Kabinete e leboha setjhaba bakeng sa karolo eo ba e bapetseng ho fokotsa kgatello ho keriti ya naha ya motlakase kgweding e fetileng.Bareki ka bo mong le dikhamphi ba kgothaletswa ho tswelapele ho sebedisa motlakase ka hloko le ho boloka motlakase hohle moo ho kgonahalang, haholoholo maemong a hajwale a bolepi.1.7. Aforika Borwa e tla be e le teng ho Kopano ya Bone ya Mekgatlo ya Yuropa (EU)-Africa e etsahalang Brussels, Belgium ka la 2 le la 3 Mmesa 2014. Mookotaba wa Kopano ke  Ho tsetela ho Batho, Nala le Kgotso. Kopano e tla shebana le thuto le thupello, basadi le batjha, hammoho le phallo ya matswantle a molaong le a seng molaong pakeng tsa dikontinente tsena tse pedi.1.8. Ka la 24 Hlakubele 2014, e tla be e le kgopolo ya selemo ya Letsatsi la Lefatshe la Lefuba (TB). Kabinete e lakatsa ho kgothaletsa maAforika Borwa ho sebetsa mmoho le Mmuso ho lwantsha sewa sena.Sewa sa TB ha se a mpefala Aforika Borwa feela empa le Sebakeng sohle sa Sub-Sahara. Diketso tsa Mmuso tsa ho kenya tshebetsong kalafo e kgolo ho fetisisa lefatsheng ya HIV le AIDS le lenaneo la thibelo di fokoditse leqhubu la TB.Mananeo a Mmuso a ho lwantsha TB a boetse a kenyelleditse ho batla dikgetsi ka matla le tshalomorao, le tshebediso ya theknoloji ya GeneXpert ho potlakisa phumano ya TB. Re motlotlo ka taba ya hore Aforika Borwa ke moetapele Lefatsheng ka ditsi tsa bophelo bo botle tse nang le theknoloji ya GeneXpert.Kabinete e amohela Kopano e tlang ya Matona e mabapi le Kgobokanyo ya Karabelo ya Lebatowa ho TB Lekaleng la Dimmaeno Aforika e ka Borwa. Kopano ena e tla tshwarelwa Setsing sa Dikopano sa Sandton ka la 25 Hlakubele 2014 e tla kopanya bankakarolo mebusong ya Lebatowa, Lekaleng la Dimmaene Aforika Borwa, Lekala le hlophisitsweng la Mesebetsi, Balekane ba Ntshetsopele le Setjhaba.1.9. Kabinete e lebohisitse bahlodisani le baamohedi bohle ba Dikgau tsa Bobedi tsa Selemo tsa Kgwebo tsa Aforika Borwa.Dikgau tsena di ananela tshebetso ya dikgwebo mekgahlelong e fapaneng mme di fanwe moketeng oo ho ona Mopresidente Jacob Zuma a bileng teng.Hara baamohedi ba lebohisitsweng ke Kabinete ke Monghadi Sam Motsuenyane ya fumaneng Kgau e mo tshwanetseng ya Boiphihlelo ba Bophelo Bohle.1.10. Kabinete e lemohile tlaleho ya forensiki e batlilweng ke Lefapha la Naha la Ditjhelete ka Khomishene e Ikemetseng ya Dikgetho. Sena se latela kgothaletso e entsweng ho tlaleho ya Mosireletsi wa Sejthaba. E file Letona la Merero ya Lehae hore a latele taba ena mme a eletse Kabinete.1.11. Kabinete e tshwela ka mathe maqunwane a tswelang pele ho la Kapa Bophirima, bo tsamaellanang le ditlhaselo tse soto hape tse mpe setjhabeng haholo baneng. Sena se ka se mamellwe kaha se phephetsa dikgatelopele tse re di entseng demokrasing ya rona. Kabinete e ananela mosebetsi wa Tshebeletso ya Sepolesa sa Aforika Borwa ho lwantsheng maqunwane mme e kopa ditjhaba tse amehang ho sebetsa le sepolesa ho sireletsa setjhaba ho sewa sena.1.12. Kabinete e isa kutlwelobohloko le matshediso ho lelapa le metswalle ya Mofumahadi Martha Mahlangu eo e neng e le mme wa lesole la MK la mehleng Solomon Mahlangu. Mofumahadi Mahlangu o tla bolokwa ka Moqebelo wa la 22 Hlakubele 2014. Motseteropo wa Tshwane o tlo fa Mofumahadi Mahlangu lepato la setjhaba mme difolakga di tla fofela fatshe ho mo tlotla.2. Dipuisano le diqeto tsa bohlokwa tsa Kabinete2.1. Kabinete e amohetse tlaleho ka Mohala wa Bopresidente mabapi le dilemo tse nne tseo esale e sebetsa ka tsona. Tharollo ya kgetsi, tshebetso e ntlafetse selemo le selemo ka tsela ena; 64.03% selemo sa pele; 77.79% ka selemo sa bobedi; 87.46% ka selemo sa boraro mme hajwale e ho 94.7%.  Ka dilemo tse nne, palo e kopaneng ya ditletlebo le dipotso tse keneng e nyolohile ho tloha ho 75 873 selemong sa pele ho ya ho 183 445 selemong sa bone.Kabinete e kopa mafapha le diprofense ho tswelapele ho ntlafatsa boleng le potlako ya patlisiso ya ditletlebo kaha kgotsofalo ya baahi e le bohlokwa bakeng sa serit sa Mohala wa Bopresidente.2.2. Kabinete e amohetse Morero wa bo 6 wa Selemo o Iphetang wa Pholisi ya Leano la Tshebetso ya Indasteri (IPAP) 2014/15-2016/17 bakeng sa ho kengwa tshebetsong.Sepheo sa mantlha sa IPAP ke ho thibela ho wa ha indasteri le ho tshehetsa kgolo le phapano ya lekala la tlhahiso la Aforika Borwa. Letona la Kgwebo le Indasteri le tla bua le boraditaba ha IPAP e tsebiswa kgweding e tlang.2.3. Kabinete e amohetse katamelo ho ho fellwa ke nako ya mangolo a tumello a fanweng tlasa morero wa Kemo e Kgethehileng bakeng sa maZimbabwe (DZP). Batshwari ba mangolo a tumello ba tla lebellwa hore ba etse dikopo hape bakeng sa mangolo a bona a tumello naheng eo ba hlahang ho yona. Letona la Merero ya Lehae mo nakong e tlang o tla fana ka tlhakiso e eketsehileng ka tshebetso e tla latelwa le mohla wa qalo.2.4. Kabinete e amohetse hore dikeno dipakeng tsa Karolo ya 100 (1) (b) tse Limpopo di dule di le teng, ho dumella tjhebisiso ka Phupu 2014 kamora hore tsamaiso e ntjha e kene tshebetsong. Sena se tla netefatsa ntshetsopele ya dikeno dipakeng ho shebana le mathata a ntseng a le teng. Sena se tla netefatsa hore dintlafatso maemong a ditjhelete a profense le phano ya ditshebeletso ho ditshebeletso tsa setjhaba le makaleng a mang di dula di le teng.2.5. Kabinete e amohetse Tjhebisiso ya Aforika Borwa ya Tshireletso 2014, mme ya laela hore e hlahiswe Palamenteng. Tjhebisiso e fana ka pholisi ya tshireletso ya nako e telele le morero wa Tshireletso o tla latelwa ke naha dinakong tse nne tse tlang tsa Thero ya Nako ya Bohareng ya Moralo. Tokomane e tla arolelanwa le setjhaba, kaha se nkile karolo dipuisanong tsa setjhaba tse neng di tshwerwe naheng ka bophara selemong se fetileng.2.6. Kabinete e amohetse hore Tlaleho ya Pholisi ya Komiti ya Matona ya Tlhakiso e hatiswe Koranteng ya Mmuso hore sejthaba se fane ka maikutlo.Tlaleho e manolla mokgwatshebetso wa thuto ya kamora sekolo le thupello maemong a yona a botjhaba le moruo. E fana ka dikgothaletso ho Letona la Thuto le Thupello e Phahameng mabapi le ho tlosa dithibelo tse sa hlokahaleng le diqwebeshellano tse sitisang kapa di diehisa kgatelopele ya baithuti.Pholisi ya tlhakiso e bua ka kgokahanyo e hlophisitsweng ya ditsi tsa thuto, mananeo le mangolo hore baithuti ba kgone ho latela ditsela tse ba di kgethileng tsa thuro ka mokgwa o sebetsang.2.7. Kabinete e amohetse hore Tlaleho ho tswa ho Sehlopha sa Tshebetso sa Matona sa Mananeo a Motheo a Mmetse le Saense e hatiswe Koranteng ya Mmuso hore sejthaba se fane ka maikutlo.Sehlopha sa Tshebetso sa Matona se laetswe hore se hlahise Lenaneo la Setekgeniki sa Thuto le Thupello ya Mosebetsi wa Matsoho o thehilweng Koletjheng ya Mmetse le Saense.Sena se tla thusa ho eketsa palo ya baithuti ba kenang yunivesithi ba Saense le Mmetse hape e ntlafatse bokgoni ba boiqapelo jwalo ka ha ho hatelletswe ho Morero wa Ntshetsopele ya Naha.Lenaneo le shebane le ba batlang ho kena lekalaneng la Thuto le Thupello ya Mosebetsi wa matsoho ya Setekgeniki, ba seng ba le dikoletjheng tsa thuto le thupello ya mosebetsi wa matsoho wa setekgeniki ba batlang ho tswelapele mme ba kene diyunivesithing, hammoho le baithuti ba Kereiti ya 12 ba batlang ho kena diyunivesithing feela ba sa kgotsofatse ditlhoko tsa Mmetse le Saense ya Ketso.2.8. Kabinete e amohetse hore diphetho tsa patlisiso ya 2012/13 ya tjhelete ya setjhaba bakeng sa mesebetsi ya saense le theknoloji di hatiswe.Makala a Naha a tsetetse tjhelete e kalo ka R29.4 bilione mesebetsing ya saense le theknoloji ka 2012/13, e emetseng 3% ya phano ya bajete ya mmuso wa naha kaofela. Hona ke ntlafalo ho tloha ho palohare ya dilemo tse nne ya 2.9% pakeng tsa 2008/09 ho isa 2011/12.Ho boetse ho bonahetse hore mmuso o fana ka tjhelete bakeng sa boholo ba dipatlisiso tsa saense tse etsahalang Aforika Borwa, le hore boholo ba kenyo-tshebetso bo etsahala kantle ho makala a naha, e leng dikhanseleng tsa saense le ditsing tsa thuto e phahameng.2.9. Kabinete e bolelletswe ka tekolo ya Lekala la Tekolo ya Tshebetso le Tjhebisiso ya  Kameho ya Tsebiso ya Kereite ya 1 ho Diphetho tsa ho Ithuta. Tsetelo ya kapele ho kgolo le ntshetsopele ya bana ba banyane ho na le kgonahalo ya hore e tla fokotsa tlhokeho ya tekatekano mme e phahamise tlhahiso, haholo baneng ba banyane ba sotlehileng.Kabinete e amohela boiphihlello bo boholo katolosong e kgolohadi ya Kereiti ya R e hlokang ho fihlella pheletso ya bokgoni ba yona hore e tle e be le kutlwahalo e kgolo hodima tshebetso e latelang ya thuto.2.10. Kabinete e bolelletswe ka diphetho ho tswa ho Lenaneo La Tekolo la Phano ya Ditshebeletso tsa Moleng o ka Pele bakeng sa 2013.Kabinete e lebohisa mme e kgothatswa ke ntlafalo ho tswa ho makala a naha, a tsamaiso ya ona ya merero le tsamaiso ya tshebetso ya boemo ba ditsi.Diphetho tsa ditsi tse 186 (tse loketsweng lekgetlo la pele) diprofenseng tsohle nakong ya 2013 di bontsha hore maemo a mahareng bakeng sa kalafo e hlomphehang, sebaka le ho fihlelleha le dinako tsa ho bula le ho kwala di kadilwe hantle ke baahi le balekodi.Dibaka tsa tshebetso tse hlokang mosebetsi ke; tsamaiso ya ditletlebo, ponahalo le matshwao, taolo ya mela le dinako tsa ho ema le polokeho.Diphetho tsa ditsi tse 77 tse shebilweng hape ho lekola dintlafalo le tsona di bontshitse maemo a palohare a ntlafetseng, a bontshang matshwao a matle ho laoleng tshebetso ya ditsi jwalo ka maikemisetso a morero.2.11. Kabinete a amohetse ho tshwarwa ha Kopano e sa Tlwaelehang ya Matona a Ntshetsopele ya Setjhaba sa Aforika e Borwa (SADC) a ikarabellang bakeng sa ICT, Dikgohanyo le Ditshebeletso tsa Poso ho tloha la 23 ho isa la 25 Hlakubele 2014, ho la Johannesburg.3. DithonyoKabinete e amohetse dithonyo tse latelang mesebetsing:3.1. Mofumadi Elaine Alexander jwalo ka Motlatsi wa Motsamaisi e Moholo Ntshetsopele ya Moruo, Kgwebo le Mebaraka Lefapheng la Temo, Meru le tsa Dihlapi.3.2. Mofumadi Nkidi Dinah Mohoboko jwalo ka Motlatsi wa Motsamaisi e Moholo Sekolo sa Thuto Lefapheng la Merero ya Lehae.3.3. Monghadi Sam Themba Mtshisa jwalo ka Motlatsi wa Motsamaisi e Moholo: Ditshebeletso tsa Koporasi Lefapheng la Mesebetsi ya Setjhaba.3.4. Mofumadi Malijeng Theresa Ngqaleni jwalo ka Motlatsi wa Motsamaisi e Moholo: Dikamano tsa Mebuso Lefapheng la Naha la Ditjhelete.3.5. Monghadi Michael Sass jwalo ka Radipalo ya Akaretsetsang Lefapheng la Naha la Ditjhelete.3.6. Mongahadi Justice Mathonsi jwalo ka Ofisiri ya Sehlooho ya Tshebetso Posong ya Aforika Borwa.3.7. Ditho tseo Eseng tsa Phethahatso ho Setsi sa Dipalangwang sa Mmila ya Madiboho:a) Mofumahadi Pam Edith Pokane (Modulasetulo);b) Mongahadi Reuben Abel Dlamini;c) Mongahadi Gordon Noah;d) Mongahadi Moses Cyril Tiel Scott;e) Mongahadi Wayne Smith;f) Mofumahadi Maleho Margaret Nkomo (thonyo hape jwalo ka Motlatsi wa Modulasetulo); leg) Mofumahadi Nala Mhlongo (thonyo hape).3.8. Mongahadi Mahesh Fakir jwalo ka Ofisiri ya Phethahatso ya Sehlooho ya Molaodi wa Diemakepe.3.9. Ditho tseo Eseng tsa Phethahatso ho Boto ya Botsamaisi ya Khamphani ya Koporasi ya Dibetsa ya Aforika Borwa:a) Moadmirale (ya beileng meja fatshe) Refiloe Johannes Mudimu (Modulasetulo);b) Mofumahadi Thuthukile Skweyiya (Motlatsi wa Modulasetulo);c) Ngaka Moses Khanyile;d) Monghadi Bethuel Motshwariseng Fantas Mobu;e) Moadvokheiti Sesi Baloyi;f) Mofumahadi Mpumi Zikalala;g) Monghadi Ndumiso M Tyibilika;h) Monghadi Raymond Mlungwana Vokwana; lei) Moadvokheiti Virginia Lee Anne De La Hunt.Dipotso: Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 25 Phuptjane 2014,26 Jun 2014,https://www.gov.za/statement-cabinet-meeting-25-june-2014,https://www.gov.za/st/pehelo-ya-kopano-ya-kabinete-ya-la-25-phuptjane-2014,"1. Maemo a Kabinete mabapi le ditaba tsa jwale1.1. Kabinete e ananetse Puo ka Boemo ba Naha ba bosupa bo entsweng ke Moporesidente Jacob Zuma ka Labobedi, Phuptjane 17, 2014. Mananeo a tobokeditsweng ke Moporesidente a tataiswang ke Morero wa Ntshetsopele ya Naha (NDP) a tla sekasekwa dibekeng tse tlang ke meifo ya Matona a fapafapaneng. Ka moya wa hore Mmoho ha re ntshetseng Aforika Borwa pele, Kabinete e ipiletsa ho mafapha ohle a setjhaba ho imatahanya le Mmuso bakeng sa ho kenya tshebetsong Lenaneo le letjha la Tshebetso, le itshetlehileng hodima diphihlello tse entsweng Dilemong tse 20 tsa Tokoloho.1.2 Kabinete e amohela ho fela ha seteraeke sa kgwedi tse hlano Merafong ya Polatinamo. Seteraeke sena se nkileng nako e telele se bile le ditlamorao tse bohloko ho basebetsi, bahiri le moruo ka kakaretso. Jwalo ka ha tokelo ya ho teraeka e tshireleditswe ka hara molao wa rona wa motheo le melaong ya basebetsi, Kabinete e ipiletsa ka bobedi ho bahiri le mekgatlo ya basebetsi ho rarolla ditherisano ka potlako le ho thibela diteraeke tse nkang nako e telele. Katleho ya mananeo a rona a ntshetsopele e itshetlehile hodima moruo o tsitsitseng le ho ntlafala. Jwalo ka maAforika Borwa, ke boikarabelo ba rona bohle ho hodisa moruo wa naha.1.3 Kabinete e ananetse ho tshwaelwa tlase ha Aforika Borwa moruong ke mekgatlo ya tekolo ya moruo, e leng wa Standard and Poor, le wa Fitch bekeng e fetileng. Kabinete e sa pheta hore mmuso o hlokomela diphephetso tsa kgolo tseo Aforika Borwa e tobaneng le tsona. Mmuso o behile ka sehloohong ho kenngwa tshebetsong ka potlako ha NDP, ka dintlafatso tse lebisitsweng ho sibolla bokgoni ba Aforika Borwa ba ho hola.Mmuso o itelletse ho ntlafatsa tikoloho ya taolo, ka ho fokotsa leqeme la bokgoni le ho potlakisa lenaneo la ona la ho tsetela ho dikaho tsa motheo jwalo ka karolo ya ho tlosa ditshita tse sitisang kgolo.1.4 Kabinete e amohela diphihlello tsa Diphuputso tse Akaretsang tsa Malapa tsa 2013 tse lokollotsweng haufinyana tjena ke Lefapha la Dipalopalo la Aforika Borwa. Diphihlello tsena di tiisa pale e monate ya hore maano a mmuso a tsitsitseng le mananeo a fetola maphelo a maAforika Borwa hore a be betere.Diphuputso di tiisa hore phihlello ya ditshebeletso tse kang metsi, ho phuthwa ha matlakala, bodulo le thuto ya mahala di bontshitse kgolo e tsitsitseng ha nako e ntse e tsamaya. MaAforika Borwa a nang le metsi a dipompo a nyolohetse ho 89,9% ha malapa a hoketsweng motlakase a eme ho 85% ka 2013.Lenaneo la mmuso la thuso ya setjhaba le tswela pele ho fana ka thuso le tshireletso bakeng sa malapa le badudi bao ha e ne e se ka hoo, ba ka beng ba thefutswe ke leru la bofuma le leqeme la mosebetsi.Palo ya batho ba fumantshwang dithuso tsa setjhaba e nyolohile ho tloha ho 13,7% ka 2003 ho ya ho 45,5% ka 2013. Diphesente tsa malapa moo batho ba lapang di theohile ho tloha ho 29,3% ka 2002 ho ya ho 13,4% ka 2013. 1.5 Kabinete e ananetse kemedi ya maemo a hodimo ya Aforika Borwa e eteletsweng pele ke Moporesidente Jacob Zuma e kenetseng Seboka sa bo 23 sa Kopano ya Aforika tlasa mookotaba o reng:  Temo le Hlahiso e sa Kgaelleng ya Dijo ka hara Aforika.  Seboka se qala ka la 20 ho ya ho la 27 Phuptjane 2014 Malabo ho la Rephaboliki ya Equatorial Guinea.Jwalo ka karolo ya kontinente, Aforika Borwa e tla nehela dipuisanong tse mabapi le lenaneo la ntshetsopele bakeng sa Aforika le ho tshehetsa Seboka ho hodisa mananeo a ntshetsopele bakeng sa naha.1.6 Kabinete e thoholetsa Lefapha la Bonono le Botjhaba le Lekala la Naha la Ntshetsopele ya Batjha ka ho etella pele diketsahalo tsa Kgwedi ya Batjha tlasa mookotaba o reng  Batjha ba Ntshetsha Aforika Borwa Pele. Ha re ntse re tswela pele ho keteka Kgwedi ya Batjha, Kabinete e pheta lenaneo la mmuso la ho sebetsa le batjha ho fetola bophelo ba bona le ho fetola naha. Dilemong feela tse hlano tse fetileng, R2,7 bilione e ile ya behelwa ka thoko bakeng sa tshehetso ka ditjhelete ya boetapele ba dikgwebo bakeng sa batjha, dibasari tsa baithuti di menahane habedi mme le mananeo a thuto ya bana ba lokisetswang sekolo a ntlafaditse mokgahlelo wa motheo wa bana. Boitshunyako bo kang bona bo tla dula bo tsepamisitswe maikutlong a mmuso, ha re mema batjha hore e be balekane ba rona bakeng sa ho ntshetsa Aforika Borwa pele.2. Diqeto tsa bohlokwa tsa Kabinete2.1. Kabinete e ile ya tsebiswa ka kgatelopele e entsweng bakeng sa ho ntshetsapele Leano la Karabelo ho Phethoho ya Tlelaemete ya Naha: Tlhophollo ya Pebofatso ya Kgase ya Sepakapakeng (GHG). Tlaleho e hlopholla tshebetso ya Aforika Borwa bolaoding bo hlwahlwa ba ditlamorao tsa phethoho ya tlelaemete, le ho etsa dikgothaletso bakeng sa nehelo ya Aforika Borwa boikitlaetsong ba ho fokotsa boteng ba GHG.2.2. Ho feta moo Kabinete e fumane moralo wa tlaleho mabapi le Dikateng tsa Naha tsa Kgase ya Sepakapakeng bakeng sa Aforika Borwa, bakeng sa 2000 - 2010. Sena se tsamaelana le tumellano ya Moralo wa Matjhaba a Kopaneng mabapi le Phethoho ya Tlelaemete eo Aforika Borwa e e hlophisitseng ka 1997. Ho ya ka tumellano ena, dinaha di lebeletswe ho nehelana ka ditlaleho tsa tsona tsa kgatelopele kamora dilemo tse ding le tse ding tse pedi. Moralo wa hajwale wa tlaleho o se o lokollotswe bakeng sa ditshwaelo tsa setjhaba. E tla phethelwa bakeng sa hore e lokelwe ho nehelanwa ha morao selemong sena.2.3. Kabinete e amohela ho tjhaellwa monwana ha sebaka sa tlatsetso se setjha bakeng sa   Setsha sa Lefa la Lefatshe sa Mapungubwe ke Komiti ya Lefatshe ya Ditsha tsa Lefa ya Unesco eo e neng e tshwere Kopano ya yona ya bo 38 Doha, ho la Qatar, ho tloha ka la 15 ho ya ho la 25 Phuptjane 2014. Sebaka sena se setjha sa tlatsetso ke sephetho sa ditherisano tsa nako e telele tse kenyeletsang beng ba lefatshe, baemedi ba badudi, mekgatlo eo e seng ya mmuso, dikhamphani tsa merafo le bankakarolo ba fapafapaneng ba mmuso. Tumello ya sebaka sena se setjha sa tlatsetso ke ntshetsopele e ananelwang bakeng sa boikitlaetso ba Aforika Borwa ho ntlafatsa bolaodi le tshireletso ya ditsha tsa histori ya lefatshe ha e ntse e dumella ntshetsopele e nang le boikarabelo le ya ntshetsopele ya boteng bo tswellang pele.3. Diketsahalo tse tlang3.1. Aforika Borwa e tla tshwara Kopano ya Foramo ya Tshebedisanommoho le  Tshebedisanommo bakeng sa Bophelo bo Botle ba Batswetse, Masea le Bana Setsing sa Seboka sa Sandton, ho la Gauteng, ho tloha ka la 30 Phuptjane ho ya ho la 1 Phupu 2014. Tshebedisanommoho ena ke mokgatlo wa lefatshe o tshwarwang ke Mokgatlo wa Lefatshe wa Bophelo bo Botle.Ho kopanela Foramo ho fana ka sebaka sa ho tsepamisa maikutlo bohlokweng ba ho matlafatsa bophelo bo botle ba batswetse, masea le bana ka hara Aforika Borwa le ho lemosa mafapha ohle a setjhaba hore a nehele boikitlaetsong bona.Ho lokollwa ha ho Balwa ho ya Qetellong ha Lefatshe ka moo lefatshe le sebetsang bakeng sa ho fihlella Maikemisetso a Ntshetsopele ya Dilemokete tsa 4 le 5 hape ho tla thusa bankakarolo ho tswa ho mafapha a bophelo bo botle le ao e seng a bophelo bo botle ho lekola kgatelopele le ho ithuta.Hape ho tla hodisa boikarabello bo boholo ho basadi, masea, bana le ho batjha, ho ba thusa ho lemoha ditokelo tsa bona ho fihla ho maemo a phahameng ka ho fetisisa a bophelo bo botle ha dilemo di ntse di tsamaya ho ya ho 2015 le ka nqane ho yona.3.2 Aforika Borwa e tla tshwara Tlhodisano ya Matjhaba ya Dipalo (IMO). IMO ke phehisano ya selemo ka seng ya tharollo ya diqaka tsa dipalo bakeng sa baithuti ba dikolo tse phahameng, e tshwarelwang dinaheng tse fapaneng selemo ka seng. Sena ke monyetla wa ho bontsha bokgoni ba naha ya rona ba ho tshwara diketsahalo tsa maemo a hodimo tsa lefatshe le ho pepesa boradipalo ba maemo a hodimo ba Aforika Borwa. Dinaha tsa palo e etsang 109 di se di ingodisitse bakeng sa IMO ena.4. BathonngwaKabinete e ananetse mesebetsi e latelang:4.1. Monghadi GO Hollamby jwalo ka Motlatsi wa Motsamaisi e Moholo: Tsamaisong ya Ditjhelete le Phano ya Ditshebeletso tsa Thepa ho Lefapha la Merero ya Lehae.4.2. Boto ya Koporasi ya Matsete a Setjhabaa) Monghadi Mcebisi Hubert Jonas, jwalo ka molaodi eo e seng wa phethahatso le jwalo ka Modulasetulo (nakong ya tshebetso ya hae jwalo ka Motlatsi wa Letona la Ditjhelete); leb) Monghadi Roshan Morar jwaloka Motlatsi wa Modulasetulo (bakeng sa dilemo tse tharo).4.3. Komiti e ikgethang ho tsa Molao wa Dikhamphani (bakeng sa nako e sa feteng dilemo tse hlano)a) Setho se kenang lehatong la e mong, Ngaka Johannes Erasmus; leb) Leresefe le le leng, Mofumahadi Juanita Steenkamp.Dipotso:Phumla WilliamsSebueledi sa Kabinete se Tshwereng MokoboboMohala: 083 501 0139"
Pehelo ka kopano ya Kabinete ya la 9 Phupu 2014 ,10 Jul 2014,https://www.gov.za/sitatimende-semhlangano-wekhabhinethi-wamhla-yi-9-kholwane-2014,https://www.gov.za/st/pehelo-ka-kopano-ya-kabinete-ya-la-9-phupu-2014,"1. Maemo a Kabinete mabapi le dintlha tsa ha jwale1.1. Kabinete e hopotsa maAforika Borwa ohle ho hlompha le ho hopola Moporesidente wa rona wa mehleng ya ratehang mofu Nelson Mandela nakong ena ya Kgwedi ya Mandela ka ho nka karolo ka mafolofolo ho Letsholo la  Hlwekisa Aforika Borwa.  Nakong ya Letsatsi la Nelson Mandela ka la 18 Phupu mme ka bobatsi boleleleng ba kgwedi ena maAforika Borwa a tshwanela ho nehela bonyane ka metsotso e 67 bakeng sa ho hlwekisa Aforika Borwa ho ya ka kgoeletso ya Moporesidente Jacob Zuma nakong ya Puo ya Boemo ba Naha. Moporesidente wa mehleng Nelson Mandela o re rutile hore mang kapa mang a ka ba le tshusumetso e babatsehang motseng wa habo. Bohle re na le boikarabelo ba ho hlompha bophelo ba hae ka ho hlwekisa, ho lokisa le ho ntlafatsa metse ya rona.1.2. Kabinete e amohela lenaneo le leholo la ntjhafatso ya diterene la Lekala la Bapalami ba Diterene la Aforika Borwa (PRASA). Jwalo ka karolo ya lenaneo lena, Letona la Dipalangwang le senotse moralo wa bofelo o motjha-motjha wa PRASA, wa sejwalejwale o bolokehileng wa diterene tsa batho o ipabolang ka thekenoloji ya moraorao tjena e sebediswang indastering ya diterene lefatsheng ka bophara. Sena ke mokolokotwane o mong o kgethehileng boitlamong ba mmuso bakeng sa ho aha dikaho tsa motheo tse tla susumetsa moruo le ho tshehetsa theko ya tsa lehae. Terene ya pele ya PRASA e lebeletswe ho kena seporong ka 2015.Ntjhafatso ya mokgwa wa diterene e tla ntlafatsa ditshebeletso tsa diterene -  e leng sesebediswa se ka sehloohong bakeng sa ho fetola dipalangwang tsa setjhaba ka hara Aforika Borwa. PRASA e tla sebedisa R51 bilione dilemong tse 10 tse tlang bakeng sa ho reka diterene tse 600 tsa maemo a hodimo bakeng sa batho ba Aforika Borwa. Palo e etsang 580 ya diterene tsena e tla hlahiswa ka hara Aforika Borwa femeng e ntjha e tla thehwa Dunnotar kantle ho Nigel ho la Ekurhuleni ka ditjeho tsa R1 bilione. Setsha sena sa boholo ba   600 000 m2 sa tlhahiso se reretswe ho ba le polanta ya tlhahiso, setsha sa thupello le sebaka sa diindaseteri se nang le tsohle. Porojeke e tla hlahisa mesebetsi e otlolohileng e 8 088, e leng karolo ya e fetang 33 000 ya e otlolohileng le e sa otlolohang bakeng sa nako ya dilemo tse 10, mme ho tla fihlellwa maemo a tshebediso a tsa lehae a ka fetang 65%. Palo e etsang 19 527 ya batho (baenjineri, basebetsi ba matsoho, boratekginiki, bakganni ba diterene le, hara ba bang, borathekenoloji) nakong ya tshebetso ya projeke ena. Lenaneo la Tlhabollo ya Thepa ya Dipalangwang le leholo ho feta ho rekwa ha diterene, le mabapi le ditshiya tse tharo tse tla kgutlisetsa indaseteri ena setumong sa yona sa mehleng, ho ntjhafatsa lekala la rona la boenjineri ba diterene le ho nehela ntshetsopeleng ya moruo le tshebedisong ya tsa lehae.1.3. Kabinete e amohela ho thakgolwa kajeno ke Moporesidente Jacob Zuma ha polante ya ho kopanngwa ha dikarolo tsa makoloi le ditshebetso ya Mesebetsi ya Makoloi ya Pele (FAW) ya Aforika Borwa Sebakeng sa Lebatowa la Ntshetsopele ya Indasteri (IDZ) la COEGA Masepaleng o Moholo wa Nelson Mandela Bay Port Elizabeth, ho la Kapa Botjhabela. Polanta ya ho kopanya dikarolo tsa dilori ya R600 milione, e fumanwang Lebatoeng la 2 ya IDZ ya COEGA e thuswa ka ditjhelete ka kopanelo ke Sehlopha sa Koporasi ya China sa FAW le Letlole la Ntshetsopele la China-Africa. Ke a mang a matsete a maholo a entsweng ke khamphani ya China. Polanta ena e tla nehela haholo ho dipheo tsa naha bakeng sa ntshetsopele ya bophelo ba moruo le kahisano jwalo ka ha e kenyeleditswe ka hara Morero wa Ntshetsopele ya Naha (NDP), Tsela e Ntjha ya Kgolo le Meralo ya Tshebetso ya Leano la Diindaseteri. Melemo ho Nelson Mandela Bay le lebatowa le leholo la Kapa Botjhabela e kenyeletsa ho fehlwa ha matsete a matjhaba a otlolohileng ao ka ho le leng a tlang ho hlahisa mesebetsi ya moshwelella le ho fana ka menyetla ya ntshetsopele ya boitsebelo le thupello.1.4. Kabinete hape e ahlola boshodu ba mehala ya motlakase dikahong tsa motheo tsa setjhaba tsa diterene, tsa motlakase le ho tsa bommasepala. Boshodu bo jwalo bo sitisa tsamaiso e bobebe ya moruo wa naha mme mabakeng a mang bo kenya maphelo a batho kotsing. Makala a tiiso ya molao a tla nnetefatsa hore ba tshwerweng ba teana le matla a maholo a molao. Kabinete e boela e pheta boitlamo ba yona ba ho lwantshana le dikhamphani tse rekang thepa ya kgale tse phelang ka sena le ho rotetsa botlokotsebe bona. Baahi ba kgothaletswa ho sebetsa mmoho le mmuso ka ho tlaleha ho Tshebeletso ya Sepolesa ya Aforika Borwa.1.5. Kabinete e kgothaletsa balefi ba lekgetho ho kenya ditokomane tsa lekgetho  tsa bo mong bakeng sa sehla sa lekgetho sa 2014, se qadileng ka 1 Phupu 2014. Makgetho a thusa mmuso ho fana ka thuso ya ditjhelete bakeng sa meralo ya naha ya ntshetsopele. Molefi e mong le e mong wa lekgetho ya kenyang ditokomane tse nepahetseng tsa lekgetho ka nako o bapala karolo ya hae bakeng sa ho ntshetsa Aforika Borwa pele.1.6. Kabinete e amohela ho saenwa ha Molao wa Phetolo ya Ditokelo tsa Kgutlisetso ya Naha ke Moporesidente Jacob Zuma, ho tshwayang ho bulwa botjha ha ditseko tsa naha bakeng sa batho ba tlotsweng ke nako eo e neng e behilwe pele le ho neha batseki dilemo tse ding tse hlano tsa ho kenya ditseko tsa naha. Leha ho ne ho kentswe ditseko tse ka bang 80 000 tsa puseletso ya naha ka nako e neng e behilwe ka 1998, ho akanywa hore ho na le ditseko tse ka fetang tseo ha hlano tsa nnete tse ka kenngwang ke mahlatsipa a ho tloswa ka mahahapa ke mmuso wa kgethollo. Kabinete e etsa kgoeletso ho maAforika Borwa ohle ho tsamaisa molaetsa wa molao ona ho nnetefatsa hore mahlatsipa a ho nkelwa naha, ao qalong a tlotsweng ke nako e neng e behilwe ya 1998, a itlhahise bakeng sa ho kenya ditseko tsa ona ho tloha ka la 1 Phupu 2014 ho fihlela ka la 30 Phuptjane 2019.1.7. Kabinete e lakaletsa Dipontsho tsa Sekwere sa Kilomithara (SKA) bafuputsi ba thuswang ka ditjhelete ke Aforika Borwa ba sibollotseng mokgwa wa motsamao wa dinaledi o iphetang hararo. Sena ke tiisetso e kgahlisang ya tsebo ya dinaledi tsa maqhubu a radio e hotseng ka potlako e matla ka hara Aforika Borwa. Tshibollo ena e boetse e bontsha hore Aforika Borwa e na le boitsebelo ba setekginiki ba ho ba moetapele wa lefatshe ho tsa tsebo ya dinaledi tsa maqhubu a radio. Difuputso tsena tse ananelwang ke matjhaba ke sehopotso sa menyetla e ikgethileng e fuwang Aforika Borwa ka lebaka la boiteko ba rona bo atlehileng, bakeng sa ho aha metheo ya boitsebelo ba rona ka ho kgothaletsa kgahleho ho tsa saense le boenjinere batjheng ba rona. Hape di neha naha motheo wa ho hlahisa borasaense ba tla nehela bakeng sa ho fihlella Pono ya 2030 ya NDP. Tshibollo ena ke qalo ya tse ding tse ngata tse tla etswa ke SKA. Boiteko ba rona bo atlehileng hape bo butse menyetla e mengata ka hara naha, haholoholo mesebetsi e dikete ho tsa kaho, ditshebetso le ditokiso ho la Kapa Leboya moo moko wa SKA o ahuwang.1.8. Kabinete e etsa kgoeletso ho batho ba batjha hore ba etse dikopo hona jwale bakeng sa dikolo tsa thuto e phahameng ho imatahanya le letsholo la Lefapha la Thuto e Phahameng le Thupello la Etsa kopo hona jwale! Ka letsholo lena baithuti ba fumantshwa tlhahisoleseding e hlokahalang ya ho etsa dikgetho tse hlwahlwa le ho etsa dikopo nako e sa le teng. Hape le tla nehela bakeng sa ho tlosa kgatello eo bathuti ba tobanang le yona qalong ya selemo sa dithuto. Baithuti ba boela ba hopotswa ho sebedisa Sekema sa Naha sa Thuso ka Ditjhelete bakeng sa Baithuti, se fanang ka thuso ya ditjhelete ho baithuti ba tshwanelehang ho ya ka tshebetso ya bona dithutong empa ba hloka tjhelete.1.9. Kabinete e amohela diphetho tsa Tulo e Tlwaelehileng ya Kopano ya Aforika ya Seboka sa bo 23 (Seboka sa AU) e neng e tshwerwe haufinyana tjena tlasa mokotaba o reng: ""2014 Selemo sa Temo le Botsitso ba Dijo ka hara Aforika"" moo Moporesidente Jacob Zuma a neng a eteletse pele kemedi ya maemo a hodimo. Se qollehang ke diqeto tsa Seboka dintlheng tsa bohlokwa tse tsamaelanang le ntshetsopele, kgotso le polokeho, ho fetofetoha ha tlelaemete le tshebediso ya mehlodi mmoho le ho phethelwa ha Lenanetsamaiso la Moralo wa Kontinente wa 2063, jwalo ka karolo ya pono ya Aforika dilemong tse 50 tse tlang le Boemo ba Aforika bo Kopanetsweng mabapi le Lenanetsamaiso la Ntshetsopele la kamora 2015.1.10. Kabinete e romela matshediso ho ba lelapa le metswalle ya Motlatsi wa Moporesidente wa Sehlopha sa Mafumahadi sa African National Congress eo hape e neng e le Sephadi se Seholo sa ANC ho Lekgotla la Naha la Diporofense, Mofumahadi Nosipho Dorothy Ntwanambi. O siile sekgeo se seholo ntweng e ntseng e tswela pela bakeng sa setjhaba se nang le toka le tekatekano moo baahi bohle ba nang le tokoloho ka ho lekana, ditokelo le menyetla.2. Diqeto tsa bohlokwa tsa Kabinete2.1. Kabinete e ile ya tsebiswa ka Diphetho tsa Tulo ya bo 11 ya Seboka sa Mekga (COP 11) ho Tumellano ya Mokgatlo wa Matjhaba a Kopaneng bakeng sa Twantsho ya Mahwatata (UNCCD), e neng e tshwerwe ho tloha ka la 16 ho ya ka la 27 Loetse 2013 ho la Windhoek, Namibia. Tumellano e shebana le dintlha tsa tikoloho e omeletseng, e batlang e omeletse le e ommeng ka mongobonyana. Hara diqeto tsa bohlokwa, Seboka se ile sa dumellana ka ntlafatso ya bokgoni, bohlwahlwa le bokgabane ba mekgwa ya dikgokahano ya Makala a Lebatowa a dikgokahano le hore Makala a Lebatowa a dikgokahano a etsa mesebetsi ya ona ka bokgabane.  Seboka se boetse sa dumellana ka ho fallisetswa ha Mekgwa ya Lefatshe ho tloha ho Letlole la Matjhaba bakeng sa Ntshetsopele ya Temo Roma ho ya Bonn mme le fallisetswe ka kopanelo le bongoledi ba UNCCD. Diqeto di tla tshehetsa matlafatso a bokgoni ba ho sebetsana le diphephetso tsa ho ropoha ha mahwatata ka hara kontinente.2.2. Kabinete e tjhaelletse monwana hore Aforika Borwa e dumelle Phetolo ya Thibelo tlasa Tumellano ya Basel mabapi le Taolo ya Tsamaiso ya Matlakala a Kotsi a Tshediswang Meedi le ho Lahlwa ha ona. Tumellano ya Basel ke tumellano ya matjhaba e laolang tsamaiso ya matlakala a kotsi a tshediswang meedi. Le ha Phetolo ya Thibelo ya Tumellano ya Basel e ile ya amohelwa bakeng sa ho tshireletsa dinaha tse ntseng di tswela pele kgahlanong le ho thola thepa ya kantle ya matlakala a kotsi ho tswa dinaheng tse tswetseng pele, Tumello ya Thibelo e ne e tla nnetefatsa hore bophelo bo botle ba batho le tikoloho di tshireleditswe bakeng sa meloko ya isao, le hore ntshetsopele ya moruo wa kahisano e kgothaletswa bakeng sa moshwelella. Sena se tla ba le nehelo ya bohlokwa bakeng sa ho fokotsa mathata a Aforika ka ho lahlwa ha matlakala a kotsi.3. Diketsahalo tse tlang3.1. Moporesidente Jacob Zuma, o tla etella pele kemedi ya Aforika Borwa ho ya ho Seboka sa bo tshelela sa Brazil, Russia, India, China, Aforika Borwa (BRICS), se tla tshwarwang ke Rephaboliki ya Sehlopha sa Brazil ka la 15-16 Phupu 2014 tlasa mokotaba o reng:  BRICS: Kgolo e Kenyeletsang, Ditharollo tsa Moshwelella.  Nakong eo Aforika Borwa e neng e ntse e le Modulasetulo wa  BRICS, kgatelopele e bonahalang e ile ya fihlellwa bakeng sa ho tiisa mawala a matjha a BRICS a ileng a thakgolwa Sebokeng sa Bohlano sa BRICS, ke hore Lekgotla la Dikgwebo la BRICS mmoho le Lekgotla la Ditsebi la BRICS, mme ditlaleho di tla nehelwa ho Baetapele ba BRICS mabapi le mosebetsi o entsweng ke mafapha ana.uso wa Aforika Borwa o kentse tshebetsong ka botlalo Moralo wa Tshebetso wa eThekwini, o ileng wa ananelwa Sebokeng sa ho qetela sa BRICS se neng se tshwaretswe Durban, ho la Aforika Borwa, mme o tla hlahisa tlaleho ya tlhahiso mabapi le tshebedisano-mmoho nakong eo o neng o ntse o le Modulasetulo wa BRICS, mabapi le diqeto tse ka hara Tumellano ya eThekwini le Moralo wa Tshebetso.3.2. Ka Sontaha sa 13 Phupu 2014 Lefapha la Dipalangwang le tla be le fana ka ditlamorao ho baahi ba dimmasepala tsa Nkangala le Dr JS Moroka mabapi le Boikitlaetso ba Ntshetsopele ya Tsela ya Moloto le ya Diterene. Tsela ya Ntshetsopele ya Diterene ya Moloto e tla ba mokgwa wa dipalangwang tsa setjhaba wa kopanelo moo diterene di tla bang ka sehloohong le mekgwa e meng ya dipalangwang   haholoholo dibese le ditekesi   di fana ka ditshebeletso tsa ho fepela diterene. Boetapele ba Mpumalanga, Gauteng le Limpopo mmoho le dimeyara tsa setereke le tsa mmasepala di tla matahana le Letona nakong ya leeto lena. PRASA, e leng lekala la setjhaba tlasa Lefapha la Dipalangwang, e tla etella pele projeke ena ho tloha jwale ho ya pele.3.3. Bekeng e tlang mafapha a tla be a hlahisa Dipuo tsa ona tsa Ditekanyetso Palamenteng. Matona a tla be a arolelana meralo ya ona ya ditjeho ho ya ka ditsamaiso tsa Palamente le ho boela ba buisana le baahi ka ho fapana ka meralo ya bona.3.4. Kabinete e isa ditakaletso tsa yona tsa mahlohonolo ho baatlelete ba rona ba tla beng ba nka karolo Dipapading tsa Moruo o Kopanetsweng, tse tla qala ho tloha ka la 23 Phupu ho ya ka la 3 Phato 2014 Glasgow, ho la Scotland, mme e etsa kgoeletso ho maAforika Borwa ohle ho ba tshehetsa.4. Dithonyo4.1. Kabinete e tjhaelletse monwana ho thonngwa ha ditho tsa Lekgotla la Naha la Boeletsi ho tsa Ntlafatso bakeng sa dilemo tse nne:a) Moadfokate Louisa Zondob) Monghadi Garth Strachan (moemedi wa Lefapha la Kgwebisano le Indaseteri )c) Moporofesara Jennifer Thomsond) Mofumahadi Clare Busettie) Mofumahadi Zanele Monnakgotlaf) Ngaka Azar Jammineg) Moporofesara Cheryl de la Rey (Modulasetulo)h) Ngaka Andile Ngcabai) Mofumahadi Nonkululeko Nyembezi-Heitaj) Ngaka Sibusiso Sibisik) Moporofesara Olive Shisanal) Monghadi Dhesigen Naidoom) Ngaka Albert Van Jaarsveldn) Moporofesara Glenda Grayo) Moporofesara Roseanne Diabp) Ngaka Shadrack Moephuliq) Monghadi Kevin Nassiepr) Monghadi Sim Tshabalalas) Ngaka Khotso Mokhelet) Moporofesara Anton EberhardE hlahisitswe ke Lefapha la Dikgokahanyo (GCIS)Dipotso: Phumla Williams (Sebueledi sa Kabinete se tshwereng mokobobo)Mohala: 083 501 0139"
Pehelo ya kopano ya Kabinete ya la 23 Phupu 2014,24 Jul 2014,https://www.gov.za/statement-cabinet-meeting-23-july-2014,https://www.gov.za/st/pehelo-ya-kopano-ya-kabinete-ya-la-23-phupu-2014,"1. Maemo a Kabinete mabapi le dintlha tsa ha jwale1.1 Kabinete e amohela ho thakgolwa ha Operation Phakisa ke Moporesidente Jacob Zuma, e akofisang tsamaiso ka ho kenngwa tshebetsong ha meralo e batsi, tharollo ya mathata le diketso tse bonahalang tse tsamaisang kgolo. Lefapha la Merero ya Tikoloho e tla ba lefapha la pele la ho etella pele tshebedisano mmoho le ba diindaseteri, mesebetsi, setjhaba le ba tsa thuto bakeng sa ho sebetsa mmoho ho katolla bokgoni ba mawatle a rona.Ka 2010, moruo wa mawatle, jwale ka ha o tsebahala, o nehetse se ka etsang R54 bilione ho Dihlahiswa Kaofela tsa Naha Selemong (GDP) tsa Aforika Borwa, mme o ikarabella bakeng sa mesebetsi e ka bang 316 000. Bopaki bo supa hore mawatle a Aforika Borwa a ka nehela ho fihla ho R177 bilione ho GDP ka 2033. Mawatle a boetse a na le bokgoni ba ho hlola mesebetsi e otlolohileng e mahareng a 800 000 le milione e nngwe. Maemo ana a kgolo a bontsha bonyane diphesente tse nne tsa kgolo ya selemo ka seng ho bobedi GDP le tlhahiso ya mesebetsi.Kotulo ya dimela le tshwaso ya diphoofolo tse tsejwang tsa metsi tsa lewatle, dipalangwang tsa lewatle, patlo ya oli le gase ya lewatle le tshireletso ya tsa mawatle di tsebisitswe tsohle e le dibaka tse ka sehloohong tsa moruo wa mawatle. Laboratori ya phano e thehilwe tlasa sebaka ka seng bakeng sa ho rarolla diphephetso tse hlokolosi.1.2  Kabinete e leboha maAforika Borwa ohle le lefatshe bakeng sa ho nka karolo ho Letsatsi la Matjhaba la Nelson Mandela la selemong sena. MaAforika Borwa ho tswa ka makgalo ohle a naha ya rona a arabetse kgoeletso ya ho fana ka nako le matla a bona bakeng sa ho etsa phapang.Letsholo la ho hlwekisa le ntlafatsa dibaka tsa rona le ho nnetefatsa ho baballa tikoloho ya rona. Jwalo ka karolo ya letsholo lena, Lefapha la Kopanelo ya Puso le Merero ya Botjhaba le ntshitse bahlanka ba tsa Setekginiki ba Masepala ba ka bang 150 ho dimasepaleng kaofela ho nka karolo letsholong lena la tlhwekiso, empa le ho tshehetsa dimasepala selemo ho pota.Matsholo a kang  War Leaks a thibelang metsi a dutlang  a tla tswela pele le ho matlafatswa moo batjha ba sa sebetseng le ditho tse ding tsa badudi di tla kgothaletswang ho imatahanya le mmuso bakeng sa ho lokisa ho dutla ha metsi. Kabinete e boetse e etsa kgoeletso ho badudi hore ba boloke dinoka le melatswana di hlwekile le ho hlaka, ka ha sena se nehela bakeng sa maemo a bophelo bo botle, a bolokehileng le a nang le seriti. Dinoka le melatswana e silafetseng di tshosetsa bophelo ba badudi ba phelang tlase ho noka.1.3  Kabinete e amohela tumellano ya ho thakgola Banka e Ntjha ya Ntshetsopele (NDB) Sebokeng sa Botshelela sa dinaha tsa Brazil, Russia, India, China le Aforika Borwa (BRICS) ho la Brazil le ho theha kantoro ya lebatowa ho la Johannesburg. NDB e tla matlafatsa tshebedisano mmoho hara dinaha tsa ditho tsa BRICS le ho tshehetsa mekutu ya makala a ditjhelete le a mekga e mengata ya lebatowa, mme kahoo e tla be e nehela bakeng sa boitlamo bo kopanetsweng ba dinaha tsa ditho tsa BRICS bakeng sa ho fihlella sepheo sa kgolo e matla ya moshwelella e tsitsitseng.Kantoro ya Lebatowa e tla bapala karolo ya bohlokwa bakeng sa ho lefella meaho ya motheo le diporojeke tsa ntshetsopele tsa moshwelella ka hara Aforika. Ka hara mokgwa wa tshebetso wa NDB ho na le tsela ya boitokisetso ba projeke e tla thusa bakeng sa ho fihlella diprojeke tse ngatanyana tsa dikaho tsa motheo ka hara kontinente. Tsena ho fihlela mona ha di so kenngwe tshebetsong ka lebaka la tlhokeho ya matlole bakeng sa boitokisetso ba porojeke, e leng mohato wa bohlokwa bakeng sa ho etsa hore mehopolo ya porojeke e be malala-a-laotswe bakeng sa tefello le ho kenngwa tshebetsong.1.4  Kabinete e bontshitse ngongoreho e kgolo mabapi le ho tota ha dikgoka pakeng tsa Dibaka tsa Iseraele le Palestina. Kabinete e pheta kgoeletso ya Moporesidente Zuma ho mmuso wa Iseraele ho emisa ka ditlhaselo tsa yona tsa fatshe le tsa moyeng, tse ntseng di tswela pele ho baka tahlehelo ya bophelo le koduwa bathong. Ho fetafeta moo, e etsa kgoeletso bakeng sa phediso ya ho hlasela ka dirokete ho badudi ba Iseraele ke Hamas.Kabinete e kgahlanong le diteko tse ipatileng tsa Mmuso wa Iseraele tsa ho sebedisa tlhaselo ya ona ho Gaza bakeng sa ho nyatsa Mmuso wa Kopanelo wa Palestina. Ho keke ha ba le tharollo ya ntwa qakeng ya Iserael le Palestina. Tharollo e itshetlehile feela hodima ditherisano tse matla tsa nnete tse kenyeletsang mahlakore ka bobedi. Aforika Borwa e imatahanya le Mongodikakaretso wa Matjhaba a Kopaneng, Monghadi Ban Ki-moon, ha a ipiletsa bakeng sa phediso ya dikgoka hanghang ka mahlakore ohle, le ho qala ha ho tsamaiswa ha dithuso tsa botho ho batho ba sotlehang ba Gaza. Maemo a tsa botho ke ngongoreho e kgolo ya Kabinete. Mmuso o ipiletsa ho ba ka sehloohong ba Egepeta hore ba thuse bakeng sa batho ba lemetseng le ba amehileng ba Gaza.1.5 Lebitsong la batho ba Rephaboliki ya Aforika Borwa, Kabinete e lebisa matshediso ho malapa le metswalle ya mahlatsipa a sefofane sa Difofane tsa Malaysia se swahlamaneng ho la Ukraine ka la 17 Phupu 2014.1. 6 Kabinete e lebisa matshediso ho lelapa le metswalle ya mongodi ya hapileng Kgau ya Nobel Nadine Gordimer ya sa tswa hlokahala. Aforika Borwa e tla dula e hopola Mofumahadi Gordimer jwalo ka molwanedi wa tokoloho ya sebedisitseng pene ya hae le lentswe le kgothetseng bakeng sa ho bua kgahlanong le mamphemphe a mmuso wa kgethollo.Mofumahadi Gordimer e ne e le mothei wa Seboka sa Bangodi sa Aforika Borwa mme jwalo ka setho sa African National Congress ka 1989, o ile a fana ka bopaki ba ho bebofatsa kahlolo bakeng sa baetapele ba 11 ba United Democratic Front le balwanedi ba tokoloho ba Vaal Civil Association. Dipale tsa hae, tse bapetseng karolo e kgolo ntweng kgahlanong le mmuso wa kgethollo, di pepesitse kgahlamelo ya bosemorafe bo hlophisitsweng bophelong ba maAforika Borwa.1.7 Kabinete e lebisa matshediso ho motswadi wa Taegrin Morris ya dilemo di nne ya ileng a bolawa ketsong ya ho nka koloi ka dikgoka Reiger Park ka borwa ho Johannesburg. Kabinete e itahlela ka setotswana ka ho tshwela ka mathe sehloho se sekana haholoholo baneng. Kabinete e boetse e lebohile sepolesa le ditho tsa setjhaba tse thusitseng ka ho kgutlela lapeng ka polokeho ha Mongezi Phike ya kwetetsweng nakong ya ha ntatae a nkelwa koloi ka dikgoka.1.8 Kabinete e hopotsa maAforika Borwa hore Lekgotla la Ditlotlo le mema setjhaba bakeng sa ho kgetha batho ho tswa setjhabeng, mekgatlo eo e seng ya mmuso, mekgatlo ya badudi le ya ditumelo bakeng sa batho ba lokelang ho ka fuwa Dikgau tsa Tlotlo tsa Naha.Dikgau tsa Tlotlo tsa Naha ke tlotla e kgolohadi eo naha e ka e nehang badudi ba nang le tokelo. Moporesidente jwalo ka Mohlokomedi e Moholo wa Dikgau tsa Tlotlo tsa Naha ke yena a fanang ka dikgau tsena.Ditho tsa setjhaba di koptjwa ho nehelana ka mabitso a batho ba ipabotseng ka bokgabane ka hara setjhaba ba sebedisa foromo eo ba ka e tholang ho www.thepresidency.gov.za. Sena se lokela ho tsamaya mmoho le kgothaletso e ka thoko e kenyeletsang tse latelang:temana ya makeno e nang le kgutsufatso ya diphihlello tsa mothonngwa;lenane la makgabane a babatsehang a fihlelletsweng ke mothonngwa bophelong ba hae ba mosebetsi le ho tsa matjhaba; letlhakisetso ka ha tshebeletso e babatsehang, e sa tlwaelehang kapa ketso e bontshang sebete e entsweng ke mothonngwa.Dithonyo di tla fella ka la 31 Phupu 2014.2  Diqeto tsa bohlokwa tsa Kabinete2.1 Kabinete e tsebisitswe ka ho kenngwa tshebetsong ha Karolo 100 (1) (b) ya boitshunyako Porofenseng ya  Limpopo mme e tjhaelletse monwana phethoho ya boitshunyako ho tloha ho karolo 100 (1) (b) ho ya ho karolo 100 (1) (a) ka maemo a hlakileng a fuweng ba Phethahatso ya Porofense hore ba phethahatse e le qalo ya ho tiisetsa ho hulwa ha yona ka ho phethahala.Ho imatahantswe le Molaotheo Lekgotla la Naha la Diporofense le ile la tsebiswa. Kopano e ka thoko e tla tshwarwang maqalong a bekeng e tlang e tla hlakisa se fihlelletsweng le ditsamaiso ha ho tsamaelwa pele..2.2  Kabinete e tjhaelletse monwana Moralo wa Nako e Mahareng wa Mawala (MTSF) wa 2014-2019 o tla sebetsa e le ditene tsa ho aha tsa dilemong tse hlano tse qalang ho ya ho pono ya 2030 ho Morero wa Ntshetsopele ya Naha (NDP). MTSF e na le dintlha ka botlalo tsa meralo ya dilemo tse hlano e tla kenngwa tshebetsong bakeng sa NDP, ka dipheo, matshwao, mesebetsi le boikarabelo le dinako bakeng sa ho kenngwa tshebetsong ha mesebetsi ya bohlokwa   bakeng sa ho kgonahatsa peho ya leihlo e hlophisitsweng le e itshetlehileng hodima bopaki bakeng sa ho kenngwa tshebetsong ha NDP.MTSF e itshetlehile hodima boiphihlelo ba mmuso le thuto nakong ya tsamaiso ya mmuso ya 2009-2014, ha meralo, peho leihlo le tekolo tse thehilweng hodima diphetho di ne di tsebiswa lekgetlo la pele. Nakong eo ditumellano tsa phano di ile tsa ntshetswapele,  tsa behwa leihlo le ho lekolwa bakeng sa dintlha tse 12 tsa sephetho se ka sehloohong sa mmuso se neng se kenyeletsa thuto ya motheo ya boleng, bophelo bo bolelele bakeng sa maAforika Borwa ohle, boipaballo le polokeho, kgolo e kenyeletsang le mesebetsi e kgabane le ntshetsopele ya dibaka tsa mahae le kabo botjha ya naha. Nakong ya tsamaiso ya mmuso ya 2014-2019  palo ya diphetho e nyolohetse ho tse 14, ho kenyeleditswe tse pedi tse ntjha   tshireletso ho tsa kahisano le ho tsa momahano ya setjhaba le ho kaho ya setjhaba. Ho tsena tsohle, diphetho tsena tse 14 di akaretsa dikgaolo tsohle tsa NDP. Kantoro ya Letona la Merero, Bodisa le Tlhatlhobo le tla tshwara kopano ya boraditaba mabapi le MTSF haufinyane.2.3  Kabinete e tjhaelletse monwana hore Aforika Borwa e tshware Puisano ya Bomphato ba Lefatshe ya bo Kgabane ka Mphalane 2014 tlasa mookotaba o reng:  Matlafatso ya Saense, Thekenoloji le Ntlafatso (STI) bakeng sa Diphethoho tsa Moruo wa Kahisano ka Melawana ya Bomphato e Kgabane .Puisano e fana ka lepatlelo bakeng sa Dihloho tsa Mebuso, baetapele ba dikgwebo, borasaense,  dirutehi le baetapele ba baithuti ho fapanyetsana mehopolo le boiphihlelo e amanang le STI. Ho fetafeta moo, puisano e batla ho phahamisa phethoho ho moruo wa kahisano, ntshetsopele le kgolo ka hara Aforika.Ho tshwarwa ha morero ona ho tla boela ho tobana le dipheo le maikemisetso a NDP mabapi le ho ntlafatsa saense le thekenoloji bakeng sa phethoho ya moruo wa kahisano ka hara Aforika Borwa le ho ntlafatsa boikemisetso ba rona ba ntlafatso ka hara lebatowa, kontinente le lefatshe ka bophara.3  Diketsahalo tse tlang3.1  Moporesidente Jacob Zuma o tla thakgola Kgwedi ya Basadi Meahong ya Kopano ka la 31 Phupu  2014 tlasa mookotaba o reng:  sehopotso sa bo60 sa Tumelano ya Basadi jwalo ka karolo ya dilemo tse 20 tsa Tokoloho, Re Ntshetsa Lenaneo la Basadi Pele!  Ho thakgolwa hona ho tla kenelwa ke Palamente ya BoAforika eo le yona e tla lebisang hlompho ho Mokgatlo wa Basadi wa BoAforika le ho bua ka karolo ya yona tokolohong ya Basadi ba Aforika.Ho na le mesebetsi e mengata e reretsweng kgwedi ya Phato bakeng sa ho keteka dikuno tse entsweng ke Aforika Borwa ho fetoleng bophelo ba basadi ba Aforika Borwa. Ketsahalo e kgolo e tla tshwarelwa Durban ka la 9 Phato. Lefapha la Bonono le Botjhaba, jwalo ka lefapha le eteletseng pele Kgwedi ya Basadi, le tla boela le thakgole Metsotso e 20 e Babatsehang ka ho fetisisa bakeng sa Basadi kgweding ya Phato. Diketsahalo tsena tsa bohlokwa di tshwaya diphihlello tse kgabane tse entsweng ke basadi ba lehae le dikuno tse entsweng ke basadi bohle ba Aforika Borwa. Dintlha ka botlalo tsa diketsahalo tsena di tla tsebiswa ha nako e ntse e tsamaya.3.2 Mopresidente Jacob Zuma o hlophiseditswe hore a etelle pele kemedi e tla nka karolo ho Seboka sa Baemedi ba Dinaha tse Kopaneng-le Aforika, tlasa sehlooho se reng:  Ho tsetela molokong o tlang , ho tloha ka la 5 ho ya ho la 6 Phato 2014. Seboka se lebeletswe ho kopanya mmoho boraphethahatso ba dikgwebo ba Amerika le ba Aforika bakeng sa ho rerisana ka matsete le dikgwebo ka hara Aforika.Ho tla boela hape ho ba le dikopano tsa ka thoko bakeng sa Bahlanka ba ka Sehloohong ba Phethahatso ba Amerika le ba Aforika le Kopano ya Matona ya Molao wa Kgolo ya Aforika le Monyetla (AGOA). Dikopano tsena di reretswe ho matlafatsa maqhama pakeng tsa Amerika le Aforika haholoholo mererong ya kgwebisano le matsete.Diphetho tse lebeletsweng ke: kgothaletso ya kopanelo ho ya ka mabatowa ka hara kontinente; tshehetso bakeng sa mananeo a fapafapaneng a ntshetsopele ya moruo a Kopano ya Aforika, kgotso le polokeho, ho kenyeletswa katoloso ya AGOA; ho fetofetoha ha tlelaemete le merero ya tshireletso ya tikoloho le thuso bakeng sa ho fihlella dipheo tsa pono ya Aforika ya 2063.3.3  Lefapha la Saense le Theknoloji le tla thakgola Beke ya Naha ya Saense (NSW) ka la 2 Phato 2014 tlasa mookotaba o reng:  Saense ya kajeno, ke lefatshe la hosane .  NSW 2014 e tla tswela pele ho fihlela ka la 9 Phato 2014 naheng ka bophara. Bekeng eo ho tla ba le mesebetsi e mengatanyana ya saense naheng ka bophara. Sena se tla kenyeletsa dipepeso, dipontsho tsa saense, diwekeshopo le dithuto. Dintlha ka botlalo di tla tsebiswa ha nako e ntse e tsamaya. Kabinete e etsa kgoeletso ho batswadi, matitjhere, baithuti le maAforika Borwa ka kakaretso ho ba karolo ya NSW 2014.4 Dithonyo4.1 Kabinete e ananetse katoloso ya nako ya tshebetso bakeng sa ditho tse latelang tsa Boto ya Naha ya Diloto, ha tsamaiso ya ho thonya motsamaisi wa boraro e ntse e phethelwa.a) Moporofesara Ntshengedzeni Alfred Nevhu an a (Modulasetulo),b) Mofumahadi Mathukana Mokoka,c) Moporofesara Govin Reddy,d) Mofumahadi Zodwa Paulina Ntuli (moemedi wa Lefapha la Kgwebisano le Indasteri), lee) Mofumahadi Ndileka Eumera Portia Loyilane.4.2  Kabinete e tjhaelletse monwana ho thonngwa ha Batsamaisi ba latelang bao e seng ba Phethahatso ho Boto ya Bolaodi ba Polokeho ya Mawatle ya Aforika Borwa.a) Motlatsi wa Admirale Johannes Mudimu (Modulasetulo),b) Ngaka Michael Harry Hendricks,c) Moadvokheiti Motsehoa Brenda Madumise (Motlatsi wa Modulasetulo),d) Monghadi Frederick Andrew Jacobs,e) Mofumahadi Nomsa Margaret Cele, lef) Monghadi Brett Naidoo4.3  Kabinete e tjhaelletse monwana ho thonngwa ha Batsamaisi bao e seng ba Phethahatso ho Boto ya Lekala la Bapalami ba Diterene la Aforika Borwa.a) Mofumahadi Zodwa Penelope Manase,b) Ngaka Popo Molefe (Modulasetulo),c) Mofumahadi Carol (Roskruge) Cele,d) Monghadi William Solomon Steenkamp,e) Mofumahadi Nonduduzo Samukeliswe Kheswa,f) Mofumahadi Mashila Jemina Matlala,g) Monghadi Sfiso Buthelezi (o kgethilwe hape),h) Monghadi Xolile George (o kgethilwe hape jwalo ka mothonngwa wa Mokgatlo wa Mebuso ya Lehae wa Aforika Borwa),i) Monghadi Landon McMillan (Moemedi wa Lefapha la Matlotlo a Setjhaba), lej) Monghadi Clement Manyungwana (Moemedi wa Lefapha la Dipalangwang).4.4  Kabinete e dumellane le ho thonngwa ha ditho tse ntjha bakeng sa Lekgotla la Tikoloho ya Dikaho.Moemedi wa Lefapha la Mesebetsi ya Setjhabaa) Monghadi Sam Themba (Clive) Mtshisa,Baemedi ba Mafapha a Dikaho tsa Motheob) Monghadi Zukile C Mvalo,c) Mofumahadi Martina Mapula Tshangela,d) Mofumahadi Itumeleng Sizwe Kgomo,Baemedi ba Makgotla a Porofeshenale ba Tikoloho ya Dikahoe) Mofumahadi Christina Alida Breed,f) Mofumahadi Ancunel Anna-Lucia Steyn,g) Moporofesara Kathleen Anne Michell,h) Monghadi Thembinkosi Matunda,i) Mofumahadi Ezodidi Gugu Makongwana,j) Monghadi Jerry Leigh Margolius,k) Mofumahadi Anna-Marie Sassenberg,l) Ngaka Zwanani Titus Mathe,m) Monghadi Nicolaas Daniel Lombard,n) Monghadi Sithiwe Thubane,o) Monghadi Douglas Michell,p) Monghadi Isaac Mzumara Nkosi (Modulasetulo),Baemedi ba Setjhabaq) Mofumahadi Niniza Fortunate Sithole (Motlatsi wa Modulasetulo),r) Moadvokheiti (Ngaka) Nalini Maharaj,s) Moadvokheiti Derick Jeffrey Block, let) Monghadi Reginald Gaolatlhe Sefotlho.4.5  Kabinete e dumellane le ho thonngwa ha ditho tse latelang bakeng sa Boto ya Ntshetsopele ya Kaho ya Indaseteri.a) Mofumahadi Lindelwa Teresa Myataza (Modulasetulo),b) Monghadi Christopher Siphiwe Jiyane (Motlatsi wa Modulasetulo),c) Mofumahadi Nazreen Sekao Pandor,d) Monghadi Gonasagran Maduray,e) Mofumahadi Nomsa Jacobs-Skweyiya,f) Monghadi Sipho Abednego Mosai,g) Monghadi Lefadi Lucas Makibinyane,h) Mofumahadi Natalie Carol Skeepers,i) Monghadi Selaelo Michael Makhura,j) Mofumahadi Vuyiswa Victoria Sidzumo,k) Mofumahadi Mandisa Fatyela-Lindie,l) Monghadi Hareesh Lakha Patel, lem) Monghadi Nico Maas.4.6  Kabinete e tjhaelletse monwana ho thonngwa ha Batsamaisi ba latelang bao e seng ba Phethahatso ho Boto ya Banka ya Ntshetsopele ya Aforika e ka Borwa.a) Mofumahadi Busisiwe Abigail Mabuza (o kgethilwe hape),b) Mofumahadi Mary Vilakazi (o kgethilwe hape),c) Mofumahadi Dawn Marole (o kgethilwe hape),d) Mofumahadi Gugu Mtetwa,e) Monghadi Mabotha Arthur Moloto,f) Mofumahadi Anuradha Sing,g) Moporofesara Mark Swilling.E hlahisitswe ke Lefapha la DikgokahanyoDipotso: Phumla Williams (Sebueledi sa Kabinete se tshwereng mokobobo)Mohala: 0835010139"
Pehelo ya kopano ya Kabinete ya la 6 Phato 2014,7 Aug 2014,https://www.gov.za/statement-cabinet-meeting-6-august-2014,https://www.gov.za/st/pehelo-ya-kopano-ya-kabinete-ya-la-6-phato-2014,"1. Kgwedi ya Basadi/Mekete ya Naha ya Letsatsi la Basadi1.1. Kabinete e amohela merero e mabapi le mekete ya Letsatsi la naha la Basadi le diketsahalo tse rerilweng ho parola le kgwedi ya Phato. Moporesidente Jacob Zuma o tla etella pele ketsahalo ya naha e tla tshwarelwa Lebaleng la Dipapadi la Morena Zwelithini, Umlazi, ho la KwaZulu Natal, ka la 9 Phato 2014 tlasa mookotaba o reng:  Mokete wa Sehopotso wa bo60 wa Tjhata ya Basadi le Dilemo tse 20 tsa Tokoloho: mmoho re ntshetsa pele Aforika Borwa e hlokang kgethollo ya mmala le ya bong .Jwalo ka karolo ya mekete ya kgwedi ya basadi, mmuso o tla tshwara diketsahalo tse mmalwa bakeng sa ho phahamisetsa basadi makaleng a fapaneng le ho bontsha diphihlello tseo re di entseng jwalo ka naha. Tse ding tsa diketsahalo tse rerilweng di kenyeletsa Dikgau tsa Basadi ho tsa Kaho (14 Phato), Dikgau tsa Basadi ho tsa Saense (15 Phato), Dikgau tsa Mmapolasi wa Selemo (22 Phato) le Dikgau tsa Basadi ho tsa Metsi (29 Phato).Jwalo ka karolo ya mekete, Letona la Lefapha la Bodulo ba Batho mmoho le Ditho tsa Lekgotla la Phethahatso (MINMEC) tsa Diporofense ka hara kopano e ikgethang e neng e tshwerwe ka la 4 Phupu 2014, le tjhaelletse monwana lenaneo la ho fana ka matlo a 1 956 porofenseng ka nngwe ya tse robong. Lenaneo lena le lebisa hlompho ho basadi ba ileng ba hwantela Meahong ya Kopano ha ba ne ba ipelaetsa kgahlanong le melao ya dipasa ka 1956.Thakgolo ya pele ya lenaneo lena e etsahetse Lekeisheneng la Ratanda, Masepaleng wa Lehae wa Lesedi ho la Gauteng ka la 4 Phato 2014. Paloyohle ya matlo a 17 604 a tla ahuwa ke basadi mme majalefa e tla ba basadi, maqheku le malapa a hlokomelwang ke bana jwalo ka ha ho behilwe ke Letona la Lefapha la Bodulo ba Batho Lindiwe Sisulu nakong ya puo ya hae ya moraorao ya ditekanyetso.Kabinete e etsa kgoeletso ho maAforika Borwa ohle ho tshehetsa le ho nka karolo mananeong le diketsahalong tsa Kgwedi ya Basadi ho parola le kgwedi ho nnetefatsa hore diphihlello tsa basadi di a ketekwa. Lenaneo la Kgwedi ya Naha ya Basadi le hoketswe ka tlase2. Ho kenngwa Tshebetsong ha Mananeo a BohlokwaKabinete e amohela le ho ananela kgatelopele mabapi le ho kenngwa tshebetsong ha mananeo a mmuso a bohlokwa a bontshang boitlamo ba rona ba ho ntshetsa Aforika Borwa pele.2.1. Ho bulwa ha Setsha sa R30 milione sa Ntjhafatso ya Materoko a Transnet De Aar, ho la Kapa Leboya, ho tla phahamisa moruo wa lehae le ho ntlafatsa maemo a bophelo ba setjhaba. Ho se ho hlahisitswe mesebetsi e 100 e otlolohileng mme ho fetafeta moo ho lebeletswe e meng e 300. Setsha sa Ntjhafatso ya Materoko ke karolo ya Transnet ya R300 bilione ya morero wa dikaho tsa motheo wa ho tsosolosa le ho ntlafatsa diporo tsa naha, marangrang a tsamaiso ka dipeipi le maemakepe tse tla hlahisa mesebetsi e metjha e 588 000. Batjha ba sebaka seo le bona ba tla boela ba kgola molemo ho tswa ho ntshetsopele ya Setsi sa Batjha sa Merero e Fapaneng. Porojeke ena e etsa karolo ya diporojeke tsa dikaho tsa motheo tse ngata tsa mmuso tse hokahantsweng le Khomishene ya Moporesidente ya Tlhophiso ya Dikaho tsa Motheo.2.2. Jwalo ka maikemisetso a mmuso a ho atolosa bokgoni ba diindaseteri tsa tlhahiso tsa Aforika Borwa, ho eketsa motheo wa diindaseteri tsa naha le ho hlahisa mesebetsi e hlokahalang haholo, setsha sa R80 milione se ile sa thakgolwa Epping ho la Motse Kapa. Setsha sena sa tlhahiso ya mojule wa matla a letsatsi wa Photovoltaic (PV) sa matla a Dimekawate tse 120 ile sa thakgolwa semmuso ka la 6 Phato 2014 ke Jinko Solar, e leng khamphani ya matjhaba ya Matjhaena. Sena ke karolo ya phano ya Lenaneo la Eneji e ka Hlabollwang la Bahlahisi ba Motlakase ba Ikemetseng (REIPPP) ya Aforika Borwa. Setsha sena se lebeletswe ho hlahisa dimulwana tse 1 300 tsa matla a letsatsi ka letsatsi, ka kuno e fihlang ho R600 milione ka selemo. Ho tloha esale ho qalwa ka lenaneo lena, Jinko Solar e hlahisitse 300Mekawate ya dimulwana tsa PV tsa matla a letsatsi, tse fihleletseng ho ka etsang 30% ya diabo tsa mmaraka.Polante ena, eo e leng e ntjha ka ho fetisisa le ho ba ya sejwalejwale ya mofuta wa yona kontinenteng, e lebeletswe ho hlahisa dimekawate tse 120 ho ya mafelong a selemo. Sena ke karolo ya maikemisetso a mmuso a ho atolosa bokgoni ba diindaseteri ba tlhahiso ya Aforika Borwa, bakeng sa ho eketsa motheo wa naha wa diindaseteri le ho hlahisa mesebetsi e hlokahalang haholo ho la Epping. Moruo o Motala o tsebesitswe e le setho se ka sehloohong ho Morero wa Tshebetso wa Leano la Diindaseteri le ho fana ka menyetla ya bohlokwa bakeng sa tlhahiso ya mesebetsi, tshebediso ya tsa selehae le kgolo ya moruo.2.3. Kabinete e thabisitswe ke ho thakgolwa ha Setsi sa Eneji e ka Hlabollwang sa Bokgabane Upington, ho la Kapa Leboya se bontshang boikitlaetso bo bong ba ho ntshetsa Aforika Borwa pele. Setsi sena ke sephetho sa tshebedisano e matla hara barutehi, lekala la poraefete, le mmuso ntlheng ya eneji e ka hlabollwang. Setsi se tla tshehetsa diphuputso, ntshetsopele le ntjhafatso lekaleng la eneji, se tla thusa ka lesedi le ho thusa diqetong tsa maano le ho tshehetsa ntshetsopele ya ditjheletse tsa batho. Sena se tla nehela haholo bakeng sa ho atolosa Moruo o Motala, le ho fetoleng ha maemo a maitsebelo a porofense le lebatowa. Eneji e ka hlabollwang e hlahisa menyetla e mengata e kgahlisang bakeng sa matsete, ho kenyeletsa menyetla e meholo ya tlhahiso ya mesebetsi.2.4. Kabinete e amohela ho thakgolwa ha porojeke ya thekenoloji ya motlakase ya Disele tsa Mafura a Haeterojene ka la 5 Phato 2014 e leng ditlamorao tsa dipuisano tse matla le ho ba molemo pakeng tsa mmuso le tshebedisanommoho ya Anglo-Ballard. Porojeke ena ya ho thola matla ho tswa ho thekenoloji ya disele tsa mafura ke diteko tsa pele lefatsheng tsa marangrang a manyane a motlakase. Se kgahlisang ka ho ikgetha ke karolo ya bohlokwa ya ntshetsopele le tshebediso ya thekenoloji ena mabapi le tshebediso ya tsa selehae ya boleng ba eneji haholoholo tshebediso ya theknoloji ya disele tsa mafura jwalo ka mokgwa o mong wa tlhahiso ya thekenoloji. Porojeke ena e tla tebisa tshebetso ya diindaseteri bakeng sa moruo wa Aforika Borwa le ho re dumella ho fokotsa bongata ba khabone le ho nehela haholo tlhahisong ya mesebetsi.3. Diqeto tsa Bohlokwa tsa Kabinete3.1.  Kabinete e tjhaelletse monwana nehelo ya mantlha ya lekala la dipalangwang la Aforika Borwa tlasa Ditherisano tsa Ditshebeletso tsa Kgwebisano tsa Mokgatlo wa Ntshetsopele ya Dinaha tse ka Borwa ba Aforika (SADC). Lekala lena ke la bohlokwa bakeng sa maikemisetso a Aforika Borwa a kgolo le tlhahiso ya mesebetsi, bobedi jwalo ka nehelo ya mahareng bakeng sa kgwebisano ya dihlahiswa le ditshebeletso tseo ho ka fapanyetsanwang ka tsona kgwebong tokelong ya lona. Kopanelo ya mabatowa ho tsa ditshebeletso tsa dipalangwang ho ka hlahisa menyetla ya bohlokwa ya kgwebo bakeng sa bafani ba tshebeletso ba Aforika Borwa mmoho le matsete ho parola le makala a dipalangwang ka hara lebatowa. Jwalo ka ha lekeno le fehlwa ka ho rekisetsa ntle ditshebeletso ka hara lethathama la dikgwebo, dikhamphani tsa Aforika Borwa di ne di tla kgola melemo ya kgwebo mme ka nako e le nngwe di nehela ntshetsopele ya lekala la lebatowa la dipalangwang.3.2.  Kabinete e tsebisitswe ka diphetho tsa dipatlisiso tsa dipalopalo tsa ditshukudu ka 2013 ho entsweng Serapeng sa Diphoofolo sa Naha sa Kruger le ho tjhaella monwana mawala a boitshunyako a kgothaleditsweng mabapi le tshireletso ya motlhape wa ditshukudu. Letona la Merero ya Tikoloho le tla hlophisa kopano ya boraditaba ha morao mabapi le ntlha ena.3.3. Kabinete e tjhaelletse monwana tsela e ntjha ya Tsamaiso ya badudi ba Zimbabwe ba sebetsang ka naheng. Letona la Merero ya Lehae le tla hlophisa kopano ya boraditaba e ka thoko bakeng sa ho phatlalatsa dintlha tse batsi tsa tsamaiso ena.3.4. Kabinete e tjhaelletse monwana hore ho etswe tjhebobotjha ka botlalo ya Diinstithushene tsa Ditjhelete tsa Ntshetsopele ya Diporofense (di-PDFI) ho itshetlehilwe hodima diphumano tsa diphuputso le dikgothaletso tse lekanyetsang dipatlisiso tsa diphephetso tsa dikgwebo, ke Lefapha la Matlotlo a Setjhaba ho lekola maemo a hajwale a ditjhelete le bohlwahlwa ba ntshetsopele. Tjhebobotjha ka botlalo ya di-PDFI e tla thusa bakeng sa ho nnetefatsa hore ditaelo tsa yona di hokahantswe le ho ba kgabane bakeng sa tshehetso ya dipheo tsa mmuso tsa leano la kahisano le la moruo mme hape le ho nnetefatsa kabo e hlwahla le tshebediso ya mehlodi ya mmuso.3.5. Kabinete e amohetse kgatelopele ya Mawala a Phetoho bakeng sa ho aha botjha Lefapha la Mesebetsi ya Setjhaba le Peho ya ho phethelwa ha mokgahlelo wa Botsitso. Kabinete e kgotsofetse ke kgatelopele e hatisitsweng mabapi le ho ahwa botjha ha lefapha. Letona la Mesebetsi ya Setjhaba le tla hlophisa kopano e ka thoko ya boraditaba ho hlalosa peho ena ka botlalo.4. Maemo a Kabinete mabapi le dintlha tsa hajwale4.1. Kabinete e amohela Sehlomathiso sa Molao wa Tekatekano ho tsa Kgiro se keneng tshebetsong ka la 1 Phato 2014. Molao o fetotsweng o kgothaletsa diphetoho, maemo a hlokang leeme mesebetsing le ho tshireletsa batho kgahlanong le kgethollo e nkang leeme. Hape o matlafatsa ho kenngwa tshebetsong le mekgwa ya kgatello ka, mohlala, keketseho ya dikotlo bakeng sa ho se imatahanye le molao. Kabinete e etsa kgoeletso ho bahiri ho imatahanya le dipehelo tsa Molao le ho sebetsa le mmuso bakeng sa ho fetola dibaka tsa tshebetso. Ho fetafeta moo, Lefapha la Mesebetsi le hlophisa mananeo a ho etela dibaka tse fapaneng ho ruta setjhaba ka tekatekano mesebetsing le ditlamorao tsa yona.4.2. Kabinete e lebohisa Sehlopha sa Aforika Borwa ka mosebetsi o babatsehang nakong ya Dipapadi tsa Commonwealth ho la Glasgow, e ka Scotland moo ba hapileng dikgau tse 13 tsa kgauta, 10 silifera le 17 tsa boronse. Aforika Borwa e fihlelletse boemo ba bo 7 kabong ya dikgau mme e ne e le naha e sebeditseng hantle ka ho fetisisa Aforika. Kabinete e etsa kgoeletso ho maAforika Borwa ohle ho tlotla le ho keteka diphihlello tsa baatlelete ba rona ba Aforika Borwa ka Labohlano la 8 Phato, ha dibese tse bulehileng hodimo di tla be di palamisitse baatlelete ho tloha Ntlong ya Diolimphiki ka Johannesburg ka 11:00.4.3. Kabinete e boetse e lebohisitse sehlopha sa kirikete sa naha (Proteas) tlasa boetapele ba Mokapoteni wa dipapadi tsa Teko Hashim Amla ka ho hapa letoto la dipapadi tsa Teko ho la Sri Lanka le ho kgutlela maemong a pele a Lekgotla la Lefatshe la Matjhaba la Kirikete ya Teko.4.4. Kabinete e lakaletsa Zolani ""Last Born"" Tete bakeng sa ho hapa sekola sa ba boima bo bonyenyane sa banthamo sa Mokgatlo wa Matjhaba wa Ditebele ho la Japan.4.5. Kabinete e lebisa matshediso ho lelapa le metswalle ya monna ya lahlehetsweng ke bophelo ka lebaka la tshisinyeho ya lefatshe ka Labobedi mme e lakaletsa ba lemetseng hore ba ka fola kapele. Ka Bolaodi ba Naha ba Dikoduwa, mmuso o shebane le setjhaba se amehileng.5. Diketsahalo tse tlang5.1  Moporesidente Jacob Zuma o tla kenela Seboka se Setlwaeding sa bo34 sa Mokgatlo wa Ntshetsopele ya Dinaha tse ka Borwa ba Aforika (SADC) ya Dihlooho tsa Puso le Mmuso ka la 17 le 18 Phato 2014 Victoria Falls, ho la Zimbabwe. SADC e tswela pele ho ba motjha wa bohlokwa bakeng sa leano la merero ya kantle ya Aforika Borwa mabapi le ntshetsopele le kopanelo lebatoweng. Dintlha tse amehang tse tla tshohlwa Sebokeng di kenyeletsa Tjhebobotjha ya Mawala a Lebatowa a Morero wa Ntshetsopele, Pono ya SADC ya 2050, Lekgotla la SADC le Morero wa Dijo le Phepo le Leano la Lebatowa la Temo.5.2 Tlhomamiso ya Lekgotla la tsa Merafo le tla tshwarwa ka la 13 le 14 Phato 2014 Gallagher Estate, ho la  Johannesburg tlasa mookotaba o reng:  Kaho hodima nehelo ya merafo haesale ho tloha ka ho thehwa ha demokerasi: Tse fetileng re a di ananela mme bokamoso re a bo aha . Lekgotla le fana ka merero ya kopanelo pakeng tsa bankakarolo indasetering ya merafo Aforika Borwa le bankakarolo ba bang. Kabinete e kgothaletsa bomphato bohle ho sebeletsa ho kenngwa tshebetsong ha Tumellano ya Moralo Bakeng sa Indaseteri ya Merafo ya Moshwelella le ho fana ka tiisetso botjha ya hore mmuso o tla beha leihlo boimatohanyo le Tjhata ya Merafo.5.3  Setsi sa ntlafatso ya Tshebeletso ya Setjhaba se tla tshwara Seboka sa sona sa bo 8 sa Ntlafatso ya Lekala la Setjhaba ka la 19 le 20 Phato 2014 ho la Motse Kapa tlasa mookotaba o reng  Kaho ya mokgwa wa Puso o Ntjhafatsang bakeng sa Kgahlamelo e Matlafaditsweng Phanong ya Ditshebeletso.  Kabinete e lakaletsa baemedi dipuisano tse atlehileng jwalo ka ha ntjhafatso ka hara lekala la setjhaba e le bohlokwa bakeng sa ho re thusa ho fihlella Pono ya 2030 jwalo ka ha e hlahella ho Morero wa Ntshetsopele ya Naha. Kabinete hape e thoholetsa bathonngwa bohle bakeng sa Dikgau tsa Ntjhafatso ya Lekala la Setjhaba  tse ananelang le ho putsa ntjhafatso e ntlafatsang bophelo ba maAforika Borwa ohle.6. Dithonyo6.1  Kabinete e ananetse ho thonngwa ha Batsamaisi bao e seng ba Phethahatso ba latelang bakeng sa ho sebetsa ho Boto ya Koporasi ya Inshorense ya Diyantle ya Aforika Borwaa) Mofumahadi Andiswa Mosai, leb) Monghadi Lefentse Cuitzen Radikeledi (Moemedi wa Lefapha la Matlotlo a Setjhaba).6.2  Kabinete e ananetse ho thonngwa ha Batsamaisi bao e seng ba Phethahatso ba latelang bakeng sa ho sebetsa ho Boto ya Biro ya Maemo a Aforika Borwa.a) Monghadi Jeff Molobela (Modulasetulo),b) Mofumahadi Doris Elekanyani Ndlovu,c) Nivashnee Naraindath,d) Anna-Marie Lotter (Moemedi wa Lefapha la Kgwebisano le Indasteri),e) Ngaka Michael John Ellman (o kghethilwe botjha),f) Mofumahadi Venete Jarlene Klein (o kgethilwe botjha),g) Monghadi Webster Masvikwa (o kgethilwe botjha), leh) Monghadi Guy Harris (o kgethilwe botjha).Dipatlisiso:Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya Kopano ya Kabinete ya la 20 Phato 2014,21 Aug 2014,https://www.gov.za/statement-cabinet-meeting-20-august-2014,https://www.gov.za/st/pehelo-ya-kopano-ya-kabinete-ya-la-20-phato-2014,"1. Ho kenngwa tshebetsong ha Mananeo a Bohlokwa a MmusoKabinete e thoholetsa ho thakgolwa ha Lekgotla le leng la Dinyewe la Ditlolo tsa Molao ka Thobalano ho la Bethlehem, Foreisetata ke Letona Michael Masutha. Sena ke karolo ya mmuso ya lenaneo la boitshunyako ho lwantshana le thobalano ka dikgoka kgahlanong le basadi, bana le dihlopha tse kotsing.Makgotla ana a dinyewe a ikitlaeditseng a na le bokgoni ba ho fana ka ditshebeletso tse ikgethileng tsa tshehetso ya mahlatsipa tseo ka ho le leng di thusang ho ntlafatsa sekgahla sa ho ahlola..Mmuso o dula o ikemiseditse ho matlafatsa mokgwa wa toka wa ditlolo tsa molao ho lwantshana ka matla le tlolo ya molao ya ditokelo tsa basadi le bana.Kabinete e ananela ho thakgolwa ha Akhademi ya Ntshetsopele ya Dikgwebo ka Letona Lindiwe Zulu e fumanehang Setsheng sa Gordon sa Dikgwebo tsa Saense.Akhademi ena e tsepamisitse maikutlo hodima thuto le tshehetso ka ditjhelete ho beng ba dikgwebo tse mahareng le tse nyane ho ba thusa ho hola halelele le ho hlahisa mesebetsi ka nako e telele. Akhademi ena ke karolo ya tharollo ya ho shebana le tlhoko ya mesebetsi ka hara batjha le ho aha setjhaba sa borakgwebo. Sepheo sa yona ke ho fana ka thuto e sebetsang le e hlokahalang le thupello ya boetapele ho borakgwebo, mme tsena di latelwa ke motheo o matla wa ditshebeletso tsa tshehetso. Sena se nnetefatsa hore thuto ya sekolo e ya sebediswa tikolohong ya kgwebo mme sephetho sa yona se a fihlellwa.Aforika Borwa e hloka phethohelo ho tsa kgwebo bakeng sa ho fehla ho fetohela ho boetapele ba dikgwebo le Dikgwebo tse Nyane tse Bohareng tse tla ntshetsa naha pele.. Mmuso, dikgwebo tse kgolo le ditsha tsa thuto di lokela ho matahana ha ho tluwa ho tsa tshehetso ya tlhahiso ya mesebetsi ka ntshetsopele ya dikgwebo. Hore sena se atlehe, kgwebo e hloka lepatlelo le thusang moo borakgwebo ba fumantshwang matlole, mekgwa e metlehadi ya tshebetso le ntshetsopele ya maitsebelo.2. Diqeto tsa Bohlokwa tsa KabineteKabinete e tjhaelletse monwana tumello e saenetsweng ya Tumellano ya Grand Inga pakeng tsa Rephaboliki ya Aforika Borwa le Rephaboliki ya Demokerasi ya Congo (DRC) bakeng sa dipuisano Palamenteng.Tumellano ena e fana ka moralo bakeng sa ho ntshetsapele ho fehlwa ha motlakase ho tswa ho Porojeke ya Grand Inga le hore e phethahatswe bodareng e mahareng a DRC le Zambia. Ho dumellwa ha Tumellano ena ho phethahatsa ntshetsopele ya Mokgahlelo I wa Porojeke, e tla fana ka  dimekawate tse 2 500 tsa motlakase ho Aforika Borwa le ho nehela ho kopanelo ya lebatowa,  tshireletso ya matla a motlakase, phihlello ya matla a motlakase le kgolo ya moruo ka mokgwa o tla bang wa moshwelella ka hara tikoloho ena.Porojeke ena ena le bokgoni ba ho fana ka  matla a motlakase wa metsi o hlwekileng mme o sesolo o tswang kantle ho fihlella ditlhoko tsa DRC, Aforika Borwa le dinaha tse potapotileng.E kenyeletsa ho fehlwa ha ho ka etsang Dimekawate tse 40 000 tsa matla a metsi Nokeng ya  Congo, mekgahlelong e supileng. Porojeke e na le bokgoni ba ho potlakisa ntshetsopele ya Ntshetsopele ya Setjhaba ya Aforika e Borwa (SADC); ho fedisa bofuma ba motlakase, ho potlakisa kgolo ya moruo le ho thusa ntshetsopeleng ya dikaho tsa motheo.Porojeke ya Grand Inga e tla ikitlaetsa ho laola bokgoni ba matla a Noka ya Congo, e leng motjha wa bohlokwahadi wa metsi Aforika e ka borwa ho Sahara. Sena se supa e nngwe ya diporojeke tsa bohlokwa tse matla tse kileng tsa ba teng kontinenteng ya Aforika, mme e nngwe e tla ba letshwao le matla la ho phahama ha Aforika le batho ba yona.Kabinete e ile ya tsebiswa ka Seboka se tlang sa Matjhaba sa Bong, Metsi le Ntshetsopele. Seboka se tla tshwarwa ke Lefapha la Metsi le Bohlweki, Diphuputso tsa Metsi le basemphato ba lekala lena. Seboka se tla tshwarwa ho tloha ka la 3 ho ya ho la 7 Pudungwana ho la East London tlasa mokotaba  Kgokahano e Fumanehang .Seboka se latela dipuisano tse mmalwa tse qadileng ka mora Seboka sa Matjhaba sa Bolaodi ba Metsi a Hlwekileng se neng se tshwerwe ka Pudungwana 2012.  Seboka se tla fana ka lepatlelo la ho fohla bosemphato bo tla shebana le diphephetso tse tobileng lekala lena. Se tla boela se shebane le ho tsebiswa ha Lekgotla la Matona a Aforika a Merero ya Mawala a tsa Metsi mabapi le Bong.3. Maemo a Kabinete Mabapi  le Dintlha tsa hajwaleKabinete e ile ya tsebiswa ke Letona la Bophelo bo Botle, Ngaka Aaron Motsoaledi, ka dintshetsopele mabapi le Ebola le boitshunyako bo entsweng ke Aforika Borwa. Kabinete e lakatsa ho boeletsa hore ha ho motho ya fumanweng a na le matshwao a lefu leo. Maemo a naha a ho ba malalaalaotswe le karabelo mabapi le Ebola a hloka bokgoni bo matla ka hara lebatowa la SADC le kontinente yohle e leng boo Aforika Borwa e nang le bona. Aforika Borwa e dula e ikemiseditse ho fana ka tshehetso ka ho hlahloba, thupello le ditshebeletso tsa laboratori bakeng sa lebatowa la SADC. Letona Motsoaledi le tla fana ka tsebiso mabapi le ntlha ena kajeno ka 14h30.Kabinete e ananela merero ya Banka ya Resefe ya Aforika Borwa le lemulwana la batsetedi ba tswang ho lekala la ditjhelete bakeng sa ho lokisa botjha African Bank Limited (ABL). Sena se tla thusa ho tshireletsa ka ho nepahala babehi ba ditjhelete ba dikgwebo le ho fokotsa ditahlehelo bakeng sa batsetedi ho ABL.Sena se tla boela se nnetefatsa hore lekala la ditjhelete la naha le dula le le matla le ho tiya.Kabinete e tobokeditse bohlokwa ba lekala la ditjhelete kgolong ya moruo le ho thatiselletsa hore mmuso, ka Lefapha la Matlotlo a Setjhaba, o tla tswella ho matlafatsa lekala lena, peho leihlo ya lona, le ho ntlafatsa dikgokahano tsa taolo.Kabinete e lemohile ka ngongoreho tlhahisoleseding e fosahetseng mabapi le dintlafatso tse fapafapaneng mabapi le matlole a ho beha meja fatshe (matlole a diphenshene le a ho beha meja fatshe). Ho na le bopaki ba diketsahalo ba hore basebetsi ba bang ba tlohela mosebetsi ka tshabo ya hore mmuso ho tloha selemong se tlang o tla ba thibela ho hula ditjhelete tsa bona tse bodiseng ba mekgatlo ya peho ya ditjhelete ha ba fetola mesebetsi, le hore mmuso o batla ho laola matlole a bona a ho beha meja fatshe. Ha mmuso o batla ho kgothaletsa basebetsi ho baballa ditjhelete tsa bona ho fihlela ba beha meja fatshe, ha ho melao e fetohileng ya ho emisa ka ho hula tjhelete ha basebetsi ba fetola mesebetsi.Ka nqa e nngwe, ditshitshinyo mabapi le ntlafatso ya matlole a ho beha meja fatshe di batla ho etsa sena:a) Ho kgothaletsa batho ka bo mong ho sebedisa ditjhelete tsa bona ka nepo ha ba beha meja fatshe le ho shebana le ditlhoko tsa malapa a bona le ho shebana le matlole a ho beha meja fatshe e le karolo ya konteraka ya meputso ya bona;b) Ho etsa ditlhopiso tsa ditjhelete tsa ho beha meja fatshe tse bolokehileng, tse laolwang ka nepo, tse nang le ponaletso le ho hloka leeme; mmec) le ho ntlafatsa maemo a taolo ya matlole, ho kenyeletsang tsebo ya bolaodi le botsamaisi, tshireletso ya ditabatabelo tsa ditho, boikarabelo le phano ya tlhahisoleseding ho ditho le banehedi.Kabinete e batla ho nnetefaletsa setjhaba hore ditjhelete tsa bona tsa ho beha meja fatshe di bolokehile. Ha ho lebaka la hore mosebeletsi ofe kapa ofe a ka thibelwa (wa lekala la poraefete kapa la setjhaba) ho dihela marapo hore a fumantshwe tjhelete ya hae ya ho beha meja fatshe. Ho lokelwa hape ho elwa hloko hore bao ba nkang tjhelete ya bona ya phenshene kapa ya ho beha meja fatshe pele ba beha meja fatshe, ha se feela hore ba tla fumana tjhelete e nyane ho feta ha ba ne ba e bolokile, empa hape ba ka nna ba lefa lekgetho ka lebaka la ho hula tjhelete pele ho nako mme ba keke ba natefelwa ke menyetla ya lekgetho.4. Diketsahalo tse tlangLetona Nathi Mthethwa le tla thakgola Kgwedi ya Lefa ho la Gauteng ka la 31 Phato tlasa mokotaba:  Ho ketekwa ha Dilemo tse 20 tsa Demokerasi: Bolela Pale ya hao e Ntshetsang Aforika Borwa Pele .Hara diporojeke tse hlwauweng bakeng sa ho kgothaletsa letsholo la  Bolela pale ya  hao,  ke ho bolokwa botjha ha Nat Nakasa le Moses Kotane. Ho busetswa lapeng ha bahale ba sa tlotluwang ho neha maAforika Borwa monyetla wa ho ithuta haholwanyane ka mathata a bona, maemo a entseng hore ba phele palehong le kgahlamelo eo ba bileng le yona tokolohong ya naha ya rona.Diketsahalo tse ding di kenyeletsa: Beke ya Naha ya Dibuka ho tloha ka la 1 ho ya ho la  7 Loetse tlasa mokotaba:  Ho kenella Dibaka  ho tsepamisitswe maikutlo hodima matla a dibuka le kamoo di ka isang maAforika Borwa hole  e le ka kgopolo-taba  le  ka nnete . Diketsahalo di rerilwe ka hara diporofense tsohle mme di tla kenyeletsa ho bala ka dipuo tsohle tsa ka hara naha, ho pheta dipale le ka dipuo tsa kgothatso, tsebo ya mantswe a mangata, dinako tsa dithothokiso le dingangisano ka dibuka.Hape, ka la 3 Loetse Aforika Borwa e tla keteka Sehopotso sa bo30 sa Merusu ya Lekoa nakong eo badudi ba Kgutlo-Tharo ya Lekoa ba neng ba ipelaetsa kgahlanong le ho nyollwa ha rente, phano e mpe ya ditshebeletso le mmuso o neng o se molaong le o putlameng wa mmuso wa lehae. Merusu ya Lekoa e ile ya hlahisa nako e ntjha ya boipelaetso ba nako e telele bo ileng ba phatlalla le dikarolo tse kgolo tsa naha le ho baka hore ba ka sehloohong ba mmuso wa kgethollo ba phatlalatse maemo a tshohanyetso.Letona Derek Hanekom le tla thakgola Kwedi ya Bohahlaodi ka la 26 Phato Sebakeng sa Maboneng, Johannesburg, tlasa mokotaba:  Bohahlaodi bo Fetola Maphelo , o nkuweng ho tswa ho Letsatsi la Lefatshe la Bohahlaodi (27 Loetse) le ho tsepamisa maikutlo ho boleng ba kahisano, botjhaba, dipolotiki le moruo wa bohahlaodi naheng. MaAforika Borwa a kgothaletswa ho hahlaola ka hara naha ya rona nakong ya Kgwedi ya Bohahlaodi le ho itlwaetsa bohlokwa ba bohahlaodi moruong.Beke ya Naha ya Tjalo ya Difate e tla ketekwa ho tloha ka la 1 ho ya ho la 7 Loetse tlasa mokotaba o reng  Meru le Batho: Ho tsetela bokamosong ba moshwelella . MaAforika Borwa a kgothaletswa ho jala difate tse hlwauweng bakeng sa 2014, e ka ba Vepris lanceolata (se tsejwang haholo e le: White Ironwood/ Witysterhout/ Muruvula/ Muhondwa/ umZane/ umOzana) kapa Heteropyxis Natalensis Harvey (se tsejwang haholo e le: Lavender Tree/ Laventelboom/iNkunzi).Lefapha la Temo, Meru le tsa Ditlhapi (DAFF) le tla sebedisana mmoho le Setsha bakeng sa Bolaodi ba Tikoloho le Boikgathollo le Total South Africa, ho tsamaisa tlhodisano ya kabo ya Dikgau ya Naha ya Motse wa Difate. Sepheo ke ho kgothaletsa Bomasepala ba Lehae ho talafatsa dibaka tsa bona tsa puso.Beke ya Tjalo ya Difate le ya Dikgau tsa Naha tsa Motse wa Difate e tsamaiswa ho imatahantswe le mawala a talafatso a DAFF a hlalosang talafatso e le katamelo e kopanetsweng bakeng sa ho jala, tlhokomelo le bolaodi ba dimela tsohle dibakeng tsa metse ya ditoropo le metse ya mahae.5. BathonngwaKabinete e tjhaelletse monwana bathonngwa ba latelang:Monghadi Themba Stanley Kojana jwalo ka Motlatsa Motsamaisi-Kakaretso: Matitjhere, Mehlodi ya Basebeletsi le Ntshetsopele ya Ditsha tsa Thuto, ho Lefapha la Thuto ya Motheo.Monghadi Clifford Abraham Appel jwalo ka Mohlanka e Moholo wa tsa Ditjhelete ho Lefapha la Ntshetsopele ya Setjhaba.Kabinete e dumellane le ho kenngwa mosebetsing ha bathonngwa ba latelang ho sebetsa jwalo ka ditho tsa Bolaodi ba Naha ba Dipalangwang tsa Setjhaba:a) Monghadi Lesedi Dinte, leb) Mofumahadi Divhani Edzisani Tshivhase.c) Moporofesara  Ntombizozuko Dyani-MhangoKabinete e tjhaelletse monwana ho thonngwa ha Semira Mohammed jwalo ka setho seo e seng sa Phethahatso ho Boto ya Lekala la Mebila la Dipalangwang tse Tshelang Dibodara.Kabinete e ananetse ho thonngwa ha Monghadi Tshediso Matona jwalo ka Mohlanka e Moholo wa Phethahatso wa Eskom SOC Ltd mmoho le setho se keneng ka lebaka la maemo a sona sa Boto ya Eskom ya Balaodi.Dipatlisiso: Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 3 Loetse 2014,4 Sep 2014,https://www.gov.za/statement-cabinet-meeting-3-september-2014,https://www.gov.za/st/pehelo-ya-kopano-ya-kabinete-ya-la-3-loetse-2014,"1. Ho kenngwa tshebetsong ha Mananeo a Bohlokwa a Mmuso1.1. Kabinete e amohela ho bulwa semmuso ha Sepetlele sa Ngaka Harry Surtie ka Moporesidente Zuma Upington, ho la Kapa Leboya, ka la 2 Loetse 2014. Sena se tla matsatsi a mane kamora ho bulwa ha sepetlele se seng se setjha sa Letona la Bophelo bo Botle Ngaka Aaron Motsoaledi Natalspruit, ho la Gauteng. Tsena ke tse ding hara mekolokotwane e mengata lenaneong la mmuso la dikaho tsa motheo tsa naha le tla etsa hore ho ahuwe dipetlele tse 43 le ditliliniki tse 213 nakong ya dilemo tse hlano tse tlang ho imatahanya le ditlhoko tsa tsamaiso ya Inshorense ya Setjhaba ya Bophelo bo Botle.1.2. Kabinete e thoholetsa ho tshwarwa le dikgapo tsa haufinyane tlasa Project ya Darling le ho tshwarwa ha lequlwana le belaelwang ka ho nka dilori ka dikgoka. Project ya Darling e bakile ho fumanwe ha ditaemane tse seng molaong le ho hapuwa ha thepa ya boleng ba R50 milione, matlo a15 le tjhelete ya kantle e etsang R43 milione.  Moraorao kgweding ena sepolesa se tla lokolla dipalopalo tsa selemo ka seng tsa botlokotsebe. Dipalo tsena di itshetlehile hodima palo eo e leng yona ya dinyewe tse tlalehilweng Sepoleseng, mme di tla bontsha dikatleho le diphephetso.Ho phatlalatswa ha dipalo tsena ho re dumella ho buisana ka dintlha tse nang le mooko mabapi le ka moo re ka matlafatsang bomphato le setjhaba mabapi le mawala a mmuso a pharaletseng a boitshunyako kgahlanong le botlokotsebe. Hore naha e atlehe twantsong ya botlokotsebe, Kabinete e kgothaletsa badudi ho bapala karolo ya bona ka ho tlaleha ditlolo tsa molao le ho tshehetsa diforamo tsa badudi tsa polokeho kaha ntwa kgahlanong le botlokotsebe e le mokutu wa badudi kaofela.Mmuso o tshwela ka mathe ditlhaselo tse sehloho tseo re di boneng kgahlanong le ditho tsa Ditshebeletso tsa Sepolesa sa Aforika Borwa di le mosebetsing. Ka Sontaha sa la 7 Loetse 2014 mmuso o tla isa hlompho le ho tlotla bahlanka bana ba sepolesa ba lahlehetsweng ke bophelo ba le mosebetsing. Kabinete e mema setjhaba ho tlotla bahlanka bana ba hlokahetseng ha ba ne ba leka ho phethahatsa molao.1.3. Kabinete e amohela tsebiso ya R2 bilione ya setsha sa kotulo ya dimela le tshwaso ya diphoofolo tse tsejwang tsa metsi sa Lebatoweng la Ntshetsopele ya Diindaseteri la Coega ho la Kapa Botjhabela le tla fana ka diheketare tse 80 bakeng sa kgwebo ya abalone ka 2020 le ho hlahisa mesebetsi ya moshwelella e ka bang 2 080. Porojeke ena ke karolo ya Operation Phakisa eo sepheo sa yona e leng ho bula bokgoni ba moruo ba mawatle a Aforika Borwa.  Porojeke e na le bokgoni ba ho nehela ho moruo ka tjhelete e ka etsang R177 bilione le ho hlahisa mesebetsi e ka fihlang ho milione ka 2033. Kabinete e kgothaletsa batsetedi ba bang bakeng sa ho etsa bomphato le Mmuso menyetleng e metjha ya kgolo ya moruo.1.4. Kabinete e ananela boteng ba moifo wa ditsebi ho tsa kalafo wa maAforika Borwa ho Mebuso ya Aforika Bophirima ya Guinea, Sierra Leone, le Liberia o thusang twantshong ya ho ata ha kokwanahloko ya Ebola. Moifo ona wa ditsebi tse kwetlisitsweng haholo o hlometse ka laboratori e tsamayang mme esale o le moo bakeng sa dibeke tse pedi (2) tse fetileng o thusa ho fatisisa sesosa sa lefu lena ho phatlalla le Lebatowa leo. 1.5. Kabinete e amohela ho thakgolwa ha Mokgahlelo 1A, wa porojeke e bitswang Phepelo ya Metsi ka Bongata ya Pongolapoort. Boiteko bona bo lekanyetswang ho ja R1,5 bilione bo tla thusa bakeng sa phepelo ya metsi le ho kenngweng ha marangrang le tsamaiso ya metsi ka bongata ho batho ba 134 864 hara malapa a 16 200. Porojeke e tla tlisa metsi ho badudi ba Masepala wa lehae wa Jozini, ho la KwaZulu-Natal.2. Diqeto tsa Bohlokwa tsa Kabinete2.1. Kabinete e tjhaelletse monwana ho lokollwa ha Moralo o Kopanetsweng wa Ntshetsopele ya Metse ya Ditoropo bakeng sa tshekatsheko le bankakarolo ba bohlokwa le tshebedisano ka hara mmuso. Sena se tla hloka tumellano mabapi le lenanetsamaiso bakeng sa ho fetola metse ya ditoropo ka hara Aforika Borwa. Moralo o arabela kgoeletso ya Moporesidente Jacob Zuma bakeng sa Moralo wa Naha o Kopanetsweng wa Ntshetsopele ya Metse ya Ditoropo ho sebetsana le lefa la mmuso wa kgethollo la mokgwa wa kaho ya dibaka le ho thusa bomasepala ho laola kgolo e potlakileng ya metse ya ditoropo. Pono ya Moralo ke ho kgothaletsa metsemeholo le ditoropo tse dulehang, tse kenyeletsang bohle le ho ba hlwahlwa maemong afe kapa afe. O tla shebana le lefa la kaho ka karohano mabapi le botjhaba le moruo le ho bopa ditoropo le metsemeholo e batlang e kopanetswe.2.2. Kabinete e tjhaelletse monwana Tlaleho ya Naha ya Aforika Borwa mabapi le Matlo le Ntshetsopele ya Metse ya Ditoropo e tla hlahiswa ho Seboka sa Matjhaba a Kopaneng(UN) (HABITAT III) ka 2016. UN ya pele ya boitokisetso e tla tshwarwa ka la 17 le 18 Loetse 2014. Tlaleho ena e lebeletswe ho fehla  Lenanetsamaiso le Letjha la Metse ya Ditoropo  bakeng sa ngwahakgolo wa bo 21 ho sebetsana le diphephetso tse tobileng dinaha tse tswetseng pele le tse tswelang pele, kananelong ya karolo ya bohlokwa e ntseng e tswela pele ya metsemeholo mabakeng a lefatshe a kang ho fetofetoha ha tlelaemete, dikoduwa, ntshetsopele ya moruo le ditokelo tsa botho. Boitokisetso bakeng sa Habitat III bo tla ka nako eo Aforika Borwa e ntshetsang pele Moralo wa Leano le Kopanetsweng la Metse ya Ditoropo le ho qala boitokisetso bakeng sa Pampiri ya Mehopolo e tla Etswang Biling mabapi le Bodulo ba Batho.2.3. Kabinete e tjhaelletse monwana ho thehwa ha Lekala la Taolo ya Thepa ya Puso le tla beha leihlo ho taolo ya thepa ya mmuso. Sena e tla ba Lekala la Mmuso tlasa bodisa ba Letona la Mesebetsi ya Setjhaba. Letona Nxesi le tla teba haholwanyane ka ntlha ena.2.4. Kabinete e tjhaelletse monwana Leano le fetotsweng mabapi le Thonyo ya Basebetsi ba ho Jewa ha Thepa le tla phatlalatswa ka tsebiso ho Koranta ya Mmuso. Morero wa leano lena ke ho tobana le ho kgothaletsa botsitso, ho hloka leeme, ponaletso le phihlello ya tekatekano bakeng sa batho ba neng ba tinngwe menyetla ka kgethollo e leeme. Phethoho e kgolo ka ho fetisisa e hlahisitsweng ke sehlomathiso ke ho fediswa ha mokgwa o bitswang Kopo ka morero wa ho ntlafatsa phethoho. Leano le tla sebetsa feela ho dithonyo tse entsweng ho ya ka Molao wa ho Ho Jewa ha Thepa, Molao wa Dikhamphani le Molao wa Dikoporasi.3. Dibili3.1. Kabinete e tjhaelletse monwana hore Bili ya Kamoho ya Thepa, ya 2014 e hlahiswe Palamenteng. Molao wa Kamoho ya Thepa, wa 1975 ke wa kgale ho Molao wa Motheo, wa 1996 mme o etsa hore ho hlokahale hore o matahanngwe le molao o ka sehloohong wa kamoho ya thepa ho ya ka boleng le dipehelo tsa Molao wa Motheo. Letona  Nxesi le tla teba haholwanyane ka ntlha ena.4. Maemo a Kabinete mabapi le Dintlha tsa Hajwale4.1. Kabinete e kgothaditswe ke kgolo ya moruo e iponahatsang e rekotilweng kotareng ya bobedi ya selemo hara mathata a boima a maemo a moruo ka hara naha le mose. Sekgahla sa keketseho ya moruo se ntse se fokola hore se ka tobana le diphephetso tsa rona tsa bofutsana, ho se lekalekane le tlhokeho ya mosebetsi. Mmuso o potlakisa ho kenngwa tshebetsong ha Morero wa Ntshetsopele ya Naha bakeng sa ho sebetsana le diphephetso tsa rona tsa makala a fapaneng, ho eketsa bokgoni ba kgolo ya rona bakeng sa moshwelella le ho hlahisa mesebetsi bakeng sa batho ba rona. Tabeng ena, botsetedi ba rona dikahong tsa motheo   motlakase, dipalangwang, metsi, mebila, dikolo le dipetlele   bo aha lepatlelo bakeng sa kgolo ya moruo e batlang e potlakile e kenyeletsang bohle.Mothamo wa selemo ka seng wa botsetedi ba merero e meholo ke dikgwebo tsa setjhaba bo eketsehile ka diphesente tse fetang tse 260 maemong a nnete ho feta dilemo tse 10 tse fetileng. Ditjeho tsa selemo ka seng tsa mmuso wa lehae ho dikaho tsa motheo di menahane habedi maemong a nnete ho tloha dilemong tsa ho qetela tsa bo 1990. Lekala la setjhaba le tsetetse ho feta tjhelete e etsang R1 trilione ho dikaho tsa motheo ho tloha ka 2009/10. Re lebeletse hore kgolo halofong ya bobedi ya selemo e tla matlafala ha makala a merafo le tlhahiso a iphumana. Mme mmuso o tla tswela pele ho sebetsa le dikgwebo le tsa mesebetsi bakeng sa ho bopa tikoloho e loketseng matsete le kgolo ya moruo.4.2. Kabinete e tshwela ka mathe diketso tsa moraorao tjena le dipuo tse fehlang merusu tse leng kgahlanong le boleng ba boitshwaro ba rona ho ya ka molao wa motheo le ho tshosetsa le ho tlosa dikatleho tseo re di fihletseng jwalo ka naha. Ketsahalo ya moraorao tjena ya ho senya dibese ho la Kapa Bophirima le yona e tshwelwa ka mathe ka ho fetisisa.Kabinete e thoholetsa batswadi ba entseng boikitlaetso ba ho nnetefatsa hore bana ba kgutlela dikolong ho la Kapa Leboya. Kabinete e leboha batswadi bakeng sa ho itshunyaka bokamosong ba bana ba bona mme e ipiletsa hore ditabatabelo tsa bana di se ke tsa thunthetswa kapa ho sebediswa bakeng sa mabaka a badudi. Kabinete e kgothaletsa maAforika Borwa ho tshireletsa lebitso le letle la naha ka bokgoni ba yona ba ho kena dipuisanong tse ahang le ho rarolla ditaba ho sa kgathaletsehe hore ke mang ya amehang e le tsela ya ho ntshetsa Aforika Borwa Pele.4.3. Kabinete e amohela diketso tse matla tsa lekala la Ntshetsopele ya Dinaha tse ka Borwa ba Aforika (SADC) ho tsa Kgotso le Polokeho qakeng ya moraorao tjena ya sepolotiki Lesotho le ho boeletsa tshehetso ya yona e sa thekeseleng bakeng sa maemo a SADC a ho hanana le diphethoho tseo e seng tsa molao wa motheo tsa mmuso. Ha ho le jwalo Kabinete e etsa kgoeletso ho bankakarolo bohle hore ba sebetse mmoho ho kgutlisetsa maemo a demokerasi Lesotho le ho kenngwa tshebetsong ka botlalo Mmapa wa tharollo oo ho dumellanweng ka ona le lekala la SADC.4.4. Kabinete e ananetse ho itokolla mosebetsing ha Modulasetulo wa Khomishene e Ikemetseng ya Dikgetho, Moadvokheite Pansy Tlakula. Ho itokolla ha hae ho tla kamora ketsahalo ya Dikgetho tsa Kakaretso tse atlehileng tsa 2014 tseo a neng a di laola. O nehetse haholo bakeng sa ho nnetefatsa hore demokerasi ya rona e dula e le e matla. Kabinete e fana ka diteboho bakeng sa nehelo e entsweng ke Moadvokheite Tlakula le ho mo leboha ka nehelo ya hae e hlokang boinahanelo ho demokerasi ya rona mme re mo lakaletsa tse molemo.4.5. Kabinete e amohela kahlolo ya Lekgotla la Molaotheo e leng tiisetso ya hore leano la mmuso la phano ya maemo mosebetsing ho ba neng ba tinngwe menyetla hore le nepahetse. Mmuso o ntse o tsitlalletse lenaneo la ona la ho lokisa ho se lekalekane ho tsa kahisano ka hara tikoloho ya mesebetsi. Kahlolo ena e boela e thathiselletsa hore ho fana ka maemo mosebetsing ho ba neng ba tinngwe menyetla mmoho le melao e meng ya tekatekano e kgothaletsa diphethoho le ho matlafatsa ba neng ba tinngwe menyetla.5. Diketsahalo tse tlang5.1. Lefapha la Thuto ya Motheo le tla tsamaisa Ditekolo tsa Naha tsa Selemo le Selemo (ANA) tsa bone ho tloha ka la 16 ho ya ho la 19 Loetse 2014 bakeng sa ho lekola kgatelopele ya diphetho tsa thuto hara Dikereiti tsa 1 - 6 le Kereiti 9 jwalo ka karolo ya mekutu ya ho ntlafatsa boleng ba thuto. Selemong sena (2014) Lefapha la Thuto ya Motheo le tla boela le kgakola tekolo ya sampole ya baithuti ba balang Dikereiti tsa 7 le 8 mme qeto mabapi le tekolo ena e tla etswa ka 2015.ANA e fehla bopaki bo behilweng maemong bakeng sa ho beha leihlo katleho ya boitshunyako ba Mmuso ho ntlafatsa ho tseba ho bala le dipalo hara baithuti mme hape e thusa matitjhere ho hlwaya dibaka tse batlang tshehetso e eketsehileng. Kabinete e kgothaletsa batswadi le bahlokomedi ho tshehetsa bana ba bona le ho nnetefatsa hore diphetho di sebedisetswa ho tobana le dibaka tsa ntshetsopele. Lenane la hlahlobo la ANA le mehlodi bakeng sa 2014 di a fumaneha ho: www.education.gov.za.5.2. Letona la Ntshetsopele ya Dibaka tsa Mahae le Tlhabollo ya Naha Gugile Nkwinti le tla tshwara Seboka sa 2014 sa Thuo ya Naha Hoteleng ya Birchwood le Setsing sa Diboka sa OR Tambo, Boksburg ho tloha ka la 4 ho ya ho la 6 Loetse 2014. Seboka se tla tsepamisa maikutlo ho ditsela tsa ho kgutlisetsa morao diketsahalo tse fetileng tsa bokoloniale le kgethollo tse bakileng hore diphesente tse fetang 75 tsa setjhaba se setsho se hloke naha, thepa, boitsebelo le ho ba le ditokelo tse sireletsehileng tsa thuo ya naha. Kabinete e kgothaletsa bankakarolo ho sebetsa le Mmuso ho kenya tshebetsong boitlamo ba ho sebetsana le ntlha ya ditokelo tse sireletsehileng tsa thuo ya naha.5.3. Lenaneo la Kgwedi ya Tshebeletso ya Mmuso ho tloha ka la 1 ho ya ho la 30 Loetse 2014 tlasa mokotaba  Ho Qala Botjha ha Tsela eo Basebeletsi ba Mmuso ba Sebetsang: Batho Pele  Putting People First , le tla tsepamisa maikutlo haholoholo hodima matlafatso ya phano ya ditshebeletso. Kabinete e etsa kgoeletso ho maAforika Borwa ohle ho tlotla basebeletsi ba setjhaba ba ipabolang ka bokgabane kapa ditsi tsa Mmuso tse jwalo ka ho ba kgetha bakeng sa Dikgau tsa Naha tsa Bokgabane tsa Batho Pele pele ho letsatsi la ho kwalwa e leng la 30 Loetse 2014.5.4. Kgwedi ya Botjhaba e ketekwa ho tloha ka la 1   30 Loetse 2014 tlasa mokotaba  Re keteka Dilemo tse 20 tsa Demokerasi: Bolela Pale ya hao e Ntshetsang Aforika Borwa Pele.  Kabinete e kgothaletsa maAforika Borwa ho keteka botjhaba ba rona bo ruileng le ba tlhaho, ditumelo tse fapaneng le meetlo jwalo ka setjhaba se kopaneng re tsitlallela boitshupo bo abelanwang. Kgwedi ya Botjhaba ya selemong sena e etsahala le mekete ya rona ya Dilemo tse 20 tsa Tokoloho eo hape e matlafatsang ho hopola ha rona ka kopanelo ntwa ya ho kgothaletsa boitshupo ba setjhaba.Kabinete e kgothaletsa maAforika Borwa, haholoholo batjha ho ananela botjhaba ba rona bohle ba Aforika Borwa le ho sebedisa botjhaba ba rona bo fapafapaneng ho ntlafatsa kaho ya setjhaba, boahi bo kenyeletsang bohle le ho ipopa ho tsa kahisano. MaAforika Borwa a boela a kgothaletswa ho kenakena ho tsa botjhaba ka ho etela diphaka tsa setjhaba mahala ho tloha ka la 8 ho ya ho la 12 Loetse 2014 jwalo ka karolo ya Beke ya bo 9 ya selemo ka seng sa Diphaka tsa Aforika Borwa tsa Naha. Kabinete hape e tshehetsa kgoeletso ya Palamente bakeng sa maAforika Borwa ohle ho tshireletsa botjhaba ba rona ba naha.5.5. Kabinete e lakaletsa Bafana Bafana tse molemo pele ho dipapadi tse pedi tsa bohlokwa kgahlanong le Sudan ka la 5 Loetse ho la Khartoum e leng papadi ya ho itokisetsa papadi e kgolo ya kontinente le kgahlanong le Nigeria ka la 10 Loetse 2014 Kapa. Kabinete hape e thoholetsa Banyana Banyana le Amajita le ho ba lakaletsa tse molemo pele ho dithonamente tsa bohlokwa tseo ba tla bapala ho tsona. Banyana Banyana ba tla be ba bapala ho mokgahlelo wa bo9 wa Bompodi ba Basadi ba maAforika o tla tshwarelwa Namibia kgweding ya Mphalane, mme hape ba haufi le ho atleha ho kena bakeng sa Mohope wa Lefatshe wa Basadi wa FIFA wa 2015 ho la Canada. Ha Amajita, e leng Sehlopha sa naha sa ba ka tlase ho dilemo tse 20 ba atlehile ho kenela bompodi ba Aforika ba 2015 Senegal. Kabinete e kgothaletsa maAforika Borwa ho ema dihlopha tsena nokeng ha di lwanela tlholo.Kabinete e amohela bankakarolo ba tswang lefatsheng ka bophara ba tla beng ba kenetse thonamente ya bo4 ya Mohope wa Lefatshe wa Karate wa Kyokushin e tla tshwarwa ka la 6 Loetse 2014 Setsing sa Diboka tsa Matjhaba sa Luthuli, Durban. Thonamente e tla bulwa semmuso ke Moporesidente Jacob Zuma mme sepheo sa yona ke ho kgothaletsa karate jwalo ka papadi ya batjha ha ho shejwa melemo ya yona ya ho ruta boitshwaro bo botle ba botho, boitshireletso, tsepamiso ya maikutlo mme hape le ho kgothaletsa thibelo ya botlokotsebe.5.6. Khomishene ya Ditlhodisano e tla bitsa Seboka sa Borobedi sa Selemo ka seng le keteko ya Dilemo tse Leshome le Metso e Mehlano ho tloha ka la 4   5 Loetse 2014. Seboka se tla bulwa semmuso ke Letona Ebrahim Patel a amohela baemedi, ho kenyeletswa le ba tswang makaleng a ditlhodisano ho potoloha Aforika le lekala le le leng la lebatowa la ditlhodisano, Mmaraka wa Kopanelo bakeng sa Khomishene ya Ditlhodisano ya Aforika e ka Botjhabela le e ka Borwa.6. Dithonyo6.1. Kabinete e dumellane ka ho thonngwa ha Monghadi Attwell Sibusiso Makhanya jwalo ka Mohlanka e Moholo wa Phethahatso ho tsa Metsi a Mhlathuze.Dipotso: Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ya Kopano ya Kabinete ya la 17 Loetse 2014,18 Sep 2014,https://www.gov.za/statement-cabinet-meeting-17-september-2014-0,https://www.gov.za/st/pehelo-ya-kopano-ya-kabinete-ya-la-17-loetse-2014,"1. Maemo a Kabinete mabapi le dintlha tsa hajwale1.1. LesothoKabinete e ananetse boikitlaetso ba Moporesidente Zuma mmoho le Ntshetsopele ya Setjhaba ya Aforika e ka Borwa (SADC) ba ho kgutlisetsa kgotso Lesotho. Kabinete e tshehetsa ditumellano tsa Seboka sa haufinyane tjena se rommeng Motlatsi wa Moporesidente wa Rephaboliki ya Aforika Borwa, Mohlomphehi Cyril Ramaphosa, a tsheheditswe ke Sekrethariate le moifo wa ditsebi ho tswa ho Ditho tsa Mebuso tsa Troika, ho sebetsa jwalo ka Mothusi wa SADC ho Naha ya Borena Lesotho. Motlatsi wa Moporesidente, Sekrethariate le ditsebi ba na le Dipehelo tse hlakileng tsa Tshebetso ho thusa ka ho kgutlisetsa botsitso ba dipolotiki le polokeho ka hara Naha ya Borena ya Lesotho, bakeng sa nako e kgutshwanyane le e telele.1.2. Dipontsho tsa Dikhamphani tsa Aforika Borwa RussiaKabinete e lebohela dikhamphani tsa Aforika Borwa tse ileng tsa putswa ka maemo a phahameng a bokgabane ho World Food Show ho la Moscow. Di sebetsa le Lefapha la Kgwebisano le Indaseteri, Dihlahiswa tsa Dijo tsa lehae tsa Aforika Borwa di amohetswe hantle hara bareki ba Dijo tsa ka ntle ba Russia. Thoholetso ena ya matjhaba e tla kamora leeto la Moporesidente Zuma la moraorao tjena Rephaboliking ya Russia. Selemong sena bapepesi ba 3 000 ba bontshitse dihlahiswa tsa bona. Tlasa sekema sa Thekiso ya Ka Ntle le Thuso ya Matsete (EMIA), dikhamphani tse 21 tsa Aforika Borwa di bontshitse lekala la tsona la ho sebetsana le dihlahiswa tsa temo.1.3. Tlhodisano ya Moqoqo ka Nat Nakasa le Diphihlello tsa Tokoloho le DemokerasiKabinete e lebohela bahlodi ba tlhodisano ya moqoqo wa pele ka bophelo ba Nat Nakasa, raditaba ya itlhommeng pele eo masalla a hae a kgutletseng Aforika Borwa kamora dilemo tse 50 ka la 19 Phato 2014. Boikitlaetso bona ba Lefapha la Bonono le Botjhaba bo hopotsa moloko wa rona wa batjha ka ntwa ya rona ya tokoloho le ho ba hlahisetsa nalane ya ho ngola le tsa boqolotsi ba ditaba ka hara Aforika Borwa. Baithuti ba bongodi le ba boqolotsi ba ditaba Sbongakonke Mbatha, Qiniso Mbili le Nkamogeleng Lebeloane ka bonngwe ba bona ba hapile ho kenela thupello ya mosebetsi le lepthopo.Mokgahlelo o mong e ne e le wa dingangisano tsa baithuti tse neng di bontsha diphihlello tse fihlelletsweng ka Tokoloho le Demokerasi. Dipheo tsa dingangisano di ne di kenyeletsa ho hlahisa tsebo ka seabo sa baqolotsi ba ditaba nakong ya ntwa ya tokoloho ka hara Aforika Borwa. Bahlodi Mfundo Radebe, Dumisa Nzama, Danielle Dallas, Olivia Habonimana, Faith Marthinussen le Cebisa Ncube ba hapile lepthopo motho ka mong.2. Diqeto tsa bohlokwa tsa Kabinete2.1. Phethisetso ya Diabo tsa Lefapha la Bophelo bo Botle ho Khamphani ya BiovacKabinete e tjhaelletse monwana phethisetso ya diabo tsa Lefapha la Bophelo bo Botle ka hara Setsha sa Kalafo le Diente (Biovac) sa Aforika e ka Borwa ho ya ho Lefapha la Saense le Thekenoloji.Biovac ke bomphato ba setjhaba le poraefete pakeng tsa Mmuso wa Aforika Borwa le Mokgatlo wa Biovac. Diabo tsa Mmuso wa Aforika Borwa e ne e le tsa 12,5% tse neng di tshwerwe ke Lefapha la Saense le Thekenoloji mme 35% e ne e le ya Lefapha la Bophelo bo Botle.Phethisetso ya diabo ke karabelo ho dingongoreho tse hlahisitsweng ke Mokgatlo wa Lefatshe wa Bophelo bo Botle (WHO) le Letlole la Bana la Mokgatlo wa Matjhaba a Kopaneng (Unicef) hore Lefapha la Bophelo bo Botle ho ya ka ditlhophiso tsa jwale le ka baka dikgohlano ka ha le ne le sebetsa jwalo ka radiabo le moreki. WHO e batla hore ba ka taolong (tabeng ena Lekgotla la Taolo ya Meriana e leng karolo ya Lefapha la Bophelo bo Botle) le karolo ya lona ya bodisa di arohanngwe le tsa mohlahisi wa meriana   mona ke, Biovac. Phethisetso ya diabo tsa Lefapha la Bophelo bo Botle ho ya ho la Saense le Thekenoloji, e tla thusa Biovac ho rekisa dihlahiswa dinaheng tsa ka ntle tse kgolang molemo mananeong a WHO le Unicef a kentelo.Biovac ke khamphani e fanang ka diente tsa boleng bo hodimo, tse bolokehileng le ho ba hlwahlwa ho lekala la setjhaba, mme ke mofani ya ka sehloohong wa diente tsa bana ho Lenaneo la mmuso la Katoloso ya Kentelo. Ka Lefapha la Saense le Thekenoloji, jwale mmuso o tla ba le diabo tsa 47,5% ho tsa Biovac ha 52.5 % di tla tshwarwa ke Mokgatlo wa Biovac.2.2. ESKOMJwalo ka ha ho tsebisitswe mafelong a beke e fetileng, Kabinete e tjhaelletse monwana pakana ya mekgwa ya ho boloka boteng ba indaseteri ya motlakase, ho matlafatsa ditjhelete tsa Eskom, le ho nnetefatsa hore polokeho ya eneji ya naha e hlokomelehile.Sena sohle se lokela ho etswa ka mokgwa o sa tlo eketsa kgatello le ho feta ditjheleteng tsa setjhaba. Ka ho tshwana, mmuso o batla ho nnetefatsa hore malapa a futsanehileng a tshireleditswe ho ya ka moo mehlodi ya ditjhelete e dumelang ho tswa ho kgahlamelo ya ho lokiswa ha ditefello.Qeto ya Kabinete e itshetlehile hodima dikgothaletso tsa Komiti ya kopanelo ya Matona (IMC) e lekotseng botjha maikgethelo a mangata a teng bakeng sa polokeho ya eneji. IMC e tla tswela pele ho beha indaseteri ena leihlo le bohale.Dintlha tse batsi ka pakana ena di ka fumaneha websaeteng ya Lefapha la Matlotlo a Setjhaba.Ka bokgutshwanyane pakana e kenyeletsa, hara tse ding, thuso ya mmuso ya tekatekano e eketsehileng ho Eskom ho thusa kgwebo ho matlafatsa ditjhelete tsa yona, bakeng sa ho e thusa ho kadima haholwanyane ho tswa mebarakeng ya ditjhelete. Ho nnetefatsa hore mehlodi ya ditjhelete ya mmuso ha e kene tlasa kgatello, thuso ya tekatekano e tla thuswa ka ditjhelete ka ho matlafatsa thepa ya mmuso eo e seng ya bohlokwa. Dintlha tse ding tabeng ena ho tla fanwa ka tsona ha Letona la Ditjhelete le hlahisa Pehelo ya Leano la Ditekanyetso tsa Nako e Bohareng (MTBPS) ka la 22 Mphalane.Dikarolo tse ding tsa pakana di kenyeletsa: ntlafatso e matla bokgabaneng ba Eskom ba tshebetso bo tla fokotsa ditjeho; nyollo ya R50 bilione ya sekoloto se entsweng ke se tla tshehetswa ke ditiisetso tsa hajwale tsa mmuso; tshehetso ya mmuso bakeng sa kopo ya Eskom ho Bolaodi ba Eneji ba Naha ba Aforika Borwa (NERSA) bakeng sa ho nyoloha ha ditefello, e tsamaelanang le ditsamaiso tsa taolo; mekgwa ya taolo ya tseko; tokiso ya leano la eneji; le katoloso ya lenaneo la mohlahisi ya ikemetseng wa matla a motlakase.Mabapi le ho bebofatsa mathata a malapa a futsanehileng, mmuso o tla matlafatsa peho leihlo ho dithuso tsa motlakase wa motheo wa mahala. Sena se tla nnetefatsa hore karolelo e tla sebediswa ka nepo mmoho le ho kgothaletsa bomasepala ho ntlafatsa bohlwahlwa boo baballang marangrang a bona le ho fana ka motlakase ho basebedisi. Mekgwa ena e a hlokahala bakeng sa hore Aforika Borwa e phahamise kgolo ya moruo ho ya maemong a loketseng bakeng sa ho hlahisa mesebetsi e mengata, ho fokotsa bofuma le ho se lekalekane.2.3. Phethisetso ya mesebetsi ya tsamaiso ho ya ho Kantoro ya Moahlodi e MoholoKabinete e ile ya tsebiswa ka qalo ya mokgahlelo wa pele wa phethisetso ya mesebetsi ya tsamaiso le basebeletsi mabapi le Makgotla a Maholo a Dinyewe ho tloha ho Lefapha la Toka le Ntshetsopele ya Molao wa Motheo ho ya ho Kantoro ya Moahlodi e Moholo. Sena se fana ka matla ho Sehlomathiso sa Boleshome le metso e supileng sa Molao wa Motheo sa Molao wa 2012, le Molao wa Makgotla a Dinyewe a Maholo, Molao wa bo 10 wa 2013.Molao wa Makgotla a Maholo a Dinyewe o ntlafatsa tsamaiso ya bo makgiseterata ka ho beha bomakgiseterata ka hara Karolo ya Lekgotla le Phahameng la Dinyewe le ka tlasa taolo ya Moporesidente wa Boahlodi wa Karolo e amehang. Molao o fana ka matla le mesebetsi ho Kantoro ya Moahlodi e Moholo e ileng ya thehwa jwalo ka setsha se arohaneng sa puso se tshwanang le lefapha ho ya ka Kgoeletso ya Moporesidente ka 2010. Sena se tiisa boitlamo ba Mmuso bakeng sa boikemelo ba Makgotla a Dinyewe jwalo ka ha ho hlahella ho Molao wa Motheo.2.4. Ho thehwa ha kantoro ya bolaodi ba diporojeke bakeng sa Boikitlaetso ba ho akofisa Dikaho tsa Motheo tsa BoporesidenteKabinete e tjhaelletse monwana ho thehwa ha Kantoro ya Bolaodi ba Diporojeke bakeng sa Boikitlaetso ba ho Akofisa Dikaho tsa Motheo tsa Boporesidente tsa Kopano ya Aforika bo eteletsweng pele ke Moporesidente Zuma. Lena ke lenaneo le tsamaiswang ke Aforika la dikaho tsa motheo le reretsweng ho akofisa diporojeke tse tshelang madiboho tse tla bula bokgoni ba moruo ba kontinente le ho fana ka menyetla ya ntshetsopele bakeng sa badudi, metsemeholo le mabatowa.Kabinete e tjhaelletse monwana ho thehwa ha Kantoro ya Bolaodi ba Diporojeke bakeng sa Boikitlaetso ba ho Akofisa Dikaho tsa Motheo tsa Boporesidente ka tshehetso ya mafapha a mmuso a amehang. Kantoro ya Bolaodi ba Diporojeke e tla tshehetswa ke ho thehwa ha IMC mabapi le Boikitlaetso ba ho Akofisa Dikaho tsa Motheo ba Boporesidente ka AU ka hara Aforika Borwa. Komiti e tla ba tlasa bodulasetulo ba Letona Kantorong ya Moporesidente bakeng sa Merero, Bodisa le Tlhatlhobo ya Tshebetso.2.5. Ho thehwa ha mohlodi wa Tshebeletso ya Setjhaba wa ditsebi ho tsa molao le ho tsa merero ya mesebetsiKabinete e tjhaelletse monwana ho thehwa ha mohlodi wa Tshebeletso ya Setjhaba wa ditsebi ho tsa molao le ho tsa mesebetsi ya ka hare ho sebetsana le tshallomorao ya dinyewe tsa tsebiso ya ho fanyehwa mosebetsing ka hara tshebeletso ya setjhaba. Dipheo tsa boitshunyako bona ke ho bona hore Tshebeletso ya Setjhaba e sebetsa ka bokgabane le bohlwahlwa ho feta ka ho fokotsa nako ya ditsamaiso tsa kgalemo, haholoholo moo basebeletsi ba fanyehilweng mosebetsing ba ntseng ba amohela mekgolo ya bona e felletseng.Ho fetafeta moo, boikitlaetso bona bo nnetefatsa bolaodi bo nepahetseng ba kgalemo ka ho kenya tshebetsong boholo nako ya dikgwedi tse tharo (matsatsi a 90) a ho phethela dinyewe. Mohlodi wa ditsebi ho tsa molao le ho tsa mesebetsi di tla eketsa Bahlanka ba Tshebeletso ya Setjhaba bao e leng ditsebi lehlakoreng lena, ho kenyeletswa bafuputsi, batjhutjhisi le batsamaisi ho nnetefatsa hore ketane ya boleng ya dikamano tsa basebetsi e sebetsa ka botlalo.3. Dibili3.1. Kabinete e tjhaelletse monwana ho hlahiswa Palamenteng ha Sehlomathiso sa Bili ya Taolo ya Dikoduwa, 2002 (Molao wa bo 57 wa 2002). Molao wa Taolo ya Dikoduwa wa bo 57 wa 2002 o hlalosa ka botlalo mokgwa o kopanetsweng le ho hokanngwa mabapi le taolo ya dikoduwa le phokotso ya kotsi ya dikoduwa ho phatlalla le mekgahlelo yohle ya mmuso le ho kenyeletswa ha bankakarolo bohle ba amehang.4. Dithonyo4.1. Kabinete e tjhaelletse monwana ho thonngwa ha ditho tse 15 le modulasetulo wa Boto ya Lekala la tsa Sepakapaka ya Aforika Borwaa) Mofumahadi Joy-Marie Lawrence (Modulasetulo)b) Moporofesara Ramashwar Bharuthramc) Monghadi Johan Prinslood) Monghadi Willie van Biljone) Mofumahadi Mbaliyethu Mfekaf) Monghadi Eugene Janseng) Monghadi Potlaki Maineh) Mofumahadi Gaborekwe Khambulei) Monghadi Lindelwa Simphiwe Hamiltonj) Monghadi Mmuso Ribak) Monghadi Ashley Desmond Naidool) Ngaka Nozibele Mjolim) Mofumahadi Matsie Matooanen) Monghadi Vincent Gore (o thontswe hape)o) Monghadi  Marius Rezelman (o thontswe hape)p) Monghadi Omar LatiffDipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139Issued by: Government Communications"
Pehelo ka kopano ya Kabinete ya la 22 Pudungwana 2014,23 Oct 2014,https://www.gov.za/statement-cabinet-meeting-22-october,https://www.gov.za/st/pehelo-ka-kopano-ya-kabinete-ya-la-22-pudungwana-2014,"1. Diqeto tsa Bohlokwa tsa Kabinete1.1. Kabinete e tjhaelletse monwana phatlalatso ya moralo wa Leano bakeng sa Dipalangwang tsa Naha tsa Baithuti Koranteng ya Mmuso bakeng sa matsatsi a 21.Leano lena le ntlafatsa phumantsho ya thuto e nang le boleng ka ho fana ka dipalangwang tsa baithuti tse bolokehileng, tse shebahalang, tse hlwahlwa, tse momahantsweng le ho ba tsa moshwelella, haholoholo dibakeng tsa metse ya mahae moo dipalangwang di sitisang phumantsho ya thuto.Leano le shebana le karohano ya dibaka le ho hlophisa botjha ditshebetso tse amang boleng ba dipalangwang tsa setjhaba. Hape le fana ka tsamaiso ya moralo o kopanetsweng le maemo a tshwanang a bolaodi.Ho kenngwa tshebetsong ha leano lena ho tla fana ka tikoloho e bolokehileng le ho tshireletseha bakeng sa baithuti ka tshebedisanommoho le momahano le bolaodi ba thibelo ya tlolo ya molao.1.2. Kabinete e tjhaelletse monwana Tshupiso mabapi le Ntshetsopele e Qobellang, Matsatsi a laetsweng a Thupello le Ditshwanelo tse tlase tse hlokahalang tsa ho kena maemomg a Tshebeletso e ka Sehloohong ya Bolaodi jwaloka ha e tekilwe ho ya ka Karolo 3(2) ya Molao wa Tshebeletso ya Setjhaba, 1994.Sena se susumetsa ntshetsopele ya bokgoni hore ho arabelwe ho sepheo sa Morero wa  Ntshetsopele ya Naha (NDP) wa ho aha puso e kgonang le e tswelang pele molemong wa phano ya ditshebeletso e ntlafetseng.Tshupiso ena ke lewa la nako e telele la ntshetsopele ya bokgoni le tla ntlafatsa boleng ba basebeletsi le hlokolosi ho bokgoni ba mmuso ho fana ka ditshebeletso ho ya ka thomo ya ona.Mafapha ohle a Tshebeletso ya Setjhaba a tla tshwanela ho rua katamelo e tsitsitseng bakeng sa ho kgothaletsa ntshetsopele ya bokgoni bo tsamaelanang le bo batlehang ka hara Tshebeletso ya Bolaodi e ka Sehloohong.1.3. Kabinete e tjhaelletse monwana bakeng sa Lefapha la Bodisa le Tlhatlhobo ya Tshebetso ho fana ka moralo wa Tokomane ya Puisano mabapi le Dipehelo le Katamelo tsa Bodisa le Tlhatlhobo ya Tshebetso ho di behela Komiti ya Potefolio ya Palamente mabapi le Tsamaiso ya Tshebeletso ya Setjhaba le Meralo, Bodisa le Tlhatlhobo.Tokomane e sisinya pokello ya dipehelo tsa mantlha le katamelo ho Lefapha la Bodisa le Tlhatlhobo ya Tshebetso (M&E) e reretsweng ho baka hore ho be le ntlafatso e tswellang tshebetsong ya mmuso le boikarabelo bo eketsehileng. Sepheo sa yona se seholo ke ho aha tumellano mabapi le dipheo tsa M&E, le kamoo e tshwanetseng ho kenngwa tshebetsong.Sena se nyehela ho kenngwa tshebetsong ha NDP mabapi le ho aha puso e kgonang le e tswelang pele mmoho le ho kgothaletsa boahi bo mafolofolo le boetapele bo matla. Makgabane a M&E ke karolo ya mokgubo wa makgabane a bolaodi a hlokahalang bakeng sa puso e kgonang le e tswelang pele.1.4. Kabinete e tjhaelletse monwana maemo a Aforika Borwa a ho kena ditherisanong bakeng sa Paballo ya Mefuta e Fallang ya Diphoofolo tse Hlaha (CMS COP11) e tla tshwarelwa Quinto, ho la Ecuador, ho tloha ka la 4 ho ya ho la 9 Pudungwana 2014.Bonkakarolo bo matla ba Aforika Borwa tabeng ya ho shebana le diphephetso tsa ho fetofetoha ha tlelaemete le paballo ya tlhaho le mefuta e amehang bo itshetlehile hodima pehelo ya ntshetsopele ya moshwelella le tikoloho ya moshwelella, mme bo tsamaelana le ditlhoko tsa Karolo 24 ya Bili ya Ditokelo.1.5. Kabinete e tjhaelletse monwana thomo ya ho kena ditherisanong e tla sebetsa e le motheo bakeng sa hore Aforika Borwa e kene ho tulo ya bo 20 ya Seboka sa Mekgatlo ho UNFCCC (COP 20), le Seboka sa Mekgatlo ya bo 10 e sebetsang jwaloka kopano ya Mekgatlo ho Porotokhole ya Kyoto (CMP 10), ho tloha ka la 1 ho ya ho la 12 Tshitwe 2014, ho la Lima, Peru.Maemo a Aforika Borwa a tsamaelana le dikgahleho tsa naha, le dikateng bakeng sa ho kena ha Aforika Borwa ditherisanong tsa matjhaba tsa ho fetofetoha ha tlelaemete jwaloka ha di tekilwe ho NDP.1.6. Kabinete e tjhaelletse monwana ho tekwa ha Tumellano ya Motse Kapa ya 2012 mabapi le ho kenngwa tshebetsong ha dipehelo tsa Porotokhole ya Torremolinos ya 1993 e mabapi le Seboka sa Matjhaba bakeng sa Polokeho ya Dikepe tsa Botshwasi ba Ditlhapi, ya 1977 bakeng sa ho sekaseka ke Palamente.Seboka sa Torremolinos le Porotokhole ya sona ya 1993 di hlahisa maemo a polokeho, a kang disebediswa tse bolokang bophelo, dikgokahanyo ka radio, tshireletso mollong, ho kenngwa ha metjhini le kgokelo tsa motlakase, mmoho le ditlhoko tse itseng bakeng sa dikepe tsa botshwasi ba ditlhapi tse lebang metsing tsa bolelele ba dimithara tse 24 le ho feta.Tumellano ena e tlamang ya polokeho ya matjhaba e tla nyehela bakeng sa ho ntlafatsa maemo a polokeho ho fokotsa palo ya mafu lewatleng, e akanyetswang ho mafu a 24 000 ka selemo lefatsheng ka bophara. Dikepe tsa Aforika Borwa tsa botshwasi ba ditlhapi di tla sebetsa ho ya ka dipehelo tsa porotokhole ha di le metsing a mokgatlo wa Puso o teng ho porotokhole ya Torremolinos ya 1993.Sena se tsamaelana le dipheo tsa Operation Phakisa tsa ho ntshetsapele moralo wa mmuso bakeng sa bolaodi ba sebaka sa lewatle sa Aforika Borwa, ho ntlafatsa tshireletso ya mawatle a Aforika Borwa, haholoholo ditheong tsa tlhaho tse tsietsing ka tsela e hlokolosi, le ho shebana le sekgeo sa bokgoni, hara tse ding.1.7. Kabinete e tjhaelletse monwana bakeng sa Aforika Borwa ho dumellana le Seboka sa Matjhaba mabapi le Maemo a Thupello, Phano ya ditifikeiti le Peho-leihlo bakeng sa Basebeletsi ba Dikepe tsa Botshwasi ba Ditlhapi (STWC-F), ya 1995.Sena ke boiteko ba pele ba ho theha maemo a matjhaba a tlamang a thupello bakeng sa meifo ya dikepe tsa botshwasi ba ditlhapi tse yang lewatleng tsa bolelele ba dimithara tse 24 kapa ho feta. Sena se tla ntlafatsa polokeho ya bophelo le thepa lewatleng, mmoho le ho thibela tshilafalo ya tikoloho ya mawatle ke indaseteri ya botshwasi ba ditlhapi.Mehleng, dinako tse telele tsa tshebeletso ya lewatleng di ne di bonwa e le tsela ya ho thola boiphihlelo le bokgoni bo nepahetseng. Mokgwa ona wa ho rupellwa ka hara mosebetsi ha o so hlahise sephetho sa boleng bakeng sa bokgoni ba moifo o motjha.Mokgwa o motjha o ahilwe ho potoloha motswako wa ho fokotsa thupello ya boiphihlelo ka thuto e ntlafaditsweng le ho hlophiswa hantle bakeng sa ho ntlafatsa tsebo. Sena se tla etsa hore ho kgonahale bakeng sa batshwasi ho tswela pele hanyane-hanyane ho tloha dikepeng tse nyane ho ya ho tse kgolo mme qetellong ho ya ho dikepe tse hwebang matjhabeng.1.8. Kabinete e tjhaelletse monwana bakeng sa moralo wa dikhoine tse latelang tsa sehopotso tsa 2015 ke Khamphani ya Aforika Borwa ya Mente, hore o phatlalatswe Koranteng ya Mmuso.a) Lethathama la Tjhelete ya Tshepe la Sekila:  Bophelo ba Mohale: NR Mandela b) Lethathama la Tjhelete ya Tshepe ya Natura:  Ditsomi tsa Bosiu   Phokojwe ya Mokokotlo o Motsho c) Lethathama la Tjhelete ya Tshepe ya R1 ya Kgauta:  Dihahabi tsa Aforika Borwa   Kwena ya Nile d) Lethathama la Tjhelete ya Tshepe ya R2 ya Kgauta:  Porojeke ya UNESCO: Motho le Sepakapaka e) Lethathama la Tjhelete ya Tshepe ya Dikorone le Diteke tsa Silifera:  Diterene tsa Aforika Borwa ; lef) Lethathama la Tjhelete ya Tshepe ya Seteling ya Silifera:  Dibaka tsa Mawatle tse Tshireleditsweng tsa Aforika Borwa 1.9. Kabinete e ile ya tsebiswa ka Tokisobotjha ya Makgotla a Bomasepala a Ditereke le Dibaka tsa Bolaodi tsa Dikarolo le dibaka tsa Bodulo tsa Lehae tsa Lekgotla le Phahameng la Aforika Borwa.Porojeke ya tokisobotjha ya makgotla a dinyewe e busetsa morao lefa la ho hloka tekatekano le toka. E theha mohlala o tla tataisa mafapha ohle a amehang, makala a thibelo ya ditlolo tsa molao le ditsha tsa toka bakeng sa ho momahanya ditshebetso tsa ona ka tshwanelo.Badudi ba neng ba tinngwe menyetla pele dibakeng tsa mehleng tsa mahae, dipuso tse neng di ipusa le metsana ya mahae jwale di tla kgola molemo ho tswa ho diphetho tsa tsamaiso ya tokisobotjha. Ba tla kgona ho fihlella makgotla a dinyewe ka ditjeho tse fokotsehileng.Bakeng sa ho fana ka phumantsho ho tsa toka, ho a hlokahala ho lokisa botjha dibaka tsa bolaodi ba makgotla a dinyewe tse neng di thehilwe ke mmuso wa kgethollo, ho kenyeletswa le popo le sebopeho sa ona. Tsamaiso ya tokiso botjha e netefatsa hore ho na le karolelano e lekalekanang ya makgotla a dinyewe ka hara naha, bakeng sa ntlafatso ya ho fihlella makgotla a dinyewe, e leng tokelo ya motheo ya botho jwaloka ha e hlahella ho Karolo 34 ya Bili ya Ditokelo ka hara Molao wa Motheo.2. Dibili2.1. Kabinete e tjhaelletse monwana ho hlahiswa ha Maintenance Amendment Bill (Sehlomathiso sa Bili ya Tlhokomelo), ya 2014 Palamenteng.Bili e fetola Maintenance Act (Molao wa Tlhokomelo), wa 1998 (Molao 99 wa 1998) ho ntlafatsa tsamaiso ya Tlhokomelo le ho ntlafatsa phumantsho ya toka bakeng sa basadi le bana.Dihlomathiso di tlosa diphephetso, tsa molao le tsamaiso, tse etsahalang ho bakgolamolemo ba Tlhokomelo, bao boholo e leng basadi le bana.Sena se momahana ka kotloloho le dipheo tsa sehlooho tsa NDP hodima phethoho ya moruo le tshireletso ho tsa kahisano.Tse ding tsa dipehelo tsa Sehlomathiso sa Bili di kenyeletsa: ho thibela ba sa lefeng ditjhelete tsa Tlhokomelo hore ba se fuwe mekitlane ha ba ntse ba kolota tjhelete ya Tlhokomelo, ho hatella beng ba ditshebeletso tsa diselefounu ho fana ka dinomoro tsa mohala tsa ba amehang le ba sa lefeng ditjhelete tsa kotlo ho makgotla a dinyewe a Tlhokomelo haeba lekgotla le ikgotsofaditse hore le entse mekutu yohle e hlokahalang ya ho fumana batho bao, le ho etsa hore motho ya pharilweng ka molato wa Tlhokomelo, a lefe tjhelete e saletseng morao ya Tlhokomelo.2.2. Kabinete e tjhaelletse monwana ho tekwa ha Agr ment South Africa Bill (Bili ya Tumellano ya Aforika Borwa) le Memorandamo mabapi la Dipheo tsa Bili Palamenteng.Ho thehwa ha Tumellano ya Aforika Borwa, jwaloka ha ho sisintswe ho Bili ya Tumellano ya Aforika Borwa, ya 2014 ho tla nyehela bakeng sa tswalo ya lekala le matla le ntjhafatsang la kaho le tla amang ka tshwanelo tlhahiso ya mesebetsi ha le nyehela ho merero ya Mmuso ya dikaho tsa motheo.Keketso ya molemo e tla phatlalla ho tloha ho diphuputso ho ya ntlafatsong, mesebetsing ya tlhahiso e ekeditsweng, tlhahiso ya mesebetsi le phediso ya bofuma.2.3. Kabinete e tjhaelletse monwana tsebiso ya moralo wa Auditing Profession Amendment Bill (Sehlomathiso sa Bili ya Lekala la Bohlakisi) Palamenteng.Sehlomathiso sa Bili se sisinya diphethoho ho Auditing Profession Act (Molao wa Lekala la Bohlakisi), wa 2005, ho laola baiketi ba bohlahlobi le ho ntlafatsa tjhebo ho Companies Act (Molao wa Dikhamphani), wa 1973 hore Molao wa Lekala la Bohlakisi o ipapise le Molao wa Dikhamphani wa 2008 (Molao wa 71 wa 2008).Sepheo ke ho tlisa ba lakatsang ho ba bahlahlobi (bahlahlobi ba iketang), pele ho boingodiso, tlasa Molao wa Lekala la Bohlakisi, wa 2005 hore ba tle ba laolwe ke Boto e Ikemetseng bakeng sa Bahlahlobi, ka tsela e tshwanang le eo bahlahlobi ba ngodisitsweng ba laolwang ka yona, le ho etsa diphetho tse bonahalang tse batlwang ke Molao wa Dikhamphani wa 2008. Sena hape se tla tshireletsa setjhaba mosebetsing o etswang ke mohlahlobi ya iketang.2.4. Kabinete e tjhaelletse monwana ho tsebiswa ha Defence Laws Repeal and Amendment Bill (Sehlomathiso sa Bili ya Melao ya Tshireletso le Suthiso), wa 2014 Palamenteng.Tsena di batla ho suthisa le ho hlomathisa melao e itseng ya tshireletso e bonwang e se na thuso le ho se hlokahale jwaloka ha e hlauwe ke Khomishene ya Phethoho ya Melao ya Aforika Borwa.Khomishene e laetswe ho etsa tlhatlhobo ya melao yohle ya Aforika Borwa bakeng sa ho eletsa mabapi le ho fetolwa ha dipehelo tse sa hlokahaleng, ho batleha kapa tse sa tsamaelaneng le molao wa motheo. Bili e rerile ho phetha mosebetsi ona ka hara tikoloho ya tshireletso.Bili e sisinya ho suthisa melao e 16 ya tshireletso e sa hlokahaleng mme ho fetafeta moo e sisinya ho fetolwa ha Molao o le mong, o sa tsamaelaneng le Karolo 9 ya Molao wa Motheo (polelo ya tekatekano). Sena se tla etsa hore melao ya tshireletso e tsamaelane le toka ya melao ya motheo ya hona jwale ka ho tlosa dipehelo tse kgethollang ho tswa bukeng ya melao.3. Ho Kenngwa Tshebetsong ha Mananeo a Bohlokwa a Mmuso3.1 Kabinete e imatahanya le maAforika Borwa moketeng wa Letsatsi la Tokoloho ya Bophatlalatsi ka la 19 Mphalane 2014 ha Moporesidente Jacob Zuma a memme mekaubere ya boraditaba le bahlophisi jwaloka karolo ya ho keteka dilemo tse 20 tsa tokoloho ya bophatlalatsi ka hara Aforika Borwa. Letsatsi la Tokoloho ya Bophatlalatsi ke mokete wa bolokolohi ba tlhahiso ya maikutlo le tokoloho ya bophatlalatsi e tiiseditsweng ka hara molao wa motheo wa rona.3.2 Moporesidente Zuma, a tlatsitswe ke ditho tsa Kabinete, Tonakgolo ya KwaZulu-Natal le Ditho tsa Lekgotla la Phethahatso tsa porofense ba ile ba tsamaisa Imbizo ya Boporesidente ka katleho bomasepaleng ba Msunduzi le uMgungundlovu ka la 30 Loetse 2014.Jwaloka karolo ya dikgokahanyo tse tswelang pele le tse otlolohileng le badudi ba Aforika Borwa, Moporesidente Jacob Zuma o tla tsamaisa Siyahlola ya Boporesidente Giyani, ho la Limpopo, ka la 31 Mphalane 2014.3.3 Kabinete e amohela tlaleho ya kgatelopele e mabapi le ho kenngwa tshebetsong ha Moralo wa Tumellano bakeng sa Indaseteri ya Merafo ya Moshwelella e tekilweng foramong ya haufinyane tjena ya Lekala la Naha la Ditherisano la Merafo.Foramo e bontsha boitlamo ba bankakarolo bohle ho bokamoso ba merafo Aforika Borwa, le tlhahiso le paballo ya botsitso bo lekalekaneng pakeng tsa ditlhoko tsa moruo wa kahisano le dipheo tsa matsete.Kabinete e amohela boitlamo bo botjha ho Moralo wa Tumellano bakeng sa Indaseteri ya merafo ya Moshwelella le ho fumana ditharollo tsa nako e telele tsa diphephetso tse tobileng indaseteri ena.3.4 Kabinete e amohela tsebiso ya Moporesidente Jacob Zuma ka kgatelo pele e entsweng ka Operation Phakisa ho bula bokgoni ba moruo ba mawatle a Aforika Borwa ka tsela ya moshwelella.Moralo wa phano wa Moporesidente Jacob Zuma o re atametsa haufi le ho fihlelleng melemo ya moruo wa mawatle, e ka nyehelang R177 bilione ho Dihlahiswa Kaofela tsa Naha Selemong le ho hlahisa mesebetsi e ka bang milione.Porojeke ya bobedi ya Operation Phakisa e qadile ka la 13 Mphalane 2014 mme e tla shebana le ditliliniki tse hlwahlwa tsamaisong ya rona ya kalafo. Makala a tshebetso nakong ya beke tse tsheletseng a tla shebisisa lekala lena le ho ntshetsapele meralo ya phano e tla lokollelwa setjhaba hang feela hae phethetswe.3.5 Kabinete e amohetse Pehelo ya Leano la Ditekanyetso tsa Nako e Bohareng (MTBPS), e fanang ka kgutsufatso ya moralo wa ditjeho eo ka hara ona ditekanyetso tsa naha le tsa diporofense di lokiswang.Kabinete e amohela mekgwa e phatlaladitsweng ka hara MTBPS ho thibela tshebediso ya ditjhelete ka hara Tshebeletso ya Setjhaba.Kabinete e rata ho tiisetsa maAforika Borwa botjha hore le ka hara maemo a thata a moruo mmuso o tla tswela pele ho tshehetsa mananeo a setjhaba ka matlole, matsete a dikaho tsa motheo le ditsiane tsa ho tshehetsa diindaseteri tsa bohlokwa.4. Maemo a Kabinete Mabapi le Dintlha tsa Hajwale4.1. Kabinete e amohela mekgwa e kentsweng tshebetsong ke Lefapha la Eneji bakeng sa ho ntlafatsa polokeho ya eneji, ho mekamekana le ditlhoko tsa moruo le ho hlahisa mesebetsi e hlokehang haholo. Tshaeno ya tumellano ya dikamano tsa nyutleleya ka hara mebuso ke mohato o isang tseleng e lokileng ya ho tiisetsa ditlhoko tsa eneji tsa naha.Ditumellano tse saennweng ke keketseho ya letoto la bafani ba nyutleleya bao naha e ka kgethang ho bona bakeng sa lenaneo la yona la ho reka nyutleleya le ho tshwaya mokolokotwane o mong hape maikemisetsong a naha a ho beha tiisetso ya eneji ka sehloohong.Tsamaiso ena e atametsa naha haufi le ho atleha ho polante e teng hona jwale Koeberg ho ya ho indaseteri ya nyutleleya e batlang e phatlalatseng, e itjarang e lebeletsweng ho nyehela 9.6 GW tsa motlakase ho marangrang a naha.NDP e tlama naha ho shebisisa mekgwa yohle e teng ya eneji bakeng sa ho boloka phano ya eneji ya bokamoso. Kabinete e na le boitshepo ba hore motswako wa Aforika Borwa wa eneji - o kenyeletsang matla a mashala, letsatsi, moya, metsi, kgase le nyutleleya   a tla netefatsa mohlodi wa matla o tshepahalang o tla mekamekana le ditlhoko tsa naha tsa kgolo, a dumella botsitso pakeng tsa mehlodi ya eneji le ho re thusa ho fihlella dipheo tsa rona tsa phokotso ya khabone.4.2. Kabinete e amohela le ho thoholetsa mekgatlo yohle ka ho bula botjha Palamente ya Lesotho ka katleho bekeng e fetileng ho ipapisitswe le Tumellano ya Bonamodi ya Maseru e tsamaiswang ke Motlatsi wa Moporesidente Cyril Ramaphosa.4.3. Kabinete e boela e pheta hore Aforika Borwa e thehile mekgwa e hlokahalang bakeng sa ho thibela Ebola ho nama ka hara naha.Peho ya leihlo ho madiboho ohle a ho kena naheng e matlafaditswe bakeng sa ho hlwaya difeberu tsa madi, haholoholo Ebola. Mmuso hape o thehile sehlopha sa naha sa ho arabela haeba ho ka ba le ho hlahella ha lefu lena mme dipetlele tse 11 di malala-a-laotswe jwaloka ditsha tsa phekolo ya Ebola.Kabinete e tshehetsa mekutu ya Mokgatlo wa Lefatshe wa Bophelo bo Botle wa ho theha ditsha tsa phekolo ya Ebola le ho matlafatsa bokgoni ba diteko tsa laboratori, ho latela mohlala wa kopano, tsebiso ya setjhaba, dipoloko tsa bafu tse bolokehileng le tlhokomelo ya kalafo eo e seng ya Ebola ho la Aforika Bophirima.Kabinete hape e ipiletsa ho batho ka bo mong le borakgwebo ka lefatshe lohle ho nyehela ho Letlole la Karabelo ya Ebola le thehilweng ho thusa dinaha tsa Aforika Bophirima tse amehang ntweng ya tsona kgahlanong le lefu lena le kotsi.4.4. Kabinete e amohela ho tshwarwa ha batho ba tsheletseng ba amahanngwang le boshodu ba dikheibole bo bakileng ho hlokahala ha metsi dikarolong tsa Gauteng. Batho bana ke karolo ya lequlwana leo sepolesa se tlalehwang se le qhadile ka ho tshwarwa hona. Kabinete e hlahisitse mmono wa hore boshodu ba dikheibole le diketso tse amanang le bona tsa boshodu ba   dikwahelo tsa dikotopo, ditshepe tsa marokgo, diphaelone tsa motlakase, diterata, jj. di amahanngwa le tshenyo ya mananeo a dikaho tsa motheo tsa naha.Mmuso o tla nnetefatsa hore baetsi ba diketso tsena ba hlahlelwa tjhankaneng bakeng sa kamohelo ya dikheibole tse utsuweng ka kotlo tse matla tse fanwang ke molao. Mmuso o ngongorehile ke taba ena mme o keke wa qeaqea ho sebetsa ka matla ho lwantsha ketso ena.4.5 Setheo sa Kgwebo le Matsete sa Aforika Borwa (TISA), e leng karolo ya Lefapha la Kgwebo le Indaseteri (dti), bekeng e fetileng le amohetse kgau  Sebokeng sa Matjhaba a Kopaneng se mabapi le Kgwebo le Ntshetsopele ya Foramo ya Lefatshe ya Matsete Geneva bakeng sa tshutshumetso ya matsete a moshwelella. Sena ke bakeng sa mosebetsi o entsweng ke TISA ka ho tshehetsa ho thehwa ha polante ya Unilever Indonesia ho la Ethekwini, e ileng ya bulwa ke Letona la Lefapha la Kgwebo le Indaseteri nakong ya ho tshwarwa ha COP 17 ke Aforika Borwa.4.6 Kabinete e behilwe sehlohlolong ka ho putlama ha moaho ho la Nigeria. Pehelo e ikgethang e tla fanwa kamora kopano ena.5. Diketsahalo tse tlang5.1. Moporesidente Jacob Zuma o tla fana ka puo ya pulo ya sehlooho ka tlasa mookotaba  Lefatshe jwaloka Mmaraka o Moholo o Runyang , Sebokeng sa innovaBRICS le ka Nnqane ho la London ka la 27 Mphalane 2014. Seboka se kopanya baetapele ba mmuso le ba dikgwebo ba nang le ditshebetso kapa kgahleho ho dimmaraka tse runyang, ho shebisisa le ho buisana ka menyetla ya botsetedi le diphephetso ka hara mebaraka ena.Kabinete e amohela Seboka sa innovaBRICS le ka Nnqane ho yona e le monyetla wa ho tsebisa Aforika Borwa e le sebaka sa matsete ho dikgwebo tsa  United Kingdom le mebaraka e meng e runyang. 5.2  Moporesidente Zuma o tla amohela Moporesidente wa Burundi Pierre Nkurunziza ka la 4 Pudungwana ho la Cape Town. Leeto lena le tla tiisa dikamano tsa rona tse ntseng di le teng tsa ka bobedi le Burundi le ho ntshetsapele kgwebisano ka hara kontinente.5.3 Lefapha la Metsi le Dikgwerekgwere, ka kopanelo le Lekgotla la Matona a Aforika mabapi le Metsi (AMCOW), Khomishene ya Diphuputso tsa Metsi ya Aforika Borwa, SADC le Bomphato ba Basadi le Metsi, le tla tshwara Seboka sa Bong, Metsi le Ntshetsopele East London ho tloha ka la 3 ho ya ka la 7 Pudungwana 2014 tlasa mookotaba:  Bong, Metsi le Ntshetsopele   kgokelo e tsepameng .Lenane tsamaiso la seboka le tla hlophiswa ke Lekala la Ho kenyeletsa Bong ho Lekala la Metsi ka hara Aforika la Leano le Lewa la AMCOW, le nang le dipheo tse supileng tse tobileng ho leano, mehlodi, lewa la diphuputso, kaho ya bokgoni, tshebedisano mmoho le bodisa le tlhatlhobo, bakeng sa ho fihlella sepheo se akaretsang sa tekatekano ya bong ho leano la metsi.5.4 Kabinete e lakaletsa baithuti bohle mahlohonolo ha ba itokisetsa ditlhatlhobo tsa mafelo a selemo. Ditlhatlhobo tsena ke sesebediswa se setle sa ho lekanya boitshunyako ba rona thutong bo kang Ditekolo tsa Selemo le Selemo tsa Naha (ANA) le Setatemente sa Naha sa Leano la Kharikhulamo le Tekanyetso (CAPS).Kabinete e amohela tiisetso ya Umalusi ya hore naha e malala-a-laotswe ho ka tsamaisa ditlhatlhobo tsa Setifikeiti se Phahameng sa Naha pakeng tsa la 27 Mphalane le la 28 Pudungwana 2014.Batswadi bohle, bahlokomedi le badudi ba kgothaletswa ho tshehetsa baithuti ha ba itokisetsa ditlhatlhobo tsa bona.Kabinete e tswela pele ho lakaletsa sehlopha sa materiki sa 2014 mahlohonolo. Kabinete hape e kgothaletsa batswadi le bahlokomedi ho tshehetsa Dikgetho tsa Makgotla a Taolo ya Dikolo tsa 2015 ho tloha ka la 6 ho ya ho la 28 Hlakubele 2015 ka ho iketa kapa ho vouta.5.5 Kabinete e hoeletsa maAforika Borwa ohle ho tshehetsa Kgwedi ya Naha ya Temoso ya Ditokelo tsa Diqhwala pakeng tsa la 3 Pudungwana le la 3 Tshitwe 2014 tlasa mookotaba:  Re keteka dilemo tse 20 tsa ditokelo tsa batho ba nang le boqhwala ka hara demokerasi ya rona .Ho tloha ka 1994 re entse tse kgolo ka ho ntlafatsa ditokelo le boleng ba bophelo ba batho ba nang le boqhwala ka molao, maano le boitshunyako ho tsa kahisano. Ho ya ka Tjhebobotjha ya Dilemo tse Mashome a Mabedi 1994   2014, Kantoro e mabapi le Maemo a Batho ba nang le Boqhwala e ile ya thehwa, ha amohelwa Lewa la Naha le Kopanetsweng la Boqhwala, le tlhokomelo ya kalafo ya mahala, thuso ho tsa kahisano le thuto e kenyeletsang e fuwang batho ba nang le boqhwala.NDP e itlama jwaloka setjhaba ho etsa haholwanyane ho eketsa phumantsho ya ditshebeletso, haholoholo tsa thuto ya boleng le mesebetsi bakeng sa batho ba nang le boqhwala.5.6 Ka moya wa Kgwedi ya Dipalangwang, Kabinete e ipiletsa ho basebedisi bohle ba tsela ho fadimeha mebileng ya rona ka ho dula ba kganna ka moedi o behilweng wa lebelo le ho netefatsa hore dipalangwang di loketse tsela. Mmuso o hoeletsa ditaaso ho sebedisa mebila ka hloko mme basebedisi bohle ba mebila ba hlomphane.6. Dithonyo6.1. Kabinete e tjhaelletse monwana bathonngwa ba latelang ho Boto ya Motheo wa Naha wa Diphuputso:a) Moporofesara Mala Singh (o thontswe hape);b) Moporofesara Mamokgethi Phakeng;c) Moporofesara Ari Sitas;d) Moadvokheite Louisa Zondo;e) Moporofesara Tinyiko Maluleke;f) Ngaka Vathiswa Papu-Zamxaka;g) Mofumahadi Gail Campbellh) Monghadi Mashangu Lubisii) Moporofesara Errol Tyobeka (o thontswe hape);j) Moporofesara Sunil Maharaj (o thontswe hape)k) Ngaka Peter Clayton (o thontswe hape);l) Moporofesara Loyiso Nongxa (Modulasetulo);m) Mofumahadi Joanne Yawitch; len) Moporofesara Murray Leibbrandt (o thontswe hape).6.2. Kabinete e tjhaelletse monwana bathonngwa ba latelang ho Boto ya Tlhatlhobo ya Ditokeloa) Mofumahadi Elena Mihail Zdravkova;b) Moporofesara Christiena Maria van der Bank (o thontswe hape);c) Mofumahadi Shanaaz Tiry (o thontswe hape);d) Mofumahadi Sandra Clelland (o thontswe hape); lee) Monghadi Paul Sibisi (o thontswe hape).6.3. Kabinete e tjhaelletse monwana ho thonngwa ha Ditho tsa Lekgotla Tayo ho Lekgotla la Tayo la Dikhamphania) Moporofesara Kasturi Moodaliyar;b) Moadvokheite Lizelle Dominique Haskins;c) Monghadi Mmoledi Fairhope Malokane; led) Monghadi Peter John Veldhuizen.6.4. Kabinete e tjhaelletse monwana bathonngwa ba latelang ho Boto ya Aforika Borwa ya Bolaodi ba Difofane tsa Setjhaba.a) Monghadi Smunda Mokoena (Modulasetulo);b) Moporofesara Ntombizozuko Dyani-Mhango;c) Majoro-Mokgenerale Nhlanhla Lucky Job Ngema;d) Mofumahadi Lizeka Dlephu;e) Moadvokheite Roshan Dehal (o thontswe hape);f) Mofumahadi Doris Dondur (o thontswe hape); leg) Monghadi Mongezi India.6.5. Kabinete e tjhaelletse monwana bathonngwa ba latelang ba Batshepuwa bao e seng ba Phethahatso ho Boto ya Letlole la Naha la Matlafatso.a) Monghadi R Garach;b) Monghadi A Raiz;c) Mofumahadi Z Ntlangula;d) Mofumahadi N Mosala;e) Mofumahadi A Makwetla; lef) Mofumahadi J Williams.6.6. Kabinete e tjhaelletse monwana ho thonngwa ha Monghadi Fundisile Mketeni jwaloka Mohlanka e Moholo wa Phethahatso (CEO) wa Diphaka tsa Naha tsa Aforika Borwa (SANParks) bakeng sa konteraka ya dilemo tse hlano (5).6.7. Kabinete e ekeditse konteraka ya Mofumahadi Thuli Radebe jwaloka CEO wa Setsi sa Ntlafatso ya Tshebeletso ya Setjhaba  bakeng sa dilemo tse ding tse tharo (3).6.8. Kabinete e tjhaelletse monwana ho thonngwa ha Mofumahadi Lakela Kaunda jwaloka Mohlanka ya ka Sehloohong wa Tshebetso (COO) Kantorong ya Moporesidente.Dipotso: Monghadi Donald LiphokoMohala: 082 901 0766"
Pehelo ka kopano ya Kabinete ya la 5 Pudungwana 2014,6 Nov 2014,https://www.gov.za/statement-cabinet-meeting-05-november-2014,https://www.gov.za/st/pehelo-ka-kopano-ya-kabinete-ya-la-5-pudungwana-2014,"1. Diqeto tsa Bohlokwa tsa Kabinete1.1. Kabinete e tjhaelletse monwana Letsholo la Matsatsi a 16 la Boitseko bo Matla tlasa mokotaba  Nkenyeletse: Mmoho re Ntshetsa Aforika Borwa e Hlokang Dikgoka pele. Selemo sena (2014) se tshwaya kgopotso ya bo16 ya letsholo lena leo sepheo sa lona e leng ho tswela pele ho fehla temoso mabapi le tshireletso ya basadi le bana ho tsepamisitswe maikutlo haholo ho sebedisweng ha banna le ho ba etsa balekane hore le bona ba thuse ntweng e kgahlanong le leru lena le letsho la dikgoka ho basadi le bana.Letsholo le tla thakgolwa ka la 25 Pudungwana ho fihla ka la 10 Tshitwe 2014. Ka nqane ho Matsatsi a 16 a Boitseko bo matla, ho na le lenaneo la selemo kaofela le tla beha leihlo le ho lekola kamoo bophelo bo ntlafetseng ka ho kenngwa tshebetsong ha melao le mananeo ao sepheo sa ona e leng ho fedisa dikgoka kgahlanong le basadi le bana.1.2. Kabinete e ile ya tsebiswa ka tlaleho ya kgatelopele mabapi le ho ntshetsapele mokgwa wa Tlhatlhobo o thehilweng hodima bonkakarolo ba baahi.Porojeke ya teko e tsepamisitse maikutlo hodima kaho ya bokgoni ba mmuso ba ho hlakisa maikutlo a baahi jwaloka karolo ya ona ya mekgwa ya tlhatlhobo. Teko ena e tla sebedisa mananeo a ntseng a le teng a kang Lenaneo la Mesebetsi ya Badudi le lenaneo la Basebeletsi ba Ntshetsopele ya Setjhaba ho hodisa tlhatlhobo e thehilweng hodima bonkakarolo ba baahi bakeng sa nako ya Moralo wa Lewa la Nako e Bohareng (MTSF).Teko e ne e tobisitswe ho makala a mafapha a bohlokwa a latelang: Tshebeletso ya Sepolesa sa Aforika Borwa (SAPS), Lefapha la Bophelo bo Botle le la Ntshetsopele ya Setjhaba le Lekala la Tlhokomelo ya Setjhaba sa Aforika Borwa. Sena se tla atolosetswa ho makala a mang ha MTSF e ntse e tswela pele.1.3. Kabinete e tjhaelletse monwana ho romelwa ha ditho tse 140 tsa SAPS Naheng ya Lesotho bakeng sa matsatsi a 90 a tumellano; a ka eketswang ha ho hlokahala.Boitshunyako bo potlakileng ba Ntshetsopele ya Dinaha tsa Borwa ba Aforika (SADC) bo ne bo hlokahala ka hara Naha ya Lesotho ho latela ditsitsipano tse matla le ho putlama ha maemo a dipolotiki le polokeho tse ileng tsa latela ka la 21 Phato 2014. Boitshunyako ba SADC bo reretswe haholoholo ho fihlellwa ha botsitso ba dipolotiki le polokeho ba nako e telele.Mokgatlo wa Troika wa SADC ho tsa Dipolotiki, Tshireletso le Polokeho moo Aforika Borwa e leng Modulasetulo o ile wa kopa mmuso wa Aforika Borwa ho tshehetsa ho kenngwa tshebetsong ha Morero wa naha ya Lesotho wa ho ya botsitsong.Ho romelwa ha ditho tse 140 tsa SAPS ho qadile ka la 2 Loetse 2014 mme ho lebeletswe ho emisa ka la 30 Pudungwana 2014, haeba ho sa hlokahale ho eketswa. Aforika Borwa e rometse Mapolesa Lesotho ho ya ka Molao wa Tshebeletso ya Sepolesa sa Aforika Borwa wa 1995; (Molao wa bo68 wa 1995) o reng Mokhomishenara wa Naha wa SAPS a ka romela ditho tsa sepolesa kantle ho meedi ya Rephaboliki, ka tumello ya Letona. Kaha ditho di tla romelwa tlasa thomo ya SADC ho keke ha ba le Memorandamo wa Kutlwanelo pakeng tsa Aforika Borwa le Mmuso wa Lesotho.1.4. Kabinete e tjhaelletse monwana thomo ya ditherisano bakeng sa baromuwa ba Aforika Borwa ba tla kenela Seboka se Kopanetsweng sa Mekgatlo (COP) ya bo10 ho Kopano ya Vienna ya bo26 Kopano ya Mekgatlo (MOP) ho Porothokhole ya Montreal mabapi le Dinthwana tse Senyang Moalo wa Ozouno (COP10-MOP26), ya la 17-21 Pudungwana 2014 ho la Paris, Fora.Kopano ya Vienna le Porothokhole ya Montreal di thehilwe ke Lenaneo la Matjhaba a Kopaneng la Tikoloho ka Sepheo sa ho tshireletsa Moalo wa Ozouno. Tshireletso ya tikoloho bakeng sa meloko ya hajwale le e tlang ke ntlha e ka sehloohong mmoho le tshireletso ya Moalo wa Ozouno. Sepheo sa mantlha ke ho sebeletsa ho fihlella taolo e hlwahlwa ya dikhemikhale ka mokgwa wa moshwelella.1.5. Kabinete e tjhaelletse monwana ho thehwa ha Lekgotla la Tjhata la Ntshetsopele e batsi ya matlafatso ya batho ba batsho Lekala la Dipalangwang bakeng sa ho beha leihlo le ho lekola ho kenngwa tshebetsong ha dipheo tsa Matlafatso ya Batho ba Batsho Moruong.2. Ho kenngwa tshebetsong ha Mananeo a Bohlokwa a Mmuso2.1. Kabinete e ananetse Leeto la Siyahlola la Tlhatlhobo ya Phano ya Ditshebeletso la Moporesidente Jacob Zuma Seterekeng sa Mopani, ho la Giyane Porofenseng ya Limpopo. Mananeo a phano ya ditshebeletso a ile a baka hore ho fanwe ka metsi metsaneng e 55 ka hara setereke le tlhabollo ya Tshebetso ya Tokiso ya Metsi ya Giyane, e phahamiseditseng mothamo wa metsi ho ya ho dimekalitha tse 6.7 ka letsatsi. Phano ena ya metsi e tla ntlafatsa tsamaiso ya dikgwerekgwere mme kahoo e be le kgahlamelo e ntle ho bophelo bo botle ho badudi.2.2. Kabinete e ananetse boikitlaetso bo eteletsweng pele ke Motlatsi wa Moporesidente Cyril Ramaphosa bo kopantseng baemedi ba Ntshetsopele ya Naha ya Moruo le Lekgotla la Basebetsi ka la 4 Pudungwana 2014 ho fihlella ditharollo tsa kgotso dikgohlanong tsa dibaka tsa tshebetso ho Indaba ya Dikamano tsa Basebetsi.Baromuwa ba neng ba kenetse Indaba ba itlamme,  ka hore baemedi ba ananela diphephetso tsa tlhoko ya mesebetsi, bofuma le ho se lekalekane tse tobileng moru le setjhaba sa Aforika Borwa."" Ho sa kgathaletsehe diphephetso dife kapa dife tse kginang puisano ya hajwale ya setjhaba, baemedi ba Nedlac ba ananela Nedlac jwaloka sebopeho seo tlasa sona ho etswang dipuisano tsa setjhaba, mme kahoo ke mohlokomedi wa ditsamaiso dife kapa dife tse ka latelang Indaba ya Dikamano tsa Basebetsi.Basemphato ba setjhaba ba indaba ba tla sibolla ho thakgolwa ha tsamaiso ya kopano ka meifo ya tshebetso, e tla hlwaya ditsela tsa ho sebetsana le diphephetso tsa bohlokwa tse ileng tsa elwa hloko nakong ya Indaba. Morero wa dintlha tse batsi tsa tsamaiso o tla ntshetswapele nakong ya dikgwedi tse pedi tsa Indaba, mme dipuisano di tla qala kgweding ya Pherekgong 2015.Kabinete e na le tshepo ya hore dikopano tse jwalo pakeng tsa mmuso, dikgwebo, basebetsi le badudi di tla nehela kgolong e phahameng ya moruo. 2.3. Kabinete e ananetse boitshunyako ba Motlatsi wa Moporesidente Cyril Ramphosa mabapi le ho ntshuwa ha batho ka sheshe matlong mapolasing a Kapa Bophirima. Dikopano tsa hae le borapolasi le basebeletsi di hlahisitse ditholwana tabeng ena.2.4. Kabinete e ananetse leeto la Matona la tshebetso ho la United Kingdom ka katleho le neng le eteletswe pele ke Letona Kantorong ya Moporesidente, Jeff Radebe, ho tloha ka la 27 ho ya ka la 28 Mphalane 2014. Lenaneo lena, le neng le kenyeleditse Seboka sa innovaBRICS le Kopano ya Dijo tsa hoseng Ntlong e Hlomphehang ya Chatham ho la London, le file mmuso le baetapele ba dikgwebo ba Aforika Borwa monyetla wa ho tsebisa Aforika Borwa jwaloka sebaka sa mantlha sa kgwebo.2.5. Kabinete e ananetse tsebiso ya Mohlakisikakaretso wa Ditjhelete mabapi le diphetho tsa tlhatlhobo ya Mmuso wa Naha le wa Diporofense ya 2013/14 kaha sena ke karolo ya mekutu ya mmuso ya ho netefatsa puso e ntle. Mmuso o tla nka mehato bakeng sa mosebetsi wa tokiso moo ho hlwailweng bofokodi ke hlakiso.3. Maemo a Kabinete mabapi le Dintlha tsa hajwale3.1. Kabinete e ananetse Tlaleho ya Banka ya Lefatshe (tlaleho ya bo6 ya  Pehosehlohlolong ya Moruo wa Aforika Borwa, ho tsepamisitswe maikutlo ka ho ikgetha ho leano la ditjhelete le phano botjha) e bontshitseng hore Aforika Borwa e fihlelletse tse ngata dilemong tse 20 tse fetileng. Pehosehlohlolong ya Moruo wa Aforika Borwa, e lokolotsweng ka Labobedi, la 4 Pudungwana 2014, e fumane hore maano a Aforika Borwa a ditjhelete a fokotsa sekgahla sa bofuma le ho se lekalekane, le hore lekgetho le dithuso tsa setjhaba di fana botjha lekeno ho tloha ho ba ruileng ho ya ho ba  fumanehileng ka bokgabane. Tlaleho e bontshitse hore leano la ditjhelete le hatela pele ka hara Aforika Borwa kaha le thusa ba futsanehileng. Tlaleho hape e bontsha hore maano ana a ditjhelete a inotse batho ba 3.6-milione ho tswa bofumeng ka 2010/11.3.2. Kabinete e lemohile diphephetso tsa hajwale mabapi le motlakase tse bakilweng ke mathata a setekginiki le dikaho tsa motheo ho tse ding tsa diteishene tsa rona tsa matla a motlakase. Kabinete kahoo e ipiletsa ho maAforika Borwa ohle ho thusa bakeng sa ho boloka motlakase kaha marangrang a matla a motlakase a naha a le ka tlasa kgatello e matla. Kabinete e rata ho netefaletsa maAforika Borwa hore ho etswa tsohle ho sebetsana le mathata ana.3.3. Kabinete e lemohile Tekolo ya Kotara ka nngwe ya Basebetsi e bontshitseng tlhoko ya semmuso ya mesebetsi kotareng ya boraro ya selemong sena ho 25.4% ho tloha ho 24.7% nakong e tshwanang selemong se fetileng le ho hlakisa tlhokeho ya tshebetso e matla ka ho fetisisa hore re kgone ho sebetsana le diphephetso tse tharo tsa tlhoko ya mesebetsi, bofuma le ho se lekalekane.Kabinete e netefaletsa maAforika Borwa hore ho sebetsana le tlhoko ya mesebetsi e dula e le ntlha e ka sehloohong ya mmuso. Ha Mananeo a Kgiro ya Setjhaba a tswela pele ho hlahisa ditholwana, Kabinete e ipiletsa ho basemphato bohle ba setjhaba ho sebetsa le mmuso ho matlafatsa mekutu ya ho hlahisa mesebetsi le ho fumana ditharollo tsa nako e kgutshwane le e telele bakeng sa phephetso ya tlhoko ya mesebetsi.3.4. Kabinete e ananetse tekolo ya ntlafatso ya haufinyane tjena ya Koporasi ya Ntshetsopele ya Diindaseteri (IDC) ka Lekala la Ditekolo la Fitch.3.5. Kabinete e lebisa matshediso a yona ho mmuso le batho ba Rephaboliki ya Zambia kamora ho hlokahala ha Moporesidente Michael Chilufya Sata.3.6. Kabinete e utlwisitswe bohloko ke mafu a dikgalala tsa dipapadi tse nne tsa naha mme e fetisa matshediso a yona ho ba malapa le metswalle ya maditebele wa porofeshenale Phindile Mwelase, Mohlodi wa metale wa gauta wa diolimpiki Mbulaeni Mulaudzi, sebapadi sa mehleng sa di-Springbok Tinus Linee le Mokapoteni wa Bafana Bafana Senzo Meyiwa. Tshehetso ya Setjhaba bakeng sa ditshebeletso tsa sehopotso le ho ntshuwa ha maikutlo a tswang botebong di ile tsa re kopanya bohlokong ba rona ha re hopola bahale ba rona ba dipapadi.3.7. Kabinete hape e thoholeditse ho tshwarwa ka potlako ha e mong wa babelaellwa ke SAPS polaong ya mokapotene wa Bafana Bafana Senzo Meyiwa mme e kopa badudi ho tswela pele ho sebetsa mmoho le sepolesa ho tshwara babelaellwa kaofela.Kabinete e ananela dikahlolo tsa bophelo bohle tjhankaneng tse robong tse filweng  Ntokozo Hadebe bakeng sa botlokotsebe bo sehloho kgahlanong le bananyana ba bararo ba banyenyane ho la Diepsloot, Johannesburg, mmoho le kahlolo ya dilemo tse 315 tsa ho hlola tjhankaneng e filweng Mhlonishwa Elias Mathebula bakeng sa ho hlorisa batho Kwa-zulu Natal. Ho tloha ka 2008 - 2013, Mathebula o hlasetse batho ba basadi Lebopong le ka Borwa, haholoholo Umzinto, Hibberdene, Dududu le Msinsi ka ho lalla le ho beta diphofu tse 18, tsa dilemo tsa ho tloha ho 14 ho ya ho 40. Dikahlolo tsena di romela molaetsa ho ditlokotsebe hore diketso tsa botlokotsebe di keke tsa amohelwa.3.8. Kabinete e netefaletsa maAforika Borwa hore mmuso wa Aforika Borwa o etsa sohle se matleng a ona ho etsa hore mang le mang a dule a bolokehile le ho ipiletsa ho badudi ho thusa sepolesa ka ho tlaleha diketso tsa botlokotsebe dibakeng tsa bona.3.9. Kabinete e pheta hore basebeletsi ba ka sehloohong ba kalafo le ba madibohong ba dutse ba fadimehile ho hlwaya le ho sebetsana le Ebola. Ho fihlela mona e ka ba basebeletsi ba 525 ba kalafo le dilaboratori dipetleleng tse 13 (ho kenyeletswa ditsha tse 11 tse ikgethileng) le bahlanka ba ka bang 270 dibakeng tse robong tse ka bang kotsing tsa madiboho ba rupeletswe ho sebetsana le bothata bofe kapa bofe.3.10. Kabinete e thoholetsa Motlotlehi Moporesidente Moleftenente Mokgenerale Ian Khama Seretse Khama, Moetapele wa Botswana Democratic Party, mabapi le ho kgethwa hape jwaloka Moporesidente wa Rephaboliki ya Botswana, ho latela dikgetho tse atlehileng tsa la 24 Mphalane 2014.3.11. Kabinete e thoholetsa Motlotlehi Mofumahadi Dilma Rousseff, wa Mokgatlo wa Basebetsi ka ho kgethwa hape ka katleho jwaloka Moporesidente wa Rephaboliki ya Bofederale ya Brazil ho latela dikgetho tse atlehileng tsa la 26 Mphalane 2014.3.12. Kabinete e lakaletsa mahlohonolo Mmusisi e motjha wa Banka ya Resefe ya Aforika Borwa, Lesetja Kganyago jwaloka ha a tla qala ka mosebetsi wa hae ka la 9 Pudungwana 2014. Kabinete hape e hlahisa teboho ya yona ho Mmusisi ya tlohelang mosebetsi Gill Marcus bakeng sa ho tsamaisa leano la ditjhelete hantle dinakong tse boima tsa moruo.3.13. Kabinete e thoholetsa Chad Le Clos jwaloka e mong wa ba babedi ba bahlodi ba kakaretso ba Letoto la Disesi tsa Mohope wa Lefatshe wa FINA (F d ration Internationale de Natation) o phethetsweng ho la Singapore.4. Diketsahalo tse tlang4.1. Moporesidente Jacob Zuma o tla kenela Seboka sa G20 ho la Brisbane, Australia, ho tloha ka la 15 ho ya ho la 16 Pudungwana 2014. Jwaloka naha e le nngwe e emetseng Aforika ho G20, botho ba Aforika Borwa bo fana ka monyetla wa ho susumetsa maano a bohlokwa a matjhaba a ka bang le kgahlamelo moruong wa rona, lebatowa le kontinente.4.2. Motsamaisi wa SADC le Motlatsi wa Moporesidente Cyril Ramaphosa o tla etela Lesotho ho tloha ka la 5   6 Pudungwana jwaloka karolo ya boitshunyako ba ho tlisa kgotso le polokeho ka hara Mmuso. Sena se latela ho saenwa ha Tumellano ya Bonamodi ya Maseru le kgotso le polokeho Maseru e behang motheo wa ho kgutla ha dipolotiki tse tlwaelehileng tsa Lesotho le maemo a tsitsitseng a polokeho ka hara naha.4.3. Kabinete e amohela ho thakgolwa ha Borokgo ba Mashunka le Ngubo, Sekema sa Nosetso sa Tugela Ferry le ditshebeletso tsa fantisi ya uMsinga ho la Msinga, KwaZulu-Natal, ka la 8 Pudungwana 2014 ka Lefapha la Ntshetsopele ya Dibaka tsa Mahae le Tlhabollo ya Naha.Sekema sa Nosetso sa Tugela Ferry se tla thusa borapolasi ba dipolasi tse nyenyane ba 1 716 mme thekiso ya leruo ya jarete ya uMsinga e tla hlahisa menyetla ya mesebetsi. Borokgo bo ka hodimo ho Noka ya Tugela bo tla hokanya setjhaba sa Mashunka le Ngubo ditshebeletsong le menyetleng ya moruo o betere. Dikaho tsena tsa motheo tsa mahae le diporojeke tsa ntshetsopele di tsamaelana le sepheo sa mmuso sa ho aha dibaka tsa mahae tse hlabolohileng, tse lekalekanang le tsa moshwelella.4.4.  Lefapha la Merero ya Tikoloho ,mmoho le Komiti e hare ha Mmuso mabapi le ho Fetofetoha ha Tlelaemete, e tla tshwara seboka ka Karabelo ho Phethoho ya Tlelaemete ya Naha ya Aforika Borwa mahareng a di 10 le di 13 tsa Pudungwana 2014 Setsing sa Diboka sa Gallagher, ho la Midrand, tlasa mokotaba o reng:  Aforika Borwa e fetohela khaboneng e tlase le moruong o matla le setjhaba.  Ho fihlela mothating ona, Kabinete e boeleditse boitlamo ba Aforika Borwa ho ntshetsapele moruo wa khabone e tlase le ho aha katleho ya seboka sa ho fetofetoha ha tlelaemete sa Durban5. Dithonyo:5.1. Kabinete e ananetse bathonngwa ba latelang:a) Monghadi M Sachs   Motlatsi wa Motsamaisi e Moholo - Kantoro ya Tekanyetsob) Monghadi AF Julies   Motlatsi wa Motsamaisi e Moholo   Tsamaiso ya Matlotlo le Dikoloto5.2. Kabinete e ananetse ho thongwa ha ditho tse latelang tsa Lekgotla la Tjhata la Ntshetsopele e Batsi ya matlafatso ya Batho ba Batsho:a) Monghadi Randall Barry Howard (Modulasetulo wa Lekgotla la Tjhata)b) Monghadi Ismail Noormahomed Essa (Lekala la Setjhaba)c) Mofumahadi Fusi Makhasane (Moemedi wa Mekgatlo ya Dikgwebo tse Nnyane)d) Mofumahadi Ntokozo Jennifer Sabelo (Moemedi wa Ditshebeletso tsa Dipalangwang tsa Mawatle)e) Mofumahadi Hlamalani Baloyi (Moemeledi wa Batjha)f) Monghadi Colgate Nangu (Moemedi wa Bolaodi ba Thepa)g) Mofumahadi Cleo Shiceka (Moemedi wa Diterene)h) Mofumahadi Sibongile Sambo (Moemedi wa Difofane tsa Lehae)i) Monghadi Abner Ramokgolo (Moemedi wa Thepa e Tsamaiswang ka Mmila)j) Mofumahadi Joy Sebenzile Matsebula (Moemedi wa Batho ba Qhwadileng)k) Mofumahadi Verlene Manuel (Moemedi wa Bapalami ba Dibese le Ditshebeletso tsa Mabakane)l) Monghadi Herry Tshamunwe Masindi (Moemedi wa Lekala le Hlophisitsweng la Mesebetsi)m) Mofumahadi Carol-Anne Cairns (Moemedi wa Difofane tsa Matswantle)n) Monghadi Philip Taaibosch (Moemedi wa Santaco)o) Mofumahadi Mary Phadi (Moemedi wa Mekgatlo ya Basadi)p) Monghadi Stephen Sangweni (Moemedi wa Mekgatlo ya Bapalami)Dipotso:Monghadi Donald LiphokoMohala: 082 901 0766"
Pehelo ka Kopano ya Kabinete ya la 19 Pudungwana 2014,20 Nov 2014,https://www.gov.za/speeches/statement-cabinet-meeting-19-november-2014-20-nov-2014-0000,https://www.gov.za/st/statement-cabinet-meeting-19-november-2014,"1. Ho Kenngwa Tshebetsong ha Mananeo a Bohlokwa a Mmuso 1.1. Kabinete e amohela ho thakgolwa ha Operation Phakisa 2: Ho hodiswa ha Lenaneo la Phihlello ya Ditliliniki le Tokiso. Sena se latela Operation Phakisa 1 e neng e tsepamisitse maikutlo ho bulweng ha bokgoni ba mawatle a Aforika Borwa ho tsa moruo. Operation Phakisa 2 e batla ho ntlafatsa boleng ba tlhokomelo eo ho fanwang ka yona ditsheng tse 3 500 tsa tlhokomelo ya Mantlha tsa Kalafo, tse akgang ka hare ditliliniki tsa mmuso le Ditsi tsa Kalafo tsa Badudi. Diphetho tse lebeletsweng di kenyeletsa ho fetolwa ha ditliliniki tse ntseng di le teng le Ditsi tsa Kalafo tsa Badudi ho ba tsa boqhetseke, tse tla sebediswa ke maAforika Borwa kaofela, ka lebaka la boleng ba ditshebeletso tse ntlafaditsweng tseo di tla fanang ka tsona.1.2. Kabinete e thoholetsa bahlodi ba Dikgau tsa Boqhetseke tsa Batho Pele, tse neng di tshwerwe ka la 14 Pudungwana 2014. Dikgau tsena di kgothaletsa boporofeshenale le ho lemoha boqhetseke ka hara tshebeletso ya setjhaba.1.3. Kabinete e ananetse hore Letona la Dipapadi le Boikgathollo, Fikile Mbalula le tla tshwara mokete wa Dikgau tsa Aforika Borwa tsa Dipapadi wa 2014 Setsing sa Seboka sa Sandton ka la 30 Pudungwana 2014. Kabinete e kgothaletsa barati ba dipapadi ba Aforika Borwa ho ba karolo ya mokete wa Dikgau tsa Dipapadi tsa Aforika Borwa ka ho kgetha Kgalala ya Dipapadi ya Selemo. Tlhahisoleseding e teng ho www.sasportsawards.com.1.4. Kabinete e thoholetsa dihlopha tsa rona tsa dipapadi Bafana Bafana, di-Springbok le di-Protea ka ho phahamisa folakga ya naha ka tshebetso e matla mafelong a beke le ho etsa Aforika Borwa motlotlo. Ho kgethwa ha Monghadi AB de Villiers jwaloka Sebapadi sa Kirikete sa Selemo ke Lekgotla la Matjhaba la Kirikete ya Letsatsi le le Leng (ODI) ka ho fihlella dirane tse 7 000 tsa ODI, ho a babatseha.1.5. Kabinete e amohela ho thakgolwa ha ditshebeletso tsa Dipalangwang tsa Dibese tsa Potlako tsa A Re Yeng (BRT) ho la Tshwane, ho qadileng ho sebetsa ho tloha ka Mantaha wa la 17 Pudungwana 2014. A Re Yeng, jwaloka ditshebeletso tse ding tsa BRT naha ka bophara, e etsa karolo ya mawala a marangrang a dipalangwang tsa setjhaba a tla ntlafatsa bophelo ba bapalami ka ho ba neha mokgwa wa ho tsamaya o potlakang, o bolokehileng, o kgonehang le o phuthulohileng ditoropong. Kaho ya ditshebeletso tsena e etsa karolo ya phano ya lenaneo la mmuso la dikaho tsa motheo, leo morero wa lona e leng ho ntshetsapele dikaho tsa motheo tsa maemo a hodimo ka hara Aforika Borwa, ha ka ho le leng ho hlahiswa mesebetsi.2. Diqeto tsa Bohlokwa tsa Kabinete2.1. Kabinete e tjhaelletse monwana ho kenngwa tshebetsong ha lenaneo le phatlaletseng ho netefatsa boimatahanyo le maano le melawana e ntseng e le teng ya matlafatso ya theko ya dihlahiswa tsa lehae. Sena se kenyeletsa tsamaiso ya ho matahanngwa ha leano la ho sheba botjha le ho matlafatsa Molao wa Moralo wa Leano la Ditheko tse Kgothaletswang, ka ho atolosa Lenaneo la Ntshetsopele ya Bafani ba Phehisanang ho Dikhamphani tsa Mmuso mmoho le ho matlafatsa melawana ya mafapha (haholoholo tjhata ya merafo) ho thusa thekong ya dihlahiswa tsa lehae.Sena ke sesebediwa se matla bakeng sa diindaseteri tse tla matlafatsa phehisano ya diindaseteri tsa naha, ho thusa kgodiso ya bokgoni ho tsa diindaseteri le thekenoloji, ho eketsa diyantle le ho fihlella matlafatso ya batho ba batsho moruong o tebileng.2.2. Kabinete e ile ya tsebiswa mabapi le Seboka sa Boporesidente sa Mebuso ya Lehae, mme ya tjhaella monwana Lenaneo la ho Boela ho tsa Motheo bakeng sa Mebuso ya Lehae, le itshetlehileng hodima ho aha lefapha la mmuso wa lehae le arabelang, le tsotellang, le le ikarabellang. Lenaneo la ho Boela ho tsa Motheo le tla tsepamisa maikutlo hodima ho etsa meralo le ditshebetso tsa bomasepala bohle hodima phano e hlwahlwa ya ditshebeletso tsa motheo tsa bomasepala le ho buisana kgafetsa le badudi. Sepheo ke ho tloha ho maikemisetso ho ya ho tshebetso.Dintlafatso tshebetsong ya bomasepala di tla ntlafatsa maemo a bodulo a maAforika Borwa ohle a itshetlehileng hodima bomasepala ba sebetsang hantle bakeng sa ho phela ka hlompho.Ho tloha ka 1994, mmuso wa lehae esale e le sebaka sa mantlha sa phano ya tshebeletso.Ha ho ntse ho na le kgatelopele e sa kgolahaleng ya phano ya metsi, motlakase, tsamaiso ya dikgwerekgwere le ho tloswa ha matlakala boemong ba lehae, dibakeng moo phano ya ditshebeletso e hlolehang re lokela ho beha batho le ditletlebo tsa bona pele. Sena se batla hore re suthe mokgweng wa rona wa kgale wa ho qala hodimo ebe re ya tlase wa phano ya ditshebeletso ho ya tlwaelong ya Batho Pele le ho sebeletsa badudi. Se hlokolosi ka katamelo ena e ntjha ke mokgwa wa ho tlaleha, le ho ikarabella bakeng sa tshebetso.2.3. Kabinete e tjhaelletse monwana ho kenngwa ha Tlaleho ya Habedi ka Selemo ya Pehosehlohlolong ka Diphokotso Tsa Tlhahiso ya Dikgase Moyeng, ho kenyeletswa Dikateng tsa Naha tsa Kgase ya Sepakapakeng (GHG) ya ho qetela ya 2000-2010, ho Seboka sa Matjhaba a Kopaneng sa Meralo e mabapi le ho Fetofetoha ha Tlelaemete (UNFCCC). E fana ka kgutsufatso le tlhatlhobo ya Aforika Borwa mabapi le ho hlahella ha dikgase tsa GHG le ba ka sehloohong ba diphethoho tabeng ya dikgase. E boetse e hlakisa mokgwa o phatlaletseng wa ditsela tsa ho fetofetoha ha tlelaemete jwaloka karolo ya phethoho ho ya ho moruo wa khabone e fokotsehileng.Tsena di kenyeletsa ho hlalosa diphetho tsa phokotseho ya dikgase e lebeletsweng; ho kgothaletsa ntlafatso le matsete ho eneji e ka hlabollwang botjha; ho kgothaletsa tshebediso e hlwahlwa ya eneji; ho hlahisa mokgwa wa ho bokella dintlha tsa kgase ya Kgase ya Sepakapakeng; le mekgwa e meng e kang Lekgetho la Khabone. Sena hape se etsa karolo ya mosebetsi wa Aforika Borwa wa matjhaba wa ho tlaleha tlasa UNFCCC.2.4. Kabinete e tjhaelletse monwana ho thehwa ha sehlopha sa tshebetso sa mafapha tlasa Lekala la Tshebedisano ya Matjhaba, Lekala la Kgwebisano le Polokeho ho disa ho kenngwa tshebetsong Tumellano ya Tsamaiso ya Kgwebo ya Mokgatlo wa Lefatshe wa Kgwebo (WTO).Boemo ba Aforika Borwa ke ho sebetsa le dinaha tse ding tsa Aforika ho netefatsa hore ho amohelwa le ho kenngwa tshebetsong ha Tumellano ya Tsamaiso ya Kgwebo ha bo etse hore Dinaha tsa Aforika di dumele boitlamo boo di hlokang bokgoni ba ho bo jara mme seo se ba kenye diphephetsong ho tsa molao. Ha Aforika Borwa e dutse e itlamme ka ditherisano le mebuso e mengata tlasa Lekgotla la Doha, taba ya rona ke ho batla sephetho se tla boloka sebaka sa rona sa ho latela maano a tshehetsang ntshetsopele ya diindaseteri le phumantsho ya mesebetsi tseo e leng tsona motso wa dipheo tse tekilweng ka hara Morero wa Ntshetsopele ya Naha (NDP).Aforika Borwa e tiisitse bohlokwa ba dikatamelo tsa mebuso e mengata tse kenyeletsang ka botlalo ho tshebetso ya mabaka a WTO a loketseng hantle diphetho tse tsitsitseng, tse lekalekanang tse kgotsofatsang ditabatabelo tsa ditho tsa ona kaofela.2.5. Kabinete e ile ya behwa sehlohlolong ka Mmaraka wa Kopanelo bakeng sa Aforika e ka Botjhabela le e ka Borwa   Badudi ba Aforika e Botjhabela   Mokgatlo wa Ntshetsopele ya Dinaha tse Aforika e Borwa (COMESA-EAC-SADC) Tumellano ya Kgwebo e Lokolohileng ya Dinaha tse Tharo (TFTA) le hape ho tjhaella monwana boemo ba Aforika Borwa mabapi le TFTA. Boikitlaetso ba Dinaha tse Tharo ke porojeke ya bohlokwa e eteletsweng pele ke Aforika ka sepheo sa ho susumetsa meruo ya tekano, ho thusa phehisano, phapano ya dihlahiswa, ho kgothaletsa dikgwebo tsa lebatowa, kgwebisano le matsete ka hara mabatowa, le dikaho tsa motheo ho parola le madiboho.Aforika Borwa e kene ditherisanong jwaloka karolo ya Kopano ya Madiboho ya Aforika e ka Borwa e rerisanang jwaloka ha e le kgokana-phiri. Dinaha tsena tse Tharo di na le Dihlahiswa Kaofela tsa Naha Selemong tsa US$1.2 trilione le setjhaba seo ha se kopane se etsang batho ba ka bang 626 milione, ba emetseng ho ka bang ka hodima halofo ya setjhaba sa Aforika le moruo. Ho kopanngwa ha mabatowa bakeng sa ho bopa mebaraka e kgolwanyane bakeng sa kgolo e potlakileng le ya moshwelella hara Aforika ke mohato wa bohlokwa wa ho hlola lefa la bokoloniale la mebaraka e menyenyane e dikotokoto ya Aforika.2.6. Kabinete e ile ya tsebiswa ka ditshisinyo tsa Seboka sa G20 sa Brisbane bakeng sa katamelo e batlang e ba matla, e kenyeletsang le e hlwahlwa bakeng sa ho laola lekala la ditjhelete. Sena se nyehetse ho botsitso bo tswelang pele ba ditjhelete le boiphumano ba mekgwa ya ditjhelete ya lefatshe le ya lehae. Ho latela Koduwa ya Lefatshe ya Ditjhelete ya 2008, Baetapele ba G20 ba itlamme ka diphethoho mabapi le mokgwa wa ditjhelete wa lefatshe. Dipheo tsa bona e ne e le ho lekola diphoso tse bakileng koduwa ya lefatshe le ho aha mehlodi e batlang e bolokehile le e batlang e tsitsitse ya ditjhelete bakeng sa ho sebeletsa ditlhoko tsa moruo o betere wa mankgonthe.Dilemong tse hlano tse fetileng, G20 e ne e shebane le ho sebetsana le diphoso tse bakileng koduwa, ka ho matlafatsa maemo a matjhaba a ho aha dikaho tse ngatanyana tse tsitsitseng le mebaraka e batlang e ba matla. Seboka sa Brisbane se phethetse mokgahlelo wa pele wa phethoho ho tsa ditjhelete, mme ho ya pele Boto ya Botsitso ba Ditjhelete e tla lokisa tjhebo ya yona ka ho sebetsana le dikotsi tse dulang di fetofetoha le mefokolo. Aforika Borwa e tla tswela pele ho nka karolo ho Boto ya Botsitso ba Ditjhelete le ho diforamo tsa bolaodi tse sebetsang bakeng sa ho susumetsa tsamaiso e itshetlehileng hodima tshepano le tshebedisano mmoho eo e leng bohlokwa bakeng sa ho baballa tsamaiso e bulehileng ya ditjhelete ya lefatshe e ka fihlellang dipheo tsa G20 tsa kgolo e matla, ya moshwelella le e tsitsitseng.2.7. Kabinete e ananetse le ho dumela ditumellano tsa kopano ya Lekgotla la Kgokahano la Moporesidente ya la 18 Hlakubele 2014, ka morero wa ho di kenya tshebetsong. Ditumellano tsa bohlokwa di kenyeletsa:(a) boimatahanyo le ho kenngwa tshebetsong ha NDP ho bontsha kgatelopele e entsweng ke lekala la mmuso wa lehae bakeng sa ho kenngwa tshebetsong ha NDP. Mafapha a naha a mmuso, Khomishene ya Naha ya Meralo le diporofense di lokela ho netefatsa hore meralo ya bomasepala e imatahanya le NDP le meralo e meng ya naha;(b) ho sebetsana le ditlhoko tsa bokgoni ba mekgahlelo e meraro ya mmuso bakeng sa ho tshehetsa bomasepala hore ba sebetse ho phetha thomo ya bona;(c) bohlokwa mabapi le ho fihlella mmuso wa lehae o fetohang le ho shebana le ditshita tse amanang le ho fihlella puso ya bomasepala e lekalekanang le e hlwahlwa, ho sebetsana le diphephetso tse amanang le mekgwa ya mmuso wa kgethollo ya bodulo ditoropong le metsemeholo. 2.8. Kabinete e ile ya tsebiswa ka boitokisetso ba Dikgetho tsa Bomasepala tsa 2016 le ho tjhaella monwana ho thehwa ha Sehlopha sa Tshebetso sa Matona le Sehlopha sa Tshebetso sa Setekginiki sa Dikgetho tsa Bomasepala. Kabinete hape e tjhaelletse monwana ho kenngwa ha sehlomathiso ho Mmuso wa Lehae: Molao wa Dibopeho tsa Bomasepala, 1998 (Molao No. 117 wa 1998) ho Palamente, e le ho dumella Moporesidente (e ne e ba Letona) ho beha letsatsi la dikgetho bakeng sa makgotla ohle a bomasepala. Dikgetho tsa 2016 tsa bomasepala e tla ba dikgetho tsa bone esale ka demokerasi ya rona mme boitokisetso ba nako e sa le teng bo netefatsa hore dikgetho tsena di tla atleha jwaloka tse fetileng.3.Dibili 3.1. Kabinete e tjhaelletse monwana ho kenngwa ha Sehlomathiso sa Bili ya Molao wa Botlokotsebe (Ditlolo tsa molao ka Motabo le Mabaka a tsamaelanang), 2014 ho Palamente. Bili e shebana le dikahlolo tse pedi tsa Lekgotla la Dinyewe la Molao wa Motheo tse arohaneng, ka ho hlomathisa dikarolo tse sebetsang tsa Sehlomathiso sa Molao, sa Molao wa Botlokotsebe (Ditlolo tsa Molao ka Motabo le Mabaka a tsamaelanang) 2007, ho lokisa maemo a hajwale a ho se utlwahale ho ya ka molao wa motheo. Merero ya mantlha ya dikarolo 15 le 16 tsa Molao, e leng ho tshireletsa bana ba kotsing kgahlanong le tlhekefetso ka motabo ke batho ba baholo, ha di angwe ke dihlomathiso tse sisintsweng.Sehlomathiso se sisintsweng ho dikarolo 50 le 51 tsa Molao se rerile ho fana ka sefutho ho pehelo ya hore dikgahlehelo tsa bohlokwa ka ho fetisisa tsa bana ke tsa bohlokwa haholo mabakeng ohle a ba amang. 3.2. Kabinete e tjhaelletse monwana ho hlahiswa ha Sehlomathiso sa Bili ya Mabaka a Boahlodi, 2014 ho Palamente. Bili e hlomathisa Melao e mmalwa, e tsamaiswang ke Lefapha la Toka le Ntshetsopele ya Molao wa Motheo, ho shebana le diphephetso tse teng le tsa setekginiki, ka morero wa ho ntlafatsa taolo e hlwahlwa le boikarabello.3.3. Kabinete e tjhaelletse monwana ho hlahiswa ha Sehlomathiso sa Bili ya Dibanka, 2014 ka Palamenteng. Sehlomathiso sa Molao wa Dibanka, 1990 (Molao No. 94 wa 1990) se matlafatsa bodisa ba dibanka bakeng sa ho etsa hore lekala la ditjhelete e be le bolokehileng ho feta le ho tshireletsa ba kenyang tjhelete. Bakeng sa ho qholotsa bokgabane ba tsamaiso ya ho banka ho tshwanetse hore taolo le bodisa ba dibanka di itshetlehe hodima maemo a matjhaba le tshebetso e hlwahlwa ho fetisisa.Bili e batla ho hodisa matla a modisa wa banka ha e le ka tlasa bodisa ba modisa ka ho:(a) fana ka tsela e nngwe ya ho iphumana ha banka ka hara boteng ba yona kgwebong,(b) ho thusa ho fetisetsa tsohle kapa karolo ya mesebetsi ya banka ho molatedi ya batlang phethisetso tlasa karolo 54 ya Molao wa Dibanka; le(c) ho thusa bakeng sa ho kenngwa tshebetsong ha mehato e ka hodimo mona ke modisa.4.Maemo a Kabinete Mabapi le Dintlha tsa Hajwale 4.1. Kabinete e thoholetsa tshebedisano pakeng tsa mmuso, lekala la badudi le dirutehi bakeng sa kgothaletso ya thuto ya batjha le ntlafatso ya bona, e ileng ya lebisa ho thakgolweng ha Motheo wa Thusanani ke Moporesidente Jacob Zuma. Mokgatlo ona o etellwang pele ke batjha o sa etseng kgwebo o tla ngotla sekgeo sa tlhahisoleseding ya thuto pakeng tsa baithuti ba dikolo tse phahameng tsa metse ya mahae le bomphato ba bona ba ditoropong, oo ka ho le leng o tla ntlafatsa tshebetso ya bona sekolong. Dibasari tse pedi, ya Pixley ka Isaka Seme Scholarship Fund le ya Johnstone Mfanafuthi Makhatini International Scholarship Fund di tla thakgolwa.4.2. Kabinete e ile ya sarelwa ke ho fihla ha ditopo tsa maAforika Borwa a ileng a shwa ho putlameng ha moaho Lagos, ho la Nigeria ka la 12 Loetse 2014.Kabinete e thoholetsa mekutu e matla ya ba amehang tsamaisong ya ho kgutlisetswa lapeng le ho ananela tshebedisanommoho ya bahlanka ba Nigeria ka ho akofisa tsamaiso eo le ha ho ne ho le boima.Mmuso o tswela pele ho tshehetsa malapa a amehileng le ho tshepa hore sena se tla ba thusa ho lebala. Re tla matlafatsa mekutu ya rona ho netefatsa hore ditopo tsa maAforika Borwa tse ntseng di emetse ho tsejwa ho la Nigeria, di tla tliswa hae ntle le tiehiso e sa hlokahaleng. Kabinete e hlahisa teboho ya yona ho maAforika Borwa ohle bakeng sa ho ipopa jwaloka setjhaba nakong ena e thata.Kabinete e romela matshediso a yona ho lelapa la mofu Dennis Furhri ya hlokahetseng ha a ne a rometswe jwaloka karolo ya ba neng ba thusa ka ho kgutliswa ha ditopo tsa maAforika Borwa a shweleng ha kereke e ne e putlama ho la Nigeria ka la 12 Loetse 2014. Aforika Borwa e lahlehetswe ke mosebeletsi wa mmuso ya neng a itetse le ho inehela.4.3. Kabinete e amohela ho thonngwa ha moifo o ikemetseng bakeng sa ho fuputsa pelaelo ya diketso tsa botlokotsebe ke bahlanka ba hajwale le ba mehleng ba Ditshebeletso tsa Lekeno la Aforika Borwa (SARS) le ho susumetsa ditho tsa setjhaba ho fa moifo sebaka sa ho qeta diphuputso tsa ona.Diketsahalo tsena ha di a lokela ho thunthetsa rekoto ya mosebetsi o motle waSARS jwaloka kaho ya setjhaba e netefatsang hore naha e na le ditjhelete tsa homekamekana le mabaka a yona a fapafapaneng a moruo le kahisano.4.4. Kabinete e amohela kopano pakeng tsa boto ya tsa Difofane ya Aforika Borwa, Letona la Dikgwebo tsa Setjhaba Lynne Brown le Letona la Ditjhelete Nhlanhla Nene ho kgatha tema bakeng sa difofane le ho lebella boitshunyako bona ho beha ditholwana tse hlwahlwa ho dipalangwang tsena tsa setjhaba le ho kgutlisetsa tsamaiso ya difofane morao tseleng e isang phaellong le bolaoding bo kgabane.4.5. Kabinete e tla matlafatsa karabelo ya Lefapha la Matlotlo a Setjhaba ya hore qeto ya Moody ya ho fokodisa seemo sa matsete a Aforika Borwa ho ya ho  Baa2 / P-2  ho tloha ho  Baa1 / P-2  le ho sheba botjha matla a ditjhelete ho tloha ho a tsitsitseng ho ya ho a hlobaetsang, e tla nakong ya kgolo ya moruo e lenama.Kabinete e rata ho boeletsa hore Moralo wa Lewa la Nako e Bohareng o se o ntse o behile ka sehloohong boikitlaetso bo susumetsang kgolo jwaloka diporojeke tse kgolo ho tsa diporo, eneji le madiboho tse tla matlafatsa matsete. Tsepamiso ya maikutlo ho nako e mahareng ho tla boela ho thuse potlakisong ya diphethoho dibopehong tse motjheng hajwale le tseo kgahlamelo ya tsona e tlang ho tshehetsa kgolo ya moruo.4.6. Kabinete e tshositswe le ho swabiswa ke boitshwaro bo bobe ba Ditho tse ding tsa Seboka sa Naha. Boitshwaro bo jwalo bo kgahlanong le dipehelo tsa ntwa ya rona ya tokoloho mme bo sutha leetong leo re le nkileng Dilemong tsa rona tse 20 tsa Tokoloho.Seriti sa Palamente jwaloka kaho ya demokerasi se lokela ho tshireletswa le ho baballwa ke ditho kaofela. Boitshwaro bo bobe bo hohola boikarabello ba maAforika Borwa ohle le ho fapoha karolong ya Palamente ya ho baballa boleng le dipehelo tse teng ka hara Molao wa Motheo.5.Diketsahalo tse tlang5.1. Moporesidente Jacob Zuma o tla etela Botswana ho kenela   Khomishene ya Aforika Borwa ya Dinaha tse Pedi (BNC) ho la Gaborone, Botswana ka la 20 Pudungwana 2014. BNC e dula e le lepatlelo la bohlokwa la ho matlafatsa dikamano tsa dinaha tse pedi le tshebedisanommoho.5.2. Moporesidente Zuma o tla amohela Moporesidente wa Palesetina Mahmoud Abbas ho la Pretoria ho tloha ka la 26 ho ya ka la 27 Pudungwana 2014. Leeto lena le tla thehwa hodima dikamano tse matla, tsa boena pakeng tsa Aforika Borwa le Palesetina, tse ileng tsa thehwa nakong ya boitseko ba tokoloho. Kopano ya dinaha tsena tse pedi e tla tsepamisa maikutlo hodima dikamano pakeng tsa Aforika Borwa le Palesetina, Tsamaiso ya Kgotso ya Botjhabela bo Bohareng le kamoo Aforika Borwa e ka tswelang pele ho thusa boitsekong ba Palesetina ba tokoloho le ho ikemela.5.3. Motlatsi wa Moporesidente Cyril Ramaphosa o tla kenela Seboka sa Bobedi sa Turkey   Seboka sa Turkey se tla ba Malabo, ho la Equatorial Guinea ka la 21 Pudungwana, 2014. Sepheo sa Seboka ke ho hlahloba kgatelopele e entsweng ke  Moralo o kopanetsweng wa ho kenngwa Tshebetsong ha Bosemphato ba Aforika-Turkey ba 2010-2014 . Bosemphato bona bo nyehela ho ntshetsopele ya Aforika ka hara dipheo tse tekilweng ke Lenanetsamaiso la Kopano ya Aforika ka 2063.Motlatsi wa Moporesidente Cyril Ramaphosa, jwaloka modulasetulo wa Lekgotla la Naha la Aforika Borwa la AIDS, o tla tshwaya Letsatsi la Lefatshe la AIDS ka la 1 Tshitwe 2014 ho la Virginia, Lejweleputswa, ho la Foreistata tlasa mokotaba o reng:  Emisang ho Kgesa le ho Kgetholla . Aforika Borwa e entse kgatelopele e matla ya ho sebeletsa ho fihlella dipheo tsa Morero wa Lewa la Naha bakeng sa HIV le AIDS, TB le di-STI 2012   2016. Ka bomadimabe, ho kgesa le ho kgetholla ho tswela pele ho ama ho kenngwa tshebetsong ka katleho ha lewa lena mme ho nyehetse kamohelong e fokolang ya ditshebeletso tsa thibelo ya HIV.Kabinete e ipiletsa ho badudi bohle ho tshehetsa, ho hlokomela le ho amohela ba phelang ka HIV le AIDS. MaAforika Borwa ohle a kgothaletswa ho kena ho tsa motabo ka polokeho; ho etsa diteko tsa HIV bonyane hanngwe ka selemo bakeng sa ho etsa diqeto tsa bohlokwa ka mekgwa ya thibelo, kalafo, tlhokomelo le tshehetso; le hore banna le bashemane ba kenele ditshebeletso tsa pukutlo ya leeko ditsing tsa bophelo bo botle.5.4. Lefapha la Merero ya Tikoloho le tla nka karolo ho tulo ya bo-20 ya Seboka sa Mekgatlo (COP 20) tulo ya bo-10 ya Seboka sa Mekgatlo e sebetsang jwaloka Kopano ya Mekgatlo ho Porothokhole ya Kyoto (CPM10), e tla tshwarelwa ho la Lima, Peru ho tloha ka la 1 ho ya ho la 12 Tshitwe 2014. Kopano ya ho Fetofetoha ha Tlelaemete ya Lima e hlokolosi bakeng sa qeto e atlehileng ya ditherisano bakeng sa tumellano ya 2015. Maemo a Aforika Borwa a tjhaelletsweng monwana ditherisanong a matahantswe le ditabatabelo tsa naha le NDP.5.5. Lefapha la Bonono le Botjhaba le Lefapha la Dipapadi le Boikgathollo a tla tshwara mokgahlelo wa bobedi wa Letsatsi la Nelson Mandela la Dipapadi le Botjhaba Meahong ya Kopano, ho la Pretoria ka la 22 Pudungwana 2014 tlasa mokotaba: KOPANANG: Monna a le Mong, Setjhaba se le Seng, Mokete o le Mong.Kabinete e kgothaletsa maAforika Borwa ohle ho nka karolo mesebetsing ya dipapadi le botjhaba ya badudi kaha bobedi di na le matla a ho kopanya maAforika Borwa kaofela. Ketsahalo ena hape ke monyetla wa ho ananela dipehelo tse molemo tsa Moporesidente wa mehleng Nelson Mandela le ho bontsha ditsela tseo re ka tswelang pele ka lefa la hae.5.6. Kabinete e ananetse sehopotso sa Matsatsi a 16 a Boitseko se tshwayang sehopotso sa bo-16 sa letsholo lena, ho qala ka la 25 Pudungwana ho ya ho la 10 Tshitwe. Mokotaba wa selemong sena ke  Nkenyelletse, Mmoho re ntshetsa Aforika Borwa e hlokang dikgoka pele. Ka mokotaba ona, letsholo la 2014 le rerile ho tswela pele ho fehla temoso ka tshireletso ya basadi le bana. Mokotaba hape o tsepamisitse maikutlo haholo tabeng ya ho hohela banna ba bangata jwaloka balekane letsholong lena ho lwantsha kgodumodumo ena.6.DithonyoKabinete e tjhaelletse monwana bathonngwa ba latelang:6.1. Monghadi Thobile Maxin Lamati jwaloka Molaodikakaretso ho Lefapha la Mesebetsi.6.2.Mofumahadi Nthabiseng Bernadette Makhatha jwaloka Motlatsi wa Molaodikakaretso: Mokgwathupelo le Maemo ho Lefapha la Dipalopalo la Aforika Borwa.6.3. Ditho tseo e seng tsa Phethahatso ho Boto ya Lekala la Melato ya Mebileng.a) Mofumahadi Nomini Elizabeth Rapoo (o thontswe hape, e le modulasetulo),b) Mofumahadi Nomusa Zethu Qunta;c) Moporofesara Tebogo Job Mokgoro;d) Monghadi Bryan Shuan Chaplog;e) Monghadi Benedict Matinise; lef) Moadvokheite Xolisile Khanyile.6.4. Monghadi Lefadi Lucas Makibinyane jwaloka Mohlanka ya ka sehloohong wa Phethahatso wa Metsi a Amatola.6.5. Boto ya Batsamaisi ya Mokgatlo wa Inshorense ya Dikotsi tse Ikgethang wa Aforika Borwa.a) Monghadi Mohamed Adam Samie (o thontswe hape, e le modulasetulo);b) Monghadi Ranti Mothapo (Motlatsi wa Modulasetulo); lec) Monghadi Stephanus Hermanus Schoeman.Dipotso: Monghadi Donald LiphokoMohala: 082 901 0766 "
Pehelo ka kopano ya Kabinete ya la 10 Tshitwe 2014,11 Dec 2014,https://www.gov.za/statement-cabinet-meeting-10-december-2014,https://www.gov.za/st/pehelo-ka-kopano-ya-kabinete-ya-la-10-tshitwe-2014,"Ho tloha qalong feela, Kabinete e lakatsa ho hlakisa mohopolo o fosahetseng wa hore Moporesidente Jacob Zuma o hanne ho araba dipotso Palamenteng. Kabinete hape e ananetse mekutu ya Motlatsi wa Moporesidente Cyril Ramaphosa ya ho rerisana le mekga ya dipolotiki ka hara Kopano ya Setjhaba ho latela diketsahalo tse tlontlollang tsa moraorao tjena.Molao wa Motheo wa Rephaboliki ya Aforika Borwa o bolela hore Moporesidente o ikarabella ho Palamente. Moporesidente esale a etsa mosebetsi ona wa ho ikarabella Palamenteng. Esale a araba dipotso tse ngotsweng le tsa molomo tse neng di lebisitswe ho yena ke ditho ka bobedi tsa Kopano ya Setjhaba le Lekgotla la Naha la Diporofense.Moporesidente o ile a ya ho ya araba dipotso ka molomo ka hara Seboka sa Naha ka la 21 Phato 2014. Ka bomadimabe Ditho tse Hlomphehang di ile tsa mo sitisa ha a ne a araba potso ya boraro ho tse tshelela tseo a di botsitsweng. Ke Ditho tseo tse Hlomphehang, ka boitshwaro ba tsona bo sa hlompheng, tse ileng tsa sitisa Moporesidente ha a ne a araba dipotso. Ditho tseo tse Hlomphehang tse thibetseng Moporesidente ho araba dipotso tsa molomo ka hara Kopano ya Setjhaba di hloka motheo wa boitshwaro le ho sotha dinnete mme hang ba tseke hore ke Moporesidente ya sa batleng ho araba dipotso tsa bona. Seboka sa Naha esale ho tloha ka nako eo se kgalemetse Ditho tseo tse Hlomphehang tse ileng tsa sitisa Moporesidente.Ho feta-feta moo, Kabinete ha e tsebe ka Pampiri efe kapa efe ya Molao ka hara Seboka sa Naha e laelang Moporesidente ho araba dipotso tsa molomo kamora tshitiso ya dikarabo tsa hae tsa molomo. Kahoo ha se nnete hore Moporesidente o hanne ho araba dipotso ka hara Seboka sa Naha.Kabinete e dula e ngongorehile ka kgahlamelo ya tshitiso e bakwang ke ho kgaoha ha phepelo ya motlakase haufinyane tjena bophelong ba maAforika Borwa ba letsatsi ka leng le kgahlamelo ya yona ho malapa le dikgwebo ho phatlalla le naha. Kabinete e fupere moralo wa dintlha tse hlano bakeng sa ho sebetsana le diphephetso tsa motlakase tse tobileng naha. Tlhokeho ya bokgoni bo lekaneng ba ho mekamekana le ditlhoko tsa naha tsa eneji e dula e le phephetso mme ho etswa boiteko bohle ho netefatsa hore re hlola boemo bona bo hlokolosi ba eneji.Ho mekamekana le ditlhoko tsa bokamoso tsa eneji mmuso o kenya tshebetsong motswako wa eneji o kenyeletsang mashala, matla a letsatsi, moya, metsi, kgase le matla a nyutleleya. Bokamosong tshebediso ya dimela, matla a moya, matla a letsatsi le matla a metsi di tla nyehela ka Dikikawate tse 11.4 tsa eneji e ntlafetseng e ho marangrang.Ho tloha ka 1994, malapa a mang a dimilione tse hlano a ile a hokelwa ho marangrang. Ka 2004 sena se ile sa nyolohela ho malapa 12 milione. Sena se etsahetse ntle le ho eketswa ha diteishene tsa motlakase tse ntseng di ahuwa. Keketseho ena ya malapa e ile ya etswa ka marangrang a ntseng a le teng.Kajeno Eskom e tla saena Tumellano ya Kutlwano le Letlole la Lewa la Mafura le Bolaodi ba Madiboho ba Transnet hore naha e tle e netefaletswe ka phano ya kamehla ya disele. Ho tla tsepamiswa maikutlo hodima ntlafatso ya lewa la poloko le bohlwahlwa ba tshebetso ho netefatsa hore boemo ba bohlwahlwa bo ya eketswa ho tloha ho 72% ya ha jwale ho ya ho maikemisetso a 80%. Eskom e tla teka moralo o tebileng wa ditjhelete bakeng sa ho laola phallo ya yona ya tjhelete ho ya ka nqane ho 2015. Moralo ona o tla tekelwa IMC ka Tshitwe 2014. Ka nako yona eo mmuso o tla thusa ka tjhelete ho moralo oo wa matlole.Ditlhopho tsa Phehlo ya motlakaseka kopanelo (ho fehla motlakase le motjheso wa bohlokwa ka kopanelo, haholoholo tshebediso ya phufudi e salletseng ho phehlo ya motlakase bakeng sa ho futhumatsa) ho tla tsekellwa le diindaseteri tsa tswekere le pampiri ho qhaneha eneji e tswang matlakaleng e ka fihlang ho dimekawate tse 1 000. Ho na le menyetla e bohlokwa bakeng sa ho reka kgase dinaheng tsa ka ntle. Lenaneo le itshetlehileng hodima tlhahiso ya matla ka mashala le tla thakgolwa mafelong a Pherekgong 2015 ka bokgoni ba ho fehla dimekawate tse 2 500. Kahoo re ipiletsa ho setjhaba ho thusa naha ya rona ho fokotsa tseko ya eneji, ho bolelang ho tima motlakase ha o sa sebediswe. Re tla ba le kgefutsonyana ho tloha ka la 15 Tshitwe 2014 ha ditshebetso tsa tlhahiso le tsa diindaseteri di kwalla selemo. Moifo wa tekginiki o tla lwantshana le ho kenngwa tshebetsong ha moralo wa dintlha tse hlano o seng o thehilwe ho tloha hona jwale. Moralo wa dintlha tse hlano o shebane le boima boo tsamaiso ya rona ya motlakase e tobaneng le bona.Moralo o akaretsa:(I) boitshunyako bo tla nkuwang ke Eskom nakong ya matsatsi a sa feteng a 30 a tlang,(II) ho qhaneha monyetla wa ho fehla mmoho ka ho atolosa dikonteraka tse teng le lekala la poraefete;(III) ho akofisa lenaneo la ho fapanyetsa disele ka kgase bakeng sa ho kgantsha dipolante tsa matla a disele;(IV) ho thakgola lenaneo la tlhahiso ya matla le itshetlehileng hodima mashala; le(V) ho laola tseko ka boitshunyako bo itseng hara dibaka tsa bodulo tse itseng, meaho ya setjhaba le ya dikgwebo le bomasepala ka ho kenya dithekenoloji tsa eneji tse neng di ntse di le teng tse hlwahlwa.Kabinete e ngongorehile ka tshebetso ya tse ding tsa dikhamphani tsa Mmuso (di-SoC), haholoholo Khamphani ya Difofane ya Aforika Borwa (SAA),Kantoro ya Poso ya Aforika Borwa (SAPO) le Eskom. Di-SoC tsena tsa Mmuso di bapala karolo e hlokolosi ya ntshetsopele ka hara moruo wa Aforika Borwa. Moporesidente o laetse Motlatsi wa Moporesidente Cyril Ramaphosa ho disa ntlafalo ya SAA, SAPO le Eskom. Ka ho sebetsa mmoho le mafapha a amehang, SAA e tla fetisetswa ho tloha ho Lefapha la Dikgwebo tsa Mmuso ho ya ho Lefapha la Matlotlo a Setjhaba.Kantoro ya Moporesidente e tla beha leihlo le ntjhontjho ho kenngwa tshebetsong ha meralo ya ho fetola di-SoC tsena tse tharo tse hlokolosi e leng tsona tse kgannang moruo.1. Ho kenngwa tshebetsong ha mananeo a bohlokwa a mmuso1.1. Kabinete e amohela diphetho tse ntle tsa Leeto la Puso la Moporesidente ho la Rephaboliki ya Batho ya China ho tloha ka la 4 ho ya ho la 5 Tshitwe 2014, e leng pontsho ya nnete ya dikamano tsa bobedi bona tse tebileng, tsa kgwebisano le matsete pakeng tsa Aforika Borwa le China.Dikgwebo tsa Aforika Borwa di kgothaletswa ho nka menyetla ena e metjha ya kgwebo eo kamano ya rona le China e e hlahisang. Tumellano ya beke e fetileng ya China-Aforika Borwa ya Moralo wa Dilemo tse5-10 Mabapi le Tshebedisano-mmoho e tempella ho kenngwa tshebetsong ha ditumellano tseo ho kenweng ho tsona ho tloha ka Qeto ya Beijing ka 2010 le ho atolosa Bosemphato bo Phatlaletseng ba Mawala.1.2. Kabinete e thoholetsa Lefapha la Thuto ya Motheo, mafapha a thuto a diporofense, dihlooho tsa dikolo, matitjhere le baithuti ka mamello ya bona ha e le mona reqeta selemo se seng se neng se phathahane sa dithuto.Letona la Thuto ya Motheo, Angie Motshekga, le tla tsebisa sephetho sa dihlahlobo tsa 2014 tsa Setifikeiti se Phahameng sa Naha (NSC) ka la 5 Pherekgong 2015 ha diphetho di tla lokollelwa baithuti ka la 6 Pherekgong 2015.Kabinete e kgothaletsa baithuti ba lokelang ho kenela dithuto tse phahameng ho batlana le menyetla yohle e teng. Baithuti ba tla beng ba so ka ba amohelwa ditsheng tsa thuto e phahameng nakong ya ho lokollwa ha diphetho tsa NSC ba tshwanela ho sebedisa tshebeletso ya Setsi se Bohareng sa Tokiso ya Dikopo (CACH) ka Pherekgong le Hlakola 2015. Tshebeletso ena ya CACH e theha rejisetara ya baithuti bao sephetho sa bona se imatahanyang le dipehelo tsa kamohelo tse batlehang ho ditsha tsohle tsa Thuto ya Kamora Sekolo le Thupello ka hara Aforika Borwa. Tshebeletso ena e boela e fana ka dikeletso mabapi le makala a thuto le ho thusa bakopi ka makala a mang a fapafapaneng. Tshebeletso e ka fihlellwa ka setsisa mehalaho: 0800 356 635 kapa ka SMS ka ho fana ka lebitso le nomoro ya boitsebiso ho 49200.1.3. Kabinete e amohela ho lokollwaha Diteko tsa Naha tsa Selemo le Selemo (ANA) tsa2014 bekeng e fetileng se bontshang ho phahama ha tshebetso ya dikereiti tsohle ntle le Kereiti ya 9.ANA e dula e le sesebediswa se matla sa ho lekola bokgabane ba mokgwa wa rona wa thuto le moo boitshunyako bo potlakileng bo batlehang jwaloka ha ho hlwauwe bakeng sa baithuti ba Kereiti ya 9 dipalong.1.4. Kabinete e leboha maAforika Borwa oohle, setjhaba le boraditaba bakeng sa ho nka karolo ho letsholo la Matsatsi a16 a Boitsekotlasa mookotaba o reng:  Nkenyelletse: Mmoho re ntshetsa Aforika Borwa e hlokang dikgoka pele .Kgoeletso ho maAforika Borwa oohle ya hore  Nkenyelletse e batla ho netefatsa nako e telele ya bosemphato bo tiileng ka ho fetisetsa boitseko ba rona nakong ena ho diketsahalo tsa letsatsi ka leng selemo ho pota hore re tle re kgone ho fedisa koduwa ya dikgoka kgahlanong le basadi le bana.1.5. Aforika Borwa e tla tshwayaLetsatsi la Naha la Poelano ka la 16 Tshitwe 2014 tlasa mookotaba o reng:  Momahano ya setjhaba, Poelano le Kopano ya Setjhaba Dilemong tse 20 tsa Demokerasi  Musiamong wa Ncome Masepaleng wa Setereke sauMzinyathi, ho la KwaZulu-Natal.1.6. Kabinete e fetisetsa diteboho tsa yona ho maAforika Borwa oohle le badudi ba matjhabeng ba ileng baketeka sehopotso sa ho hlokahala ha motho wa pele wa ho kgethwa ka mokgwa wa demokerasi ka hara naha Moporesidente Nelson Mandela ka la 5 Tshitwe 2014.Re tshwanela ho dula re kgomaretse lefa la Madiba ka ho tswela pele ka boinehelo bo sa thekeseleng ba hae ho demokerasi, ho hloka boinahanelo, poelano, tshebeletso ho batho le ho tsitlallela bophelo bo betere bakeng sa bohle. Ke ka dipehelo tsena le boinehelo bakeng sa tshebeletso ho batho re dulang re kgothaletse ho ba setjhaba se kopaneng le se tswetseng pele.2. Diqeto tsa bohlokwa tsa Kabinete2.1. Kabinete e tjhaelletse monwana hore 2013/14 tlaleho ya tshebetso ya lenaneo la Ditheolelo tsa Lekgetho la Diphuputso le Ntshetsopele (R&D)ya 2013/14 e hlahiswe Palamenteng.Mmuso o fana ka ditheolelo tsa lekgetho tsa R&D ho ya ka Karolo 11D ya Molao wa Lekgetho la Lekeno, wa 1962 bakeng sa ho kgothaletsa mesebetsi ya R&D ya lekala la poraefete. Aforika Borwa e fana ka phokoletso ya 150% bakengsa ditshenyehelo tsa tshebetso tse tjhaelletsweng monwana hodima mesebetsi ya R&D mme e nkuwa e le hara dinaha tse fanang ka ditheolelo tsa lekgetho ho feta bakeng sa R&D.Theolelo eo esaleng e le teng ho tloha ka Pudungwana 2006 e bontshitse dikhamphani tse 810 tse nkileng karolo, jwaloka ha ho etsahetse ka Hlakola 2014. Ho tloha ka 2005/06 ho ya ho 2012/13 dikhamphani di tlalehile ditshenyehelo tse ka etsang R44.1 bilione ho ditjeho tsa R&D, mme Lefapha la Matlotlo a Setjhaba le akantse hore tjhelete e hanyane feela ka hodima R3,2 bilione e ile ya tsekuwa e le theolelo ya lekgetho ho R&D ho Ditshebeletso tsa Lekeno la Aforika Borwa (Sars). 2013/14 e bone ha 44.2% ya dikgwebo tse nyenyane le tse mahareng (Di-SME) tse unang tjhelete e ka tlase ho R40 milione di nka karolo ho ditheolelo tsa lekgetho tsa R&D.2.2. Kabinete e ile ya behwa sehlohlolong ka kgatelopele e entsweng ka porojeke ya MeerKAT, melemo e kgotsweng ke badudi ba lehae ka lebaka la kaho ya porojeke le Aforika Borwa, le ditherisano tse teng le ba matjhaba tse mabapi le ho tshwara porojeke ya Dipontsho tsa Sekwere sa Kilomithara (SKA).Kaho ya thelesekhoupo ya MeerKAT   mosupatsela ho ya ho SKA e rerilweng   e tswela pele hantle, ka menyetla ya bohlokwa bakeng sa diindasteri tsa lehae tsa Aforika Borwa. Aforika Borwa e kganna palo ya dintshetsopele tse kgabane tsa thekenoloji, haholoholo mererong ya tshebetso e matla ka dikhompyutha. Badudi ba lehae ho la Kapa Leboya le bona ba kgotse molemo ka bosemphato bo bongata ba matsete ho tsa kahisano.Mererong ya tsa matjhaba, tumellanong ya ho ba baamohedi, mokgwa waho thusa ka matlole mabapi le SKA le maano a theko di ntse di sekasekwa le ho qetellwa. Ditherisano le tsona di tswela pele mabapi le ho thehwa ha mokgatlo wa kgotso wa mebuso e kopaneng.Kabinete e tjhaelletse monwana moifo o kopanetsweng wa tshebetso pakeng tsa Matona a Saense le Thekenoloji le Thuto e Phahameng le Thupello ho hlwaya mehlodi ya batho mmoho le ho netefatsa hore ditsi tsa thuto le tse ding tsa diphuputso tse imatahanyang le ntshetsopele le ditlhoko tsa MeerKAT, SKA le diporojeke tse tshwanang le tsona.Kabinete hape e tjhaelletse monwana tshebedisano pakeng tsa Matona a Saense le Thekenoloji le Ntshetsopele ya Dikgwebo tse Nyenyane haeba ho ka hlaha menyetla ya ho matlafatsa le ho ntlafatsa Dikgwebo tse Nyenyane le tse Mahareng mabapi le kgonahalo ya kgahlamelo ya moruo.2.3. Kabinete a tjhaelletse monwana horeba Dipalopalo ba Aforika Borwa ba hlophise dipuisano tsa bankakarolo bakeng sa boitokisetso mabapi le hlomathiso ya Molao wa Dipalopalo, 1999 (Molao wa 6 wa 1999).Dipuisano pakeng tsa makala a puso le makala a mang a amehang a ya hlokahala ho tsamaisa ntshetsopele ya letoto la tlhahisoleseding ya dipokello tse hlokahalang bakeng sa Morero wa Ntshetsopele ya Naha (NDP).2.4. Kabinete e ile ya tsebiswa kaboimatahanyo ba ditho tsa Ditshebeletso tse ka Sehloohong tsa Bolaodi (SMS) le Moralo wa Pepeso ya Ditjhelete, e bodiseng ba Palamente.Ho ditho tse 5 425 tsa SMS ka hara mafapha a naha tse neng di tshwanela ho nehelana ka diforomo tsa tsona tsa dipepeso bakeng sa selemo sa ditjhelete sa 2012/13, Khomishene ya Tshebeletso ya Setjhaba (PSC) e amohetse tse 4 413 (81%) ka letsatsi le nengle behilwe la 31 Motsheanong 2013.Kabinete e hlakisa hore tlwaelo ya ho se mamelle boimatahanyo e tshwanela ho tempellwa mosebetsing wa letsatsi ka leng wa Puso.2.5. Kabinete e ile ya tsebiswa kadiphetho tsa2013/2014 tsa tlhatlhobo ya Molao wa Bolaodi ba Ditjhelete tsa Setjhaba (PFMA), 1999 (Molao wa 1 wa 1999) mabapi le ditsha tsa ditletlebo le maemo a ho hlahiswa ha ditlaleho tsa tsona tsa selemo ka seng le ditamente tsa maemo a ditjhelete.Ho bile le ntlafalo ya boimatahanyo ke ditsha mabapi le ho hlahisa ditlaleho tsa bona tsa 2013/14 tsa selemo ka seng ka nako le ditatemente tsa maemo a ditjhelete. Bakeng sa selemo se ka tlasa tekolo ditsha tse 417 tsa ditletlebo tsa PFMA di ne di tshwanetse ho hlahisa ditlaleho tsa tsona tsa selemo ka seng le ditatemente tsa maemo a ditjhelete ka la 30 Loetse 2014. Palohohle ya ditsha tse 379 (91%) di imatahantse le letsatsi la ho qetela e leng ntlafalo ya 7% ho tloha ho ya 353 selemong se fetileng.Kabinete e tjhaelletse monwana hore bahlanka ba tsa ditjhelete le balaodi ba ditjhelete ba fane ka mehato e ntla nkuwa ya ditokisoho balaodi ba phethahatso ba bona bakeng sa ho sebetsana le dingongoreho tse hlahisitsweng ditlalehong tsa bona tsa tlhatlhobo.Kabinete e tshehetsa tlhokeho ya balaodi ba phethahatso ho beha leihlo kgatelopele e entsweng ho sebetsana le dingongoreho tse hlahisitsweng ho ditlaleho tsa tlhatlhobo le ho fumana dipeho-sehlohlolong kgafetsa ka seo.2.6. Kabinete e tjhaelletse monwana letoto la mehato bakeng sa ho hlabolla tsamaiso ya bolaodi ba Phano le Ditheko (SCM). Tsena di kenyeletsa: (a) Tshupo ya tshebetso ya SCM e lokelang ho kenyeletswa ditumellanong tsa tshebetso tsa Bahlanka ba Ditjhelete ho tloha ka la 1 Mmesa 2015; (b) Bahlanka ba ditjhelete ba etse tekolobotjha ya bokgoni ba basebeletsi ba SCM le ho nka mehato ya tokiso moo e batlehang; (c) Bahlanka ba ditjhelete ba tsebise balaodi ba phethahatso kotareng ka nngwe ka tshebetso ya SCM lefapheng la bona, dimasepaleng kapa ditheong.Kabinete hape e tjhaelletse monwana bakeng sa Kantoro ya Mohlanka ya ka Sehloohong wa Ditheko ho akofisa tlhabollo ya SCM ka ho ntjhafatsa tshebetso ka hara Tshebeletso ya Setjhaba. Kantoro ya Mohlanka ya ka Sehloohong wa Ditheko e qadile ka mawa a ho nolofatsa, ho beha maemo le ho sebedisa metjhini e itshebetsang bakeng sa ditheko.Lefapha la Matlotlo a Setjhaba le tla hlophisa dipuisano le Sekolo sa Naha sa Mmuso ka morero wa ho hlahisa kharikhulamo mabapi le thupello le ho beha maemong mangolo a dithuto a seporofeshenale.2.7. Kabinete e tjhaelletse monwana ho kenngwa ha Tlaleho ya nako le nako ya (2002-2013) ya Aforika Borwa ho Kopano ya Mokgatlo wa Matjhaba a Kopaneng (UN) mabapi le Kopano ya Matjhaba ya Matjhaba a Kopaneng kgahlanong le Tshotlo le Mekgwa e meng e Kgopo le Tshwaro e Nyenyefatsang botho le Kotlo ho Lekgotla la Ditokelo tsa Botho la UN.Tlhophiso le ho kenngwa ha tlaleho ena ho bontsha boitlamo ba mmuso mekutung ya lefatshe ya ho tshireletsa le ho hodisa ditokelo tsa botho. Aforika Borwa e imatahanya ka botlalo le kopano ka hobane e entse hore tshotlo e nkuwe e le botlokotsebe, le makgotla a dinyewe jwale a ka tjhutjhisa tshotlo ho ya ka molao wa mmuso e seng molao o tlwaelehileng.Tlaleho e neha Aforika Borwa monyetla wa ho lekola boimatahanyo ba yona bo teng kapa bo siyo le maitlamo a matjhaba. Ntwa kgahlanong le tshotlo e tsamaelanang le boikemisetso bo ka sehloohong ba ho netefatsa metse e batlang e bolokehile e leng se tsamaelanang le NDP.2.8. Kabinete e lemohile moralo wa Pampiri ya Pele ya Molao mabapi le Sepolesa. Pampiri ya Pele ya Molao ya 2014 Mabapi le Sepolesa e hlahisitswe ke tjhebobotjha ya Pampiri ya Pele ya Molao ya 1998 Mabapi le Tshireletso le Polokeho. Tjhebobotjha e hlahlobile botjha kamoo tshebetso le kutlwisiso ya thibelo ya botlokotsebe e tswetseng pele Aforika Borwa ho tloha kamora 1994.Pampiri ya Pele ya Molao e arabela ho Pono ya NDP ya 2030 ka ho shebisisa tlhokeho le moralo bakeng sa tshebeletso ya sepolesa ya seporofeshenale e nang le bokgoni, e ikarabellang le ho tsotella setjhaba. Hodima moo tshebeletso ya sepolesa e lebeletswe ho sebetsa ka mokgwa o kopanetsweng ka hara tsamaiso ya toka ya botlokotsebe bakeng sa ho phethisa thomo ya yona ya molao wa motheo.2.9. Kabinete e tjhaelletse monwana hore moralo wa Leano la Batjha la2014-2019 le ntshuwe bakeng sa ditshwaelo tsa setjhaba. Moralo wa Leano ke kgatelopele ho tloha ho Leano la Batjha la pele la 2009-2014. Ntshetsopele ya Batjha e motsong wa lenaneo la Aforika Borwa la ntshetsopele; NDP o na le lesedi le rerilweng bakeng sa ho lokisa seabo sa setjhaba.Leano la 2014-2019 le netefatsa hore seabo sa batjha se a fihlellwa. Ho kenngwa tshebetsong ho tla matlafatsa ka maikemisetso bokgoni ba batho ba batjha ba ho fetola moruo le setjhaba ka ho shebana le ditabatabelo tsa bona bakeng sa ntshetsopele e phatlaletseng, haholoholo baleng ka ntle ho mothamo o moholo wa kahisano, dipolotiki le moruo.2.10. Kabinete hape e tjhaelletse monwana phatlalatso ya moralo wa Leano la Naha la Ditokelo tsa Boqhwala ka hara Koranta ya Mmuso bakeng sa ditshwaelo tse setjhaba. Sena se sebetsa bakeng sa: ho lokisa Pampiri ya Pele ya Molao mabapi le Lewa le Kopanetsweng la ba Qhwadileng la Naha, ho kopanya ka bobedi maitlamo ho Kopano ya Matjhaba a Kopaneng mabapi le Ditokelo tsa Batho phelang ka Boqhwala le dipehelo tsa Moralo wa Tshebetso wa Kontinente bakeng sa Dilemo tse Leshome tsa Aforika tsa Batho ba phelang ka Boqhwala ka Molao wa Aforika Borwa, meralo ya maano le NDP ya 2030.2.11. Kabinete e tjhaelletse monwana pono e lohothwang bakeng saLekala la Bolaodi ba Madiboho a Aforika Borwa jwaloka motheo bakeng sa ntlha ya kgwebo le molao o kgontshang e le mosebetsi o ntseng o tswela pele.Kabinete e boetse e tjhaelletse monwana hore ho thehwe sebaka sa teko le hore moralo o nepahetseng wa molao o kenngwe tshebetsong.Katamelo ya mekgahlelo e mmedi e tla sebediswa ho theha lekala lena:Mokgahlelo wa Phethoho (Pherekgong 2015-Tshitwe 2016)  o tla sebediswa ho qala moralo wa molao le ho kenngwa tshebetsong le ho etsa boikitlaetso ba mmuso tikolohong ya qalo hore bo bonahale haholwanyane. Hape ho tla ba le tswelopele ka mekutu ya ha jwale madibohong tlasa ditumellano tsa mekga e mengata e hlophisitsweng bakeng sa ho matlafatsa bolaodi ba komiti e Hokahanyang Ditshebetso tsa Taolo ya Meedi.Mokgahlelo wa Lekala (Pherekgong 2017 le ka nqane)   o kenyeletsa ho kenngwa tshebetsong ha molao bakeng sa ho kenya tshebetsong ha lekala jwaloka Kgwebo ya Setjhaba tikolohong ya Madiboho le ho fana ka katoloso ya thomo ya lona le mesebetsi ho kenyeletsa ditikoloho tsa moya, naha (Bodisa ba Meedi) le mawatle (Bodisa ba Mawatle).Diphihlello tsa mokgahlelo wa phethoho (ho kenyeletswa diteko) ho tla tla ka dintlha tse tomanyana bakeng sa ditshisinyo tsa ho qetela.2.12 Kabinete e tjhaelletse monwana ho tloswa ha karolo ya boetapele ya lekala bakeng sa Komiti e Hokahanyang Ditshebetso tsa Taolo ya Meediho tloha ho Sars ho ya ho Lefapha la Merero ya Lehae.2.13 Kabinete e tsebisitswe kadiphetho tsa tlhatlhobo ya diteko mabapi le phethoho ho sampole ya Difedereishene tsa Naha tsa Dipapadi. Sena se fanne ka mokgwa oo mekga ya dipapadi ka hara Aforika Borwa e fetohileng dilemong tse mashome a mabedi tse fetileng ho tloha ha dipehelo tsa diphethoho dipapading di ne di behwa. Diphetho di tla sebediswa ke Lefapha la Dipapadi le Boikgathollo bakeng sa ho fana ka tshehetso e tsepameng ho difedereishene tse batlang tshehetso ya botsamaisi.Sepheo sa phuputso ena e ne e le ho theha moralo wa morero bakeng sa ho lekola diphethoho maemomg a fapaneng a tjhata ya diphethoho, maemo a tshebetso, setjhaba, phumantsho, bokgoni le maitsebelo, bolaodi, tekatekano ya kgiro le ba ka sebetsang ka ditheko.Ho itshetlehilwe hodima se ithutilweng ho tloha phuputsong ya pele ya diteko, mokgahlelo wa bobedi wa tlhatlhobo o qadile ka Tlhakubele 2014.Lepatlelo la tlhatlhobo ena le akaretsa mefuta e 16 e ka sehloohong ya dipapadi.2.14 Kabinete e laetse hore Labohlano la pele la Mphalane selemo ka seng e be Letsatsi la Naha la Boikgathollo. Sena se tla fana ka monyetla ho MaAforika Borwa oohle bakeng sa ho itahlela ka setotswana ka ho nka karolo diketsahalong tsa boikgathollo tse tla ntlafatsa bophelo ba bona ka kakaretso.Baahi ba phetseng hantle le ho ba mafolofolo ke ntlha ya bohlokwa bakeng sa ho fihlella NDP.Ho sebetsana ka matla le boleng ba boikgathollo, Letsatsi la Naha la Boikgathollo le hloka bonngwe, diketsahalo tse kopanetsweng le boikitlaetso ba makala a fapaneng. Ho fihlella sena Kabinete hape e tjhaelletse monwana ho thehwa ha Komiti ya Naha ya Tsamaiso.3. Dibili3.1. Kabinete e tjhaelletse monwana phatlalatso yamoralo wa bobedi wa Bili ya Taolo ya Lekala la Ditjheletele ho hlahiswa ha yona Palamemteng mmoho le ho lokollwa ha Morero wa Moralo wa Leano la Tlhophiso ya Mmaraka bakeng sa hore setjhaba se tshwaele. Moralo wa morero o tla thusa setjhaba hore se tsebe ha batsi ha se tshwaela ka bili.3.1.1. Bili ya moralo wa bobedi wa Taolo ya Lekala la Ditjhelete, ya 2014 e latela ditshwaelo tse amohetsweng moralong wa pele o neng o tjhaelletswe monwana ke Kabinete ka Tshitwe 2013. Sepheo sa Bili ke ho etsa hore lekala la ditjhelete le batle le bolokeha ka ho kenya tshebetsong mokgwa wa taolo wa  twin peaks , e leng mokgwa o phatlaletseng le ho phethahala bakeng sa ho laola lekala la ditjhelete, ho beha moreki ka pele le ho tshireletsa matlole a bona.Katamelo ya  twin peaks  ho taolo ya ditjhelete e supa mokgwa wa taolo o bohlokwa o phatlaletseng, ka dipheo tse pedi: (a) ho matlafatsa botsitso ba ditsha tsa ditjhelete, bohlwahlwa ba ditsi tsa ditjhelete ka ho bopa  Bolaodi bo Hlwekileng  bo nang le boinehelo (ka hara Banka ya Resefe ya Aforika Borwa) le (b) ho tshireletsa bareki ho tsa ditjhelete le ho netefatsa hore ba tshwarwa hantle ntle le leeme ke ditsha tsa ditjhelete ka ho bopa Bolaodi ba Tlhophiso ya Lekala la Ditjhelete le nang le boinehelo, leo hape le behang leihlo kamoo ditshebeletso tsa ditjhelete di kgannang kgwebo ya tsona.Bili e tla neha Bolaodi ba Tlhophiso ya Lekala la Ditjhelete le Bolaodi bo Hlwekileng matla hodima ditsha tsa ditjhelete tsohle le ho di neha letoto la disebediswa tsa peho leihlo bakeng sa ho phetha thomo ya tsona.Sena se feta balaodi ba babedi kaha se teka tsamaiso e matla e sebetsang ka bokgabane bakeng sa ho fana ka dilaesense, peho leihlo, ho hatella molao, ditletlebo tsa bareki (ho kenyeletsa mosireletsi), mekgwa ya boipiletso (dinyewe) ledikeletso le thuto bakeng sa bareki.3.1.2. Morero wa Moralo wa Leano la Tlhophiso ya Mmarakao kganna tshwaro e hlokang leeme ya bareki ka hara lekala la ditjhelete, e leng thuto ya bohlokwa bakeng sa Aforika Borwa ho tlohaho Koduwa wa Ditjhelete ya Lefatshe ya 2008. Ha lekala la ditjhelete laAforika Borwa le bonahetse le kgona ho itjara, mmuso o lemohile hore lekala le ka be le fana ka diphetho tse betere bakeng sa bareki ba tsa ditjhelete le moruo.Ho bile le ho hloleha ho hongata ho tsebahalang ha tlhophiso ya mmaraka ka hara lekala la ditjhelete la Aforika Borwa, mme mmuso o ile wa itshunyaka bakeng sa ho sebetsana le tsena. Leha ho le jwalo, phehello ya diphephetso tsa tlhophiso ya mmaraka ka bohlwahlwa e hlakisitse tlhokeho ya katamelo e batlang e phatlaletse le ho akaretsa bakeng sa ho sebetsana le bothata ba tlhophiso e mpe ho parola le lekala la ditjhelete le boholo ba lona.3.2. Kabinete e tjhaelletse monwana ho kenngwa ha Sehlomathiso saBili ya Ditokelo tsa Bajadi ba Dimela Palamenteng. Bili e hlomathisa Molao wa Ditokelo tsa Bajadi ba Dimela wa 1976, (Molao wa 15 wa 1976). Sepheo sa bili ke ho matlafatsa tshireletso ya ditokelo tsa mautlwela a ditokelo tsa thuo ya thepa tse tsamaelanang le dimela tse fapafapaneng. Tshireletso e jwalo e nyehela kgolong ya moruo kaha e na le kgahlamelo e ntle hodima maemo a phehisano a lekala la Aforika Borwa la temo.Tse ding tsa ditshisinyo tsa bohlokwa tsa sehlomathiso di kenyeletsa: ho atolosa tshireletso ho mefuta le meloko yohle ya dimela; ho sebetsana le mabaka a tshitiso ya ditokelo tsa bajadi ba dimelaka dikotlo le ditayo tse nepahetseng le ho hlalosa meedi le bakgolamolemo bakeng sa ho kenya tshebetsong menyetla ya borapolasi; le ho matlafatsa Letona bakeng sa ho theha Komiti ya Ditokelo tsa Bajadi ba Dimela bakeng sa ho eletsa Morejisetara mabapi le mabaka a amanang le tshireletso ya dimela ka ho fapana.3.3. Kabinete e tjhaelletse monwana ho kenngwa Palamenteng ha Sehlomathiso sa Bili ya Ntlafatso ya Dimela.Molao wa Ntlafatso ya Dimela, 1976 (Molao wa 53 wa 1976), o seng o fetotswe makgetlo a mmalwa, la ho qetela e leng ka 1996, o laola ntlafatso ya dimela ka hara Aforika Borwa. Dihlomathiso di matahanya lepatlelo le dipehelo tsa Molao ho Molao wa Motheo le melao e meng e amehang ka hara lekala la temo.Bili e matlafatsa tlhahiso ya dimela ya moshwelella ka hara Aforika Borwa ka ho laola boleng ba dimela le peo.Bohlokwa le karolo ya ntlafatso ya dimela e itshetlehile ho lemoheng bohlokwa ba thepa e etsang hore dimela di tsebahale bakeng sa ho tshehetsa tlhahiso ya moshwelella mmoho le ho nka karolo mmarekeng wa lefatshe ka ho beha maemo a boleng bakeng sa dimela le dipeo le mefuta ya dikgwebo e sebetsanang le dimela le peo.3.4. Kabinete e tjhaelletse monwana ho kenngwa ha Sehlomathiso sa Bili ya Tshireletso ya Diphoofolo tse Sebetsang Palamenteng.Bili e hlomathisa karolo 2 le 3 ya Molao wa Tshireletso ya Diphoofolo tse Sebetsang 1935 (Molao wa 24 wa 1935) tse neng di nkuwe di sa kgeme le molao wa motheo ho ya kamoo di amanang le bomakgiseterata ho etsa qeto ya fana ka dilaesense ho batho ba nang le maikemisetso a ho rupella le ho pepesa diphoofolo le ho batho ba sebedisang dintja bakeng sa tshireletso.Bili e lohotha ho lokisa bofokodi bo hlwailweng ke Lekgotla la Dinyewe la Molao wa Motheo ka ho fetisetsa mesebetsi ya ho ntsha dilaesense bakeng sa diphoofolo tse sebetsang ho tloha ho Makgotla a dinyewe ho ya ho ba Phethahatso.Sena ka hara moelelo wa Molao wa Tshireletso ya Diphoofolo, 1962 (Molao wa 71 wa 1962) se matlafatsa melao e amanang le thibelo ya bokgopo ho diphoofolo.4. Maemo a Kabinete mabapi le dintlha tsa hajwale4.1. Kabinete e ipiletsa ho MaAforika Borwa oohle ho kenelantwa kgahlanong le Ebola ka ho nka karolo ho letsholo la mohlodi wa SMS la Kopano ya Aforika (AU) ya temoso. Khomishene ya AU ho fihlela mona e entse tjhelete e fetang 20 millione ya didolara ka dinyehelo ka letsholo la hashtag ""#AfricaAgainstEbola"", empa ho sa hlokeha e batlang e le ngata. Ka ho romela SMS ya  Stop Ebola  SMS ho 40797 MaAforika Borwa ha a no nyehela feela ka R10.00 empa hape a tla rotetsa tshepo le boikemisetso ba hore Ebola e ka kgona ho thibelwa.4.2. Kabinete e lakaletsa bohle matsatsi a phomolo a qetellang selemo a kgathollang, le ho ba a kgotso le ho kgothaletsa MaAforika Borwa ho sebedisa Ubuntu/Botho ka ho thusa bao ka hara metse ya rona ba sa kgoneng ho itaetela le ho bontsha kutlwelobohloko jwaloka setjhaba se kgathallang le ho hlokomelana.Batswadi bohle ba kgothaletswa ho hlokomela bana ba bona nakong ena. Mahlatsipa a tlhekefetso a tshwanela ho bua, ho tlaleha tlhekefetso le ho ikopanya le setsi sa taolo sa dihora tse 24 ho 0800 428 428.Kabinete e ipiletsa ho MaAforika Borwa oohle ho ba sedi matla nakong ya sehla sa boithabiso se tlang, ho phema tshebediso e mpe ya jwala le dithethefatsi, le ho thabela nako ya phomolo ka tsela e bolokehileng le ho ba le boikarabelo. Maaforika Borwa oohle a na le karolo eo a lokelang ho e bapala bakeng sa ho thibela diketsahalo tsa botlokotsebe, dikotsi le tlhekefetso, tse batlang di phahama nakong ena.Kabinete e pheta hore bahlanka ba sephethephethe ba tla hloka mamello bakeng saditlolo tsa molao mebileng ya rona nakong ena ya sehla sa mekete. Re kgothaletsabasebedisi ba tsela bohle ho imatahanya le lebelo le lekanyeditsweng; ho netefatsa hore dipalangwang di loketse tsela; ho se kganne ba tahilwe le ho sebedisa mabanta a pholoso. Ditaaso di kgothaletswa ho netefatsa hore ha ba sebedisa mebila ha ba behe bophelo ba bona tsietsing kapa ba bakganni ba bang.Mmuso o tla bapala karolo ya ona ka ho etella pele letoto la matsholo a kang Healthy Lifestyles le Arrive e le tsela ya ho etsa semphato le badudi bakeng sa ho kgothaletsa boitshwaro bo nang le boikarabelo le ho bolokeha.4.3. Kabinete e utlwisitswe bohloko ke polao e sehloho ya titjhere ya Aforika BorwaPierre Korkie ya neng a le Yemen mmoho le ya Werner Groenewald, le bana ba hae ba babedi, Rode le Jean-Pierre ba hlokahetseng tlhaselong ho la Afghanistan. Kabinete e fetisa matshediso a yona ho ba lelapa le metswalle.4.4 Mosebetsi wa ho hlwaya maAforika Borwa 11 a shweleng ka sehloho ho putlameng ha moaho ho la Nigeria o ntse o tswela pele mme mmuso o matlafatsa mekutu ya hore ditopo tsa bona di tliswa lapeng ntle le tiehiso e sa hlokahaleng.4.5 Kabinete e fetisetsa matshediso a yona ho lelapa la Gigaba ka tahlehelo ya ntate wa bona, Moruti Jabulani Gigaba. E ne e le ntate wa Letona la Merero ya Lehae, Monghadi Malusi Gigaba. Kabinete hape e fetisetsa matshediso a yona ho lelapa le metswalle ya Sisi Mabe, eo e neng e le Motsamaisi wa Dipuisano wa Lekgotla la Ketsamolao la Foerisetata.4.6 Kabinete e thoholetsa sehlopha sa naha sa bolo BafanaBafana le mokwetlisi Ephraim  Shakes  Mashaba ka ho phunyeletsa bakeng sa Mohope wa Dinaha tsa Aforika wa 2015 ho la Equatorial Guinea o qalang ka la 17 Pherekgong 2015, mme e etsa kgoeletso ho maAforika Borwa oohle ho tshehetsa sehlopha sa naha ha se fofisetsa folakga ya rona hodimo.4.7 Kabinete e ananetse ho thakgolwa ha Lebotho la Batjha la Bodulo ba Batho ka la 1-2 Tshitwe 2014 ke Mafapha a Bodulo ba Batho, Ntshetsopele ya Dikgwebo tse Nyenyane, le Lekala la Naha la Ntshetsopele ya Batjha (NYDA) Sebokeng sa Batjha sa Bodulo ba Batho sa Naha.Seboka se buisane ka mananeo a matlafatso a mafapha a tobaneng le merero ya batjha le kamoo ba ka nkang karolo phanong ya matlo. Qetellong ya seboka bankakarolo bohle ba saenne Tumellano ya Batjha ya Bodulo ba Batho ba Naha eo sepheo sa yona e leng pehelo ya boikemisetso ka morero wa ho bopa katamelo e kopanetsweng le e akaretsang bakeng sa phano ya bodulo ba batho ka kenyeletso ya batjha, ntshetsopele le bonkakarolo ka mokgwa wa Mabotho aBatjha a Bodulo ba Batho ba Naha. Sepheo ke ho lemosa batho ba batjha kamora boikemisetso ba menyetla ya matlo e 1.5 milione le ho thaotha le ho rupella Mabotho a Batjha a ka bang 10 000 dilemong tse hlano tse tlang.5. Diketsahalo tse tlang5.1. Ka la 12 Tshitwe 2014, Moporesidente wa Sudan Borwa, Motlotlehi Salva KiirMayardit o tla etela Aforika Borwa mme Moporesidente Jacob Zuma o tla mo amohela ho la Motse Kapa.6. DithonyoKabinete e tjhaelletse monwana dithonyo tse latelang mabapi le netefatso ya mangolo a lokelang le tumello e amehang:6.1. Ho Boto ya Lekgotla la Diphuputso tsa Saense le Diindaseteri:a)    Moporofesara Thokozani Majozi (Modulasetulo);b)    Ngaka Ramatsemela Masango;c)    Moporofesara MamokgethiPhakeng;d)    Ngaka Philip Hugh Goyns;e)    Ngaka Ayanda Noah;f)    Ngaka Antonio Llobell;g)    Mofumahadi PhindileBaleni;h)    Moadvokheite GhandiBadela;i)    Mofumahadi Mokgadi Maseko; lej)    Monghadi Joel Netshitenzhe.6.2. Ho Lekgotla la Dilaesense la Ditshebeletso tsa Moyeng:a)    Ngaka Malindi Neluheni (Modulasetulo);b)    Mofumahadi Kenosi Selane (Motlatsi wa Modulasetulo);c)    Moadvokheite Frans Johannes van der Westhuizen;d)    MonghadiBheki Innocent Dladla; lee)    Mofumahadi SibongileRejoyceSambo.6.3. HoLekgotla la Ditshebeletso tsa Moyeng tsa Matjhaba:a)    Moadvokheite Phetole Patrick Sekhule (Modulasetulo);b)    Ngaka Xolani David Gwala (Motlatsi wa Modulasetulo);c)    Mofumahadi DeshneeGovender;d)    Moadvokheite Lufuno Tokyo Nevondwe; lee)    Mofumahadi FulufheloVeldaMphuti6.4. Ho Boto ya Banka ya Naha le Banka ya Ntshetsopele ya Temo.a)    Moporofesara Abdus Salam Mohammad Karaan (o thontswe hape);b)    Mofumahadi Susan Ann Lund (o thontswe hape);c)    Monghadi Mabotha Arthur Moloto (Modulasetulo);d)    Mofumahadi Njabulo Zwane; lee)    Mofumahadi DuduHlatshwayo.6.5. Ho Boto yaTransnet SOC Ltd (Batsamaisi bao e seng ba Phethahatso):a)    Mofumahadi Linda Carol Mabaso (Modulasetulo);b)    Monghadi Stanley David Shane;c)    Monghadi Mogokare Richard Seleke;d)    Ngaka Gideon Mahlalela;e)    Mofumahadi Potso Elizabeth Bridgette Mathekga;f)    Mofumahadi Zainul Abedeen Nagdee;g)    Monghadi Vusi Matthew Nkonyane;h)    Monghadi Peter George Williams;i)    Monghadi Brett Gerard Stagman;j)    Mofumahadi Yasmin Forbes (o thontswe hape); lek)    Mofumahadi Nazmeera Moola (o thontswe hape).6.6. Ho Boto yaEskom SOC Ltd (Batsamaisi bao e seng ba Phethahatso):a)    MonghadiZola Andile Tsotsi (o thontswe hape le ho ba Modulasetulo);b)    Mofumahadi Chwayita Mabude (o thontswe hape);c)    Monghadi Norman Tinyiko Baloyi;d)    Ngaka Pathmanathan Naidoo;e)    Mofumahadi VeneteJarlene Klein;f)    Mofumahadi NaziaCarrim;g)    Monghadi Romeo Kumalo;h)    Monghadi Mark Vivian Pamensky;i)    Monghadi Zethembe Wilfred Khoza;j)    Ngaka Baldwin Sipho Ngubane; lek)    Mofumahadi Devapushpum Viroshini Naidoo.6.7. Geoff Qhena o thontswe hape jwaloka Mohlanka ya ka Sehloohong wa Phethahatso (CEO) bakeng sa Koporasi ya Ntshetsopele ya Diindasteri (IDC). Letona Patal o tla tsebisa ditho tse ding kaofela tsa Boto ya IDC matsatsing a mmalwa a tlang.6.8 Tshebeletso ya Setjhaba/dithonyo tse ding:a) Thonyo ya CEO ya Banka ya Naha, Monghadi TP Nchocho ho tloha ka la 1 Pherekgong 2015 ka konteraka ya dilemo tse hlano ho fihlela ka la 31 Tshitwe 2019.b) Thonyo ya CEO ya Koporasi ya Matsete a Setjhaba, Ngaka Daniel Mmushi Matjila hanghang, bakeng sa dilemo tse hlano ho fihlela ka la 30 Pudungwana 2019.c) Ho thonngwa hape ha Monghadi Murray Michell, Motsamaisi wa Setsi sa Merero ya Mautlwela a tsa Ditjhelete bakeng sa nako ya dilemo tse pedi e ekeditsweng, ho tloha ka la 1 Pherekgong 2015 ho fihlela ka la 31 Tshitwe 2016.d) Katoloso ya konteraka ya Molaodikakaretso wa Lefapha la Merero ya Lehae, Monghadi MkuseliApleni bakeng sa nako e ekeditsweng ya dilemo tse hlano, ho tloha ka la 1 Mmesa 2015 ho fihlela ka la 31 Hlakubele 2020.e) Thonyo ya Mohlanka ya ka Sehloohong waTshebetso waLefapha la Ntshetsopele ya Dibaka tsa Mahae le Tlhabollo ya Naha, Monghadi Marks Charles Thibela.f) Thonyo ya Mohlanka ya ka Sehloohong wa Ditjhelete wa Lefapha la Ntshetsopele ya Dibaka tsa Mahae le Tlhabollo ya Naha, Mofumahadi RendaniSadiki.QetelloKabinete e rata ho lakaletsa e mong le e mong matsatsi a phomolo a monate mme ha re kgutleng ka mafolofolo ka 2015 mmoho ho netefatsa hore re sebetsa ho ya ka thomo ya mmuso. Mmoho, re ntshetsa Aforika Borwa pele.Dipotso: Monghadi Donald LiphokoMohala: 082 901 0766 "
Pehelo ka Kopano ya Kabinete ya la 18 Hlakola 2015,19 Feb 2015,https://www.gov.za/speeches/statement-cabinet-meeting-held-18-february-2015-19-feb-2015-0000,https://www.gov.za/st/speeches/statement-cabinet-meeting-held-18-february-2015-19-feb-2015-0000,"1. Ho kenngwa tshebetsong ha Mananeo a Bohlokwa a Mmuso1.1. Kabinete e ananela Puo ya Boemo ba Naha ya Moporesidente Jacob Zuma, e fileng maAforika Borwa monyetla wa ho utlwa ka Lenaneo la Tshebetso la mmuso. Mmuso o etsa kgoeletso ho bankakarolo bohle naheng ka bophara ho Sebetsa Mmoho hodima morero o ntlha di robong bakeng sa ho hotetsa kgolo le ho hlahisa mesebetsi. Ho netefatsa hore maAforika Borwa a utlwisisa betere Lenaneo la Tshebetso la mmuso, boikitlaetso ba kgokahanyo ya kamora Puo ya Boemo ba Naha bo kentswe tshebetsong bakeng sa ho fana ka dintlha ka botlalo mabapi le ditsebiso tse entsweng ke Moporesidente. Tsena di kenyeletsa Sehlopha sa Matona sa ditsebiso sa Boraditaba se ileng sa bitsa dikopano ho tloha ka la 15 ho ya ka la 24 Hlakola 2015.Ho feta moo, Puo ya Ditekanyetso ya 2015/16 e reretsweng ho tshwarwa ka la 25 Hlakola 2015 e tla hlakisa phano ya mehlodi mananeong a fapafapaneng a mmuso jwaloka ha Moporesidente a tobokeditse.Kabinete e tshwela ka mathe boitshwaro bo bobe le boo e seng ba bopalamente ba Ditho tsa Palamente tse ding nakong ya Pulo ya Palamente.Ho a swabisa hore ditho tsena tse kgethilweng ho ba baemedi ba setjhaba di ile tsa kgetha ho hlompholla ho intsha sehlabelo le ntwa e lwannweng bakeng sa ho fumana demokerasi ya rona e thotsweng ka thata.1.2 Kabinete e ile ya tsebiswa ka kgatelopele e entsweng ka moruo wa mawatleng wa Operation Phakisa.  Laboratori  kapa mokgahlelo wa ho rera o etsahetse ho la Durban ka Phupu le ka Phato 2014 mme wa tswala tlhahiso e tebileng ya  merero e bebofaditsweng  bakeng sa ho hodisa moruo wa mawatleng. Operation Phakisa jwale e se e le mokgahlelong wa ho kenngwa tshebetsong, o kenyeletsang bodisa le taolo ya ho kenngwa tshebetsong ha porojeke. Diyuniti tsa phano di se di theilwe mme le mekgwa ya bodisa le ntlafatso le ditsamaiso di se di theilwe.Hape ho ile ha fanwa ka tsebiso mabapi le Operation Phakisa ya bobedi e eteletsweng pele ke Lefapha la Bophelo bo Botle, ho tsepamisitswe maikutlo hodima Phihlello ya Sebele ya Ditliliniki le Tokiso eo e leng motjheng mme e thakgotswe ke Moporesidente ka la 18 Pudungwana 2014.1.3 Kabinete e tjhaelletse monwana Morero wa Lewa la Naha wa Ditokelo tsa Bophelo bo Botle mabapi le Thuto ya Boikatiso le ya Thobalano ya ho Kena boholong. Lewa lena le tsepamisitse maikutlo bakeng sa ntshetsopele le kgodiso ya diphetho tsa kalafo eo eleng hore Thuto ya Bophelo bo Botle ya Thobalano le Boikatiso batjheng ke taba e bohlokwa. Lewa hape le tla netefatsa kgokahano e ntlafetseng, tsamaelano le boimatahanyo le lenaneo la mmuso, setjhaba le balekane ba ntshetsopele ba seng ba ntse ba sebetsa mabakeng a bophelo bo botle ba ho kena boholong ho tsa thobalano le boikatiso. Komiti ya kopanelo ya Matona bakeng sa Leano la Setjhaba e tla okamela ho kenngwa tshebetsong, bodisa le tekolo ya Lewa lena.1.4 Kabinete e tjhaelletse monwana phatlalatso ya moralo wa Leano la Ntlafatso ya Kgodiso ya Bana Koranteng ya Mmuso. Sena se etsa karolo ya Lenaneo la Tshebetso la Aforika Borwa le Kopanetsweng bakeng sa Ntlafatso ya Kgodiso ya Bana - Ho ya pele ka 2013-2016, le tjhaelletswe monwana ke Kabinete ka la 18 Loetse 2013. Leano le fana ka moralo bakeng sa boikarabello ba mmuso ba ho fana ka pakana e pharaletseng ya ditshebeletso tsa Ntlafatso ya Kgodiso ya Bana ya boleng e tla ba teng bakeng sa bohle ka palo e lekaneng le sebaka hore bana kaofela ba fumane monyetla o lekalekanang wa ho di fihlella.Leano hape le hlahisa ditshebeletso tse mmalwa tse ntjha bakeng sa ho kwala dikgeo tse hlwailweng letotong la ditshebeletso tse teng hajwale haholoholo nakong ya matsatsi a pele a 1 000 a bophelo ba ngwana.Kabinete hape e tjhaelletse monwana ho thehwa ha Komiti ya Kopanelo ya Matona (IMC), e tla netefatsa katamelo e momahaneng le ho hokahana. E tla tsamaiswa ke Letona la Ntshetsopele ya Setjhaba.1.5 Kabinete e tjhaelletse monwana ho lokollwa ha tlaleho ya Moralo wa Pele wa nako le nako wa Naha mabapi le Seboka sa Matjhaba a Kopaneng (UN) mabapi le Ditokelo tsa Batho ba Phelang ka Boqhwala, bakeng sa ditshwaelo tsa setjhaba nakong ya matsatsi a 20. Tlaleho e akaretsa nako ya Mmesa 2012- Hlakubele 2013.1.6 Kabinete e tjhaelletse monwana hore Aforika Borwa e nke karolo ho Selemo sa Matjhaba sa Mmapa ka 2015 le 2016 ka ho hlophisa diketsahalo maemong a naha ka maikemisetso a ho eketsa temoso ka dimmapa le tsebo Aforika Borwa. Dimmapa di thusa ho utlwisisa diqaka le dikgonahalo, tse jwaloka phano ya matlo, paballo ya mehlodi ya tlhaho, ho laola dikotsi le ho thusa nako e sa le teng dikahong tsa motheo tse pharaletseng tsa dipalangwang. Ho utlwisisa tlhahisoleseding ya dibaka tsa boaho ho a thusa bakeng sa ho etsa meralo le ho nka diqeto bakeng sa ntshetsopele ya Aforika Borwa.2. Diqeto tsa Bohlokwa tsa Kabinete2.1 Kabinete e tjhaelletse monwana Taelo e mabapi le ho kenngwa tshebetsong ha tekolo e itshetlehileng hodima boitsebelo bakeng sa ditho tsa Ditshebeletso tse ka Sehloohong tsa Bolaodi (SMS), e ntshitsweng ho ya ka Kgaolo 4 Karolo II (d) le Kgaolo 4, Karolo VI ya Melawana ya Tshebeletso ya Setjhaba, 2001.Taelo e hlomathisitsweng e kgothaletsa ho hlwauwa ho ikemetseng ha dikgeo tsa ntshetsopele tsa Ditho tsa SMS, e tsebisa tshebediso ya dihlakiso tsa setekginiki le ho fana ka tataiso kamoo mafapha a ka sebedisang diphetho tsa tekolo ya boitsebelo mmoho le ditsamaiso tse ding tsohle tsa ho hira le ho kgetha.2.2 Kabinete e tjhaelletse monwana ho tshwarwa ha Beke ya Imbizo ya Naha ya Tsepamiso ya Maikutlo ho tloha ka la 7 ho isa ka la 12 Mmesa 2015 tlasa mookotaba:  Mmoho re ntshetsa Aforika Borwa pele .Beke ena e tla bonahala ka ho kena ntlo-le-ntlo bakeng sa dintlha ka maemo a malapa; ho potapota malapeng kapa ho eta ka lebaka la porojeke ena; dipuisano le bankakarolo; ho ikopanya le badudi; mmoho le tshebediso ya dikgwebo le boraditaba. Sena se neha ba ka sehloohong lepatlelo la ho buisana ka kotloloho le maAforika Borwa, ho utlwa mathata a setjhaba ho tswa ho bona le ho beha leihlo kgatelopele ya mananeo a mmuso.3 Dibili3.1 Kabinete e tjhaelletse monwana phatlalatso ya moralo wa Bili ya Tshireletso, Kgothaletso, Ntshetsopele le Bolaodi ba Ditsamaiso tsa Tsebo ya Ditsamaiso tsa Ka hara Naha Koranteng ya Mmuso mmoho le tsamaiso ya dipuisano le setjhaba. Sepheo se seholo sa Bili ena ke ho thusa ka tshireletso ya Tsebo ya Ka hara Naha le paballo ya tsebo ya Ka hara Naha e amanang le, mme e le ya baahi ba lehae ba ka hara naha ya Aforika Borwa. E thusa ka ho hlabolla ditokelo le melemo tseo baahi ba lehae ba ka hara naha ba neng ba di tinngwe.3.2 Kabinete e tjhaelletse monwana phatlalatso ya Sehlomathiso sa Bili ya Taolo ya Dithunya, 2015 Koranteng ya Mmuso bakeng sa tshwaelo ya setjhaba. Bili e hlomathisa Molao wa Taolo ya Dithunya, 2000 le ho arabela ho Pono ya Morero wa Ntshetsopele ya Naha ka ho batla ho ntlafatsa moralo wa molao le bolaodi bo tla laola dithunya. Taolo ya dithunya ke ntlha ya bohlokwa ya katamelo ya mmuso ya ho lwantsha botlokotsebe.4 Maemo a Kabinete Mabapi le Dintlha tsa hajwale4.1 Kabinete e kgothaletsa badudi le dibopeho tse itlhophisitseng ho sebetsa le mmuso, tlasa boetapele ba Lefapha la Kopanelo ya Puso le Merero ya Botjhaba, ho netefatsa hore diphephetso tse potapotileng Malamulele ho la Limpopo di a rarollwa. Kabinete e tshwela ka mathe tshitiso ya dikolo ke dihlopha tse itseng e le tsela ya ho hlahisa ditletlebo. Sena se amohile bana tokelo ya bona ya thuto le ho thibela ba bang tokelo ya ho ingodisetsa dihlahlobo tsa bona tsa tlatsetso tsa Kereiti ya 12. Ho thehwa ha masepala wa Malamulele ho tshwanela ho ba diatleng tsa molao jwaloka ha o behilwe ke Boto ya Karohanyo.4.2 Kabinete e tshwela ka mathe ditlhaselo tsa melata jwaloka tlolo ya molao mme e thathiselletsa ka hore makala a tsa molao a keke a qeaqea ho sebetsana ka matla kgahlanong le mang kapa mang ya tla fumanwa a rotetsa merusu e jwalo. Ha ho bothata bo jwang kapa jwang ba moruo le ho se kgotsofale tse amohelehang tse ka amantshwang le ditlhaselo tsena tsa botlokotsebe. Aforika Borwa ke moitlami ka ho saena Porothokhole ya Geneva e mabapi le Baphaphathehi mme e itlamme ho tshireletsa melata yohle e ka hara naha. Jwaloka moitlami ho Porothokhole ena, mme jwaloka naha e kgothaletsang ditokelo tsa botho, re tla tshireletsa ditokelo tsa motheo tsa motho ofe kapa ofe ya ka hara naha ya rona, ho kenyeletswa melata.4.3 Kabinete e tjhaelletse monwana ho hlahiswa Palamenteng bakeng sa tiisetso, Tumellano e Thehang Tumellano le Tlhophiso ya Mokgopi wa Resefe wa BRICS mabapi le Banka e Ntjha ya Ntshetsopele. Tlhophiso ya Mokgopi wa Resefe e thewa bakeng sa ho arabela ho dikgatello tsa tsepamiso ya ditefello tsa nako e kgutshwanyane. Ho fetafeta moo, e tla sebetsa e le mokgwa wa temoso bakeng sa ho thusa dinaha tsa BRICS ho thibela dikgatello tsa nako e kgutshwanyane tsa phallo ya tjhelete, ho fana ka tshehetsano mmoho le ho tswella ho matlafatsa polokeho ya ditjhelete ya lefatshe.4.4 Kabinete e ananela ho fana ka marapo ha Modulasetulo wa moifo wa Aforika Borwa wa Lekgotla la Kgwebo la BRICS ho tswa ho Monghadi Patrice Motsepe ho ya ho Monghadi Brian Molefe. Monghadi Motsepe e ne e le modulasetulo wa sethathong wa ka bobedi moifo wa Aforika Borwa le Lekgotla la Kgwebo la Brazil, Russia, India, China, Aforika Borwa (BRICS) ka kakaretso. Nakong ya tshebetso ya hae, Monghadi Motsepe o atlehile bakeng sa ho theha lekgotla lena la bohlokwa jwaloka karolo ya setheo sa BRICS le ho sebetsa jwaloka modulasetulo ka bokgabane. Kabinete e leboha Monghadi Motsepe ka mosebetsi wa hae le ho lakaletsa Monghadi Molefe tse molemo jwaloka ha a tla kallana le mosebetsi ona wa bohlokwa.4.5 Kabinete e thoholetsa Sehlopha sa Naha sa Kirikete ka tshebetso ya sona Mohopeng wa Lefatshe wa Kirikete mme e ba lakaletsa tse molemo jwaloka naha e ba tshehetsa bakeng sa thonamente e motjheng Australia le New Zealand.4.6 Kabinete e thoholetsa seletsi sa folutu Wouter Kellerman ya hapileng Kgau ya Grammy bakeng sa alebamo e kgabane ka ho fetisisa ya moloko o motjha. Monghadi Kellerman o hatisitse Winds of Samsara le moqapi wa moIndia Ricky Kej, e ba hapetseng kgau bakeng sa kopanelo ya bona.4.7 Kabinete e hlahisa teboho ya yona ho basebedisi ba eneji ka ho arabela kgoeletso ya ho fokotsa tshebediso ya motlakase. Tsamaiso ya ho sebetsana le diphephetso tsa eneji e fumantshwa tjhesehelo e matla. War Room e theilweng ke Kabinete ka Tshitwe 2014 e eteletsweng pele ke Motlatsi wa Moporesidente Cyril Ramaphosa e sebetsa ka thata ho akofisa ho kenngwa tshebetsong ha morero o ntlha di hlano tsa ho fetola maemo a hajwale.Kabinete e imatahanya le Moporesidente Zuma ka ho fetisetsa matshediso a yona ho ba lelapa le metswalle ya senatla sa bongodi ba Seaforikanse Moporofesara Andr  P. Brink. O tla hopolwa jwaloka e mong wa bangodi ba ka sehloohong ba Seaforikanse ya sebedisitseng talente ya hae ya bongodi ho bua kgahlanong le mmuso wa kgethollo.5 Diketsahalo tse tlang5.1 Kabinete e thathiselletsa kgoeletso ya Moporesidente Jacob Zuma bakeng sa mekga yohle Lesotho ho sebetsa ka tsela e tla bopa maemo a matle bakeng sa ho tshwara dikgetho tse nang le kgotso, ponaletso, tsa nnete, le tse lokolohileng le ho hloka leeme, mme kahoo di bontsha thato ya setjhaba.Kabinete hape e hlahisa boitshepo ba yona mosebetsing wa bonamodi ba Moifo wa Mokgatlo wa Ntshetsopele ya Dinaha tse ka Borwa ba Aforika (SADC) wa Tekolo ya Dikgetho ho la Lesotho tlasa boetapele ba Motlatsi wa Moporesidente Ramaphosa. Jwaloka karolo ya diqeto tsa Dihlooho tsa Puso ya Troika tsa SADC le Mmuso, Aforika Borwa e tla bapala karolo ya yona ka ho eta pele le ho ba karolo ya Moifo wa SADC wa Tekolo ya Dikgetho ho Mmuso wa Lesotho, bakeng sa dikgetho tse rerilweng tsa la 28 Hlakola 2015.5.2 Molaodi ya ka Sehloohong wa Sesole sa Naha sa Aforika Borwa, Moporesidente Jacob Zuma e tla ba mohlanka ya ka sehloohong moketeng wa Letsatsi la Mabotho a Hlometseng tlasa mookotaba  Lebotho la tshireletso la boporofeshenale le nang le bokgoni bakeng sa batho ba Aforika Borwa  ka la 21 Hlakola 2015, ho la Potchefstroom, Leboya Bophirima. Letsatsi la Mabotho a Hlometseng le ketekwa selemo ka seng ho hlompha banna le basadi ba junifomo ba iteletseng ho sebeletsa setjhaba lapeng le mose.5.3 Kabinete e kgothaletsa bahiri bohle ba imatahantseng le Molao wa Tekatekano ya Kgiro (EE) ho kenela Dikgau tsa Tekatekano ya Kgiro 2015 pele ho letsatsi la ho kwalwa la 13 Hlakubele 2015.Ketsahalo ena e tla tshwarwa ke Khomishene ya Tekatekano ya Kgiro, e ananela bahiri ba kentseng tshebetsong mawa a netefatsang tekatekano le phapang mosebetsing, ha ho tloswa ditshebetso tsohle tse leeme tse kgethollang.5.4 Letona la Bohahlaudi Derek Hanekom o tla fana ka puo ho Dikopano tsa Aforika e leng se tla etsahala Setsing sa Dikopano sa Sandton ho tloha ka la 23 ho isa ho la 25 Hlakola 2015 tlasa mookotaba:  Mmoho re tswellisa Aforika . Tsena ke dipontsho tsa mantlha tsa kgwebisano tsa Lekgotla la Seboka sa Naha sa Aforika Borwa, tse bokanyang mmoho bapepesi le bareki ba Aforika bao e ka nnang ya ba na le kgahleho.5.5     Kabinete e tjhaelletse monwana ho tshwarwa ha Foramo ya Lefatshe ya Moruo (WEF)   ho la Aforika, ke Aforika Borwa Setsing sa Matjhaba sa Dikopano sa Motse Kapa (CTCC) ho tloha ka la 3 ho isa ho la 5 Phuptjane 2015. Mookotaba e tla ba  Maoba le Kajeno: Re lohotha Botjha Bokamoso ba Aforika . WEF-Aforika ke foramo ya lebatowa e tsepamiseditseng maikutlo hodima foramo ya moruo e fanang ka monyetla bakeng sa dikgwebo tsa lehae le tsa lebatowa le batsetedi ba nang le thahasello ka hara lebatowa, ho fapanyetsana le ho aha bolekane le mebuso e fapaneng.Kopano ya WEF-Aforika e tla neha hape Aforika Borwa monyetla wa tlatsetso wa ho kenella le ho qophella baetapele ba Aforika, dikgwebo tsa matjhabeng le tsa lebatowa mabapi le kgonahalo ya boitshunyako bakeng sa ho kopanya lebatowa le kgolo e ntlafetseng ka hara Aforika Borwa le ka hara lebatowa.6 DithonyoKabinete e tjhalletse monwana dithonyo tse latelang ho ya ka netefatso ya mangolo a lokelang le tumello e amehang:6.1 Katoloso ya konteraka bakeng sa dilemo tse tharo ya Ngaka Mphathi Philemon Mjwara jwaloka Molaodikakaretso: Lefapha la Saense le Thekenoloji.6.2 Monghadi Pule Godfrey Selepe jwaloka Molaodikakaretso wa Lefapha la Dipalangwang.6.3 Moambasatara Nonceba Nancy Losi-Tutu jwaloka Motlatsi wa Molaodikakaretso: Porothokhole ya DIRCO6.4 Lekgotla la Maemo a Ditlaleho tsa Ditjhelete:a) Monghadi Suresh Kana (Modulasetulo ,o thontswe hape);b) Mofumahadi Christine Ramon (o thontswe hape);c) Monghadi Johan Brink (o thontswe hape);d) Monghadi Garth Coppin (o thontswe hape);e) Monghadi Bruce Mackenzie (o thontswe hape);f) Monghadi Khaya Dludla (o thontswe hape);g) Monghadi Dumisani Manana (o thontswe hape);h) Mofumahadi Dawn Earp (o thontswe hape);i) Mofumahadi Naidene Ford-Hoon (o thontswe hape);j) Mofumahadi Kim Bromfield (o thontswe hape);k) Moadvokheite Rory Wayne Voller;l) Mofumahadi Matshepo Faith More;m) Mofumahadi Anuradha Sing; len) Mofumahadi Tania Wimberley.6.5 Monghadi Coceko Bambihlelo Johan Pakade jwaloka Mohlanka ya ka Sehloohong wa Phethahatso wa Matsete a Ikemetseng a Ntshetsopele.Dipotso: Sebueledi sa Kabinete se tshwereng mokobobo Phumla Williams ho 083 501 0139"
Pehelo ka Kopano ya Kabinete ya la 4 Hlakubele 2015,5 Mar 2015,https://www.gov.za/speeches/statement-cabinet-meeting-4-march-2015-5-mar-2015-0000,https://www.gov.za/st/speeches/pehelo-ka-kopano-ya-kabinete-ya-la-4-hlakubele-2015-5-mar-2015-0000,"1. Ho kenngwa Tshebetsong ha Mananeo a Bohlokwa a Mmuso1.1. Kabinete e ananetse Tekanyetso ya Naha ya 2015 e tla kganna ho kenngwa tshebetsong ha morero o ntlha di robong tse ileng tsa tekwa ke Moporesidente nakong ya hae ya Puo ya Boemo ba Naha. Tekanyetso ena e fana ka bonnete, botsitso le taolo e hlwahlwa ya ditjhelete tse hlokahalang bakeng sa ho tsamaisa moruo wa Aforika Borwa hara maemo ana a boima a moruo.Kabinete e boeletsa hore mekgwa ya lekgetho e tsebisitsweng Tekanyetsong ya Naha ya 2015 e ya hlokahala bakeng sa ho tshehetsa ditjhelete selemong sena se ka pele ho rona. MaAforika Borwa a kgothaletswa ho sebetsa mmoho le mmuso ho lwantshana le maemo a hajwale a moruo bakeng sa ho susumetsa kgolo ya moruo ho ya pele.1.2 Kabinete e thoholetsa mosebetsi o kgabane o entsweng ke Motlatsi wa Moporesidente Cyril Ramaphosa ka ho thusa ka dikgetho tse lokolohileng le ho hloka leeme ka hara Lesotho mosebetsing wa hae jwaloka Motsamaisi wa Ntshetsopele ya Dinaha tse ka Borwa ba Aforika (SADC). Kabinete hape e thoholetsa Lekgotla la Boeletsi la Dikgetho (EAC) la SADC, Khomishene ya Dikgetho ya Lesotho (LEC), Mabotho a Tshireletso le batho ba Lesotho bakeng sa ho tshwara dikgetho tsa kgotso, tse lokolohileng le ho hloka leeme. Aforika Borwa e tla sebetsa le mmuso o motjha o kgethilweng wa Lesotho ho ntshetsapele moruo wa dinaha tsena tse pedi, Lebatowa la Aforika e Borwa le Kontinente ka bophara.1.3  Kabinete e ananela le ho amohela bonkakarolo ba Aforika Borwa ho tshwayeng ha Letsatsi la Lefatshe la Diphoofolo tse hlaha ka la 3 Hlakubele 2015. Tlasa boetapele ba Letona Molewa Aforika Borwa e tswela pele ho kenya tshebetsong mananeo a tshireletsang tikoloho ya naha le ntwa kgahlanong le botsomi bo seng molaong. Sa bohlokwa hara tsena ke ho behwa ha Sepolesa sa tsa Tlhaho Boemafofaneng ba Matjhaba ba O.R. Tambo. Sena ke ho netefatsa boimatahanyo le Melawana ya Mefuta e Kotsing kapa e Tshireleditsweng ya Diphoofolo, Melawana ya Khonferense ya Mekga bakeng sa Seboka sa Kgwebo ya Matjhaba bakeng sa Dibopuwa tse Kotsing tsa Diphoofolo le Dimela tse Hlaha (CITES), Botsomi naheng, Melawana ya Phumantsho le Karolelano ya Melemo le Melawana ya Mefuta ya Diphoofolo tsa Mekenella. Aforika Borwa hape e bapetse karolo ya bohlokwa tshebedisanong le Interpol, haholoholo ho Boto ya Boeletsi ya Boimatahanyo le Tikoloho le Komiti ya Bophethahatsi, mme ka hara dihlopha tse tharo tsa Interpol tsa tshebetso tseo e leng Sehlopha sa Tshebetso sa Botlokotsebe ba Diphoofolo tse Hlaha, sa Botlokotsebe ba Botshwasi ba Ditlhapi le sa Botlokotsebe ba Tshilafatso ya Tikoloho.1.4 Kabinete e elelletswe hore  Durban e entse boiketo ba ho tshwara Dipapadi tsa Matjhaba tsa Commonwealth tsa 2022, bo entsweng semmuso London ka la 2 Hlakubele 2015. Ho tshwarwa ha dipapadi tsena ho ka tla le bokgoni ba ho hlahisa mesebetsi e ka bang 11 650 le ho Phahamisa moruo wa naha ka tjhelete e akantsweng ho R20 bilione. Lefa le leng la Dipapadi e tla ba mokgwa wa dipalangwang tsa setjhaba o hokahantsweng bakeng sa Durban moo merero ya teng e seng e tjhaelletswe monwana.2. Diqeto tsa Bohlokwa tsa Kabinete2.1. Kabinete e tjhaelletse monwana Leano la Sehlomathiso sa ho Fetolwa ha Mokgwa wa Kgaso ka ho kenyeletswa ha mokgwa wa taolo ho Mabokose a kengwang Hodimo a Thelevishene (STB), o tla hlaloswa ka ho hlaka ha leano le se le phatlaladitswe. Mmuso o tla fana ka STB mahala ho beng ba malapa a futsanehileng a fetang dimilione tse hlano. Ho tla shejwa pele malapa a phelang dibakeng tsa mabatowa a meeding ya naha. Letona la Dikgokahanyo le tla tsebisa ka letsatsi la ho bulwa ha letshwao la dijithale le la ho kwalwa ha mokgwa wa Analoko haufinyane.2.2 Kabinete e tjhaelletse monwana morero wa dilemo tse hlano wa lewa la moralo wa Temo, Meru le Botshwasi ba Ditlhapi le Leano la Moralo wa Tshebetso wa Temo. Moralo o teka diphephetso tsa bohlokwa tse tobilweng ke makala a mararo le ho sisinya boitshunyako dibakeng tse nne e leng Tekatekano le diphethoho; kgolo e lekalekanang le phehisano, paballo ya tikoloho le taolo. Lewa le morero wa tshebetso di tla behwa sehlohlolong selemo ka seng. Karolelano ya mobu ke le leng la mananeo a mmuso le hodisitseng tekatekano, empa ho fihlela mona ha e so fihlelle ho hongata ka tsela ya diphethoho. Leha lenaneo la kahobotjha le ntshetsopele le tekile hore sepheo se seholo sa karolelano ya naha e ne e le ho fetola sebopeho sa Temo ya Aforika Borwa, hape e batla ho tshehetsa makala hore ho hodiswe moruo le ho hlahisa mesebetsi.2.3    Kabinete e tjhaelletse monwana bakeng sa Seboka sa Lefatshe sa Dipetlele sa bo40 sa Mokgatlo wa Matjhaba wa Dipetlele se tla tshwarelwa Durban ho ya mafelong a 2016. Mokgatlo wa Matjhaba wa Dipetlele ke mokgatlo wa lefatshe o ikemetseng, o sa etseng phaello, oo e seng wa mmuso bakeng sa dipetlele le mokgatlo wa tlhokomelo ya kalafo. Seboka sa selemo ka seng se neha basebeletsi ba kalafo monyetla wa ho arolelana mekgwa ya tshebetso ya dikatamelo tse hlwahlwa ka ho fetisisa tsa ho ntlafatsa diphetho tsa tlhokomelo ya kalafo.2.4 Kabinete e etsa boipiletso ho batswadi ho itahlela ka setotswana ho Dikgetho tsa Makgotlataolo a Dikolo (di-SGB) tsa 2015 tse tla tshwarwa dikolong tsohle tsa setjhaba ho tloha ka la 6 ho ya ho la 28 Hlakubele 2015. Di-SGB di nehela ntshetsopeleng ya maikutlo a matla a ho ba beng ba dikolo tsa rona. Tshebetso ya dikolo ka kakaretso ho kenyeletswa le ho sebetsa hantle dithutong ho a ntlafala ha batswadi ba itahletse ka setotswana le ho ba le kgahleho mererong ya sekolo. Ditho tsa SGB tse fetang 250 000 di kgethwa dilemong tse ding le tse ding tse tharo ho sebetsa dikolong tsa rona tsa setjhaba di kopane ka morero o tshwanang, ho etsa thuto ntlha ya mannete ya setjhaba.3. Dibili3.1. Kabinete e tjhaelletse monwana ho kenngwa ha Dibili tse pedi, tseo bobedi di hlomathisang Molao wa Bana, 2005 (Molao wa 38 wa 2005) jwaloka ha o hlomathisitswe ke Molao wa 41 wa 2007, ho Palamente. Dihlomathiso di arabela ho dikahlolo tsa makgotla a dinyewe, tse behileng hore dikarolo tse itseng tsa Molao di kgahlanong le Molao wa Motheo.Sehlomathiso sa Bili ya Bana, 2015 (karolo 75 ya Bili)   Dihlomathiso di shebana le tlhaloso ya  tlolo ya molao wa motabo  le ho imatahanya le Molao wa Botlokotsebe (ditlolo tsa molao wa motabo le mabaka a tsamaelanang) ya sehlomathiso sa Molao wa 32 wa 2007. Dihlomathiso hape di sebetsana le ho dumella batlodi ba molao ba bana ho etsa ditlhahiso pele mabitso a bona a kenyeletswa ho Rejisetara ya Naha ya Tshireletso. Dihlomathiso tse sisintsweng hape di hlakisa tlhoko ya ho beha ngwana tlhokomelong le ho fana ka mekgahlelo ya tlatsetso bakeng sa bana ba ka nkuwang ke batswadi bao e seng ba bona ka madi.Sehlomathiso sa Bili ya bobedi ya Bana, 2015 (karolo 76 ya Bili)   se rerile ho netefatsa hore bana bohle ba fumana ditshebeletso le melemo e reretsweng ho thusa ka phumantsho ya tlhokomelo ya kahisano le tshireletso le ho bopa mokgwa wa thekolohelo ya kahisano o hlwahlwa. Hape e batla ho fana ka tikoloho e bolokehileng le e tshireletsehileng bakeng sa ho falliswa ha bana bao ho fumanehang hore ba hloka tlhokomelo le tshireletso.4. Maemo a Kabinete Mabapi le Dintlha tsa Hajwale4.1. Kabinete e tshwela ka mathe ka matla, ho nyenyelepa ha ditokomane tse ka behang tshireletso ya naha tsietsing. Leha e le tshebetso ya matjhaba e tlwaelehileng bakeng sa dinaha ho arolelana mautlwela, hara tse ding, dintlha tse paroletsang tse amanang le menyetla ya moruo le mabaka a tshireletso, ho nyenyelepa ho bolelwang ha ditokomane tse hlahisang ditshebetso tsa Lekala la Tshireletso ya Puso ha ho molaong.Kabinete e ananela dipatlisiso ka botlalo tsa Lekala la Tshireletso ya Puso tabeng ena le ho netefaletsa maAforika Borwa hore Lekala la Tshireletso ya Puso le tla tswela pele ho tsepamisa maikutlo thomong ya lona ya ho tshireletsa le ho baballa seriti sa naha, baahi ba yona le dikaho tsa motheo.Kabinete e boeletsa molaetsa wa Letona la Tshireletso ya Puso, Letona David Mahlobo, hore boitshwaro bo jwalo bo nyenyefatsa bohlwahlwa ba tshebetso ba mosebetsi wa ho baballa naha le meedi ya yona.4.2. Kabinete e ananela tsebiso ya Eskom ya hore Yuniti ya bo 6 ya Seteishene sa Motlakase sa Medupi e qadile ho hlahisa motlakase wa yona wa pele bekeng ena, ho e etsa ya pele ya diyuniti tsa yona tse tshelela hore e kenngwe tshebetsong. Ho kenngwa tshebetsong ke tsela eo ka yona sefehlamatla se hokelwang ka motlakase ho marangrang a naha a motlakase. Ha re ntse re tswela pele ho sebeletsa tabeng ya ho eketswa ha phepelo ya motlakase ho marangrang a naha, Kabinete e etsa kgoeletso ho setjhaba ho tswela pele ho imatahanya le mekgwa ya ho baballa eneji. Badudi ba kgothaletswa ho boloka motlakase, ha re tswella ho hlahisa mehlodi e meng ya eneji.4.3  Kabinete e thoholetsa sebete, boitlamo, boitelo le mosebetsi o matla wa banna le basadi ba sebetsang ka thata ho pholosa bophelo le ho thibela tshenyo ya thepa, mehlape le tikoloho ya tlhaho tse neng di kupeditswe ke mello e hlaha ho la Motse Kapa.   Kabinete e hlahisa teboho ya yona ho badudi ka moya wa Botho, ka kopanelo le mmuso ka ho theha ditsha tsa tlhokomelo ya bongata ho thusa ba lahlehetsweng ke bodulo. Moya wa boithaopi o bontshitsweng ke batho ba neng ba thusa diphofu tsa mello ke o moholo le o kgothatsang.4.4 Kabinete e dula e ngongorehile ka ditlhaselo tsa melata mme e hlokomedisa hore makala a kgatello ya molao a tla tswela pele ho iponahatsa ka bongata dibakeng tse amehang, mme batlodi ba molao ba tla kopana le letsoho le matla la molao. Dikgoka kgahlanong le melata di shebuwe ka leihlo le ntjhotjho le ho sebetswa ka dibopeho tse fapaneng tse teng tsa Mmuso.4.5 Kabinete e thoholetsa Sehlopha sa bolo sa Aforika Borwa sa ba ka Tlasa Dilemo tse 17 (U17), Amajimbos, bakeng sa ho etsa naha motlotlo ka ho atleha ho kenela makgaolakgang a 2015 a Bompodi ba Aforika ba U17 Niamey, ho la Niger. Mosebetsi wa bona o babatsehang ho Bompodi ba Batjha ba Aforika o ba dumella ho kenela Mohope wa Lefatshe wa FIFA wa U17 ho la Chile hamorao selemong sena.4.6 Kabinete e utlwisitswe bohloko ke ho hlokahala ha mohale wa mmino wa Aforika Borwa Zayn Adam, sephoko se hlwahlwa sa sehlopha se matla sa di-70 Pacific Express eo mosebetsi wa hae o nkileng ho feta dilemo tse 50. E ne e le ntho e le nngwe le nalane ya mmino ya Motse Kapa.4.7 Kabinete e thabile hore, jwaloka letshwao la nnete la mmuso o kgathallang, mokgahlelo wa ho qetela wa ho busetsa masalla oohle a maAforika Borwa a ileng a timela ho putlameng ha ntlo ya baeti eo e leng ya Synagogue Church of All Nation (SCOAN) ho la Lagos o phethetswe. Mehopolo ya rona e na le ba malapa ba lahlehetsweng ke baratuwa ba bona le ba lemetseng mahlomoleng ao.5 Diketsahalo tse tlang5.1 Moporesidente Jacob Zuma o tla etsa puo pulong ya Ntlo ya Naha ya Baetapele ba Setso Palamenteng, Motse Kapa ka la 5 Hlakubele 2015 (kajeno). Kamano dipakeng tsa mmuso le baetapele ba setso e hlokolosi bakeng sa ho aha metse ya mahae e kganyang, e lekalekanang le ya moshwelella.5.2 Kabinete e ananela ho kgutla ha bahale ba hlomphehang ba ntwa ya tokoloho J.B. Marks le Moses Kotane ho tla Aforika Borwa ho tswa Russia moo ba ileng ba bolokwa dilemo tse 42 tse fetileng. Baetapele bana ba neng ba itetse, ba nkuwang e le bontate ba ntwa ya tokoloho le ba kgothaditseng diqhoku tse kang Nelson Mandela, Oliver Tambo le Walter Sisulu, ba tla fumana mapato a ikgethileng a semmuso. Moporesidente Jacob Zuma o laetse hore Folakga ya Naha e fofele hare ho tloha ka la 9 Hlakubele ho fihlela bosiung ba la 22 Hlakubele 2015. Moses Kotane o tla patwa botjha ho la Pella, Leboya Bophirima ka la 14 Hlakubele 2015 mme J.B. Marks ena o tla patwa Ventersdorp, ho la Leboya Bophirima ka la 22 Hlakubele 2015. Ho kgutla ha bona ke karolo ya boitlamo ba mmuso ba ho kgutlisa masalla oohle a bahale ba hlokafalletseng naheng disele. Selemong se fetileng molwantshi wa kgethollo ya hlomphehang, raditaba Nat Nakasa o ile a busetswa ka katleho ho tswa New York hore a tlo patwa botjha Setsheng sa Bafu sa Bahale Chesterville, Durban.5.3 Kabinete e ananela letsholo le matla le pharaletseng la ho hlolwa le ho etsa diteko tsa Lefuba (TB) le tla thakgolwa ke Motlatsi wa Moporesidente Cyril Ramaphosa ka la 24 Hlakubele 2015 e leng Letsatsi la Lefatshe la TB, Seterekeng sa Ngaka Kenneth Kaunda sa Porofense ya Leboya Bophirima   tlasa mookotaba  Phediso ya lefu la TB Aforika Borwa: Ho akofisa karabelo ya rona Ditjhabeng tse ka Sehloohong . Letsholo lena la nako e telele le tla susumetsa maAforika Borwa oohle haholoholo ba dulang metseng ya merafo, batshwaruwa ba leng tjhankaneng le ditsing tsa ntshetsopele ya thuto ya pele ya bana hore ba hlolwe le ho etswa diteko bakeng sa TB. Dilemong tse hlano tse fetileng ho entswe mehato e meholo bakeng sa ho matlafatsa mawa a mmuso a taolo ya TB ka ho hlolwa le diteko tse ekeditsweng haholoholo ka Dikeletso tsa Kgothatso tsa HIV le letsholo la Diteko. Ho hlolwa le diteko di ile tsa boela tsa phahamiswa ka ho hlahiswa ha diteko tsa popolo tse potlakileng bakeng sa TB le TB e hanang pheko.5.4 Kabinete e thoholetsa boitelo le boitlamo ba matitjhere a rona, bao ntle le bona re ne re ke keng ra fihlella bongata ba dipheo tsa rona tsa naha. Dikgetho bakeng sa Dikgau tsa Botitjhere tsa Naha di ananela nehelo e kgethehileng eo matitjhere a e etsang bakeng sa ntshetsopele ya naha ya rona; Mokete wa Dikgau o tla tshwarwa ka la 7 Hlakubele 2015 Gallagher Estate, ho la Midrand. Lefapha la Thuto ya Motheo le tshwara ketsahalo ena ya selemo ka seng ho isa tlhompho ho matitjhere a itetseng, a itlammeng, a sebetsang ka thata le a seporofeshenale.5.5 Letona la Metsi le Tsamaiso ya Dikgwerekgwere, Letona Nomvula Mokonyane le tla thakgola Beke ya Naha ya Metsi tulong e hlasetsweng ke komello ya KwaDukuza ho la KwaZulu-Natal ka la 16 Hlakubele 2015 tlasa mookotaba:  Ha ho se ka nkelang Metsi Sebaka . Beke ena ya Naha e tla qetella ka Letsatsi la Lefatshe la Metsi ka la 22 Hlakubele 2015. Letsholo lena le tla ruta maAforika Borwa ka molemo wa metsi le tlhokeho ya ho laola bakeng sa moshwelella wa mohlodi ona o haellang. Kabinete e hopotsa maAforika Borwa oohle hore re phela naheng eo ho yona metsi a haellang le ho kgothaletsa bohle ho a boloka, ka ho lokisa ho dutla hwa dipeipi le ho phela ka ho hlalefela metsi.5.6 Sontaha, 8 Hlakubele, e tshwaya Letsatsi la Matjhaba la Basadi (IWD) e leng letsatsi le sebediswang selemo ka seng lefatshe ka bophara ho shebela morao kgatelongpele e entsweng, kgoeletso bakeng sa diphethoho le ho keteka diketso tsa sebete le maikemisetso ke basadi ba tlwaelehileng ba bapetseng karolo e kgolohadi nalaneng ya metse ya bona le dinaha tsa bona. Lefapha la Basadi le tla etella pele mekete ya IWD Sekolong se Phahameng sa Langa ho la Motse Kapa tlasa mookotaba,  Ditokelo tsa Basadi ke Ditokelo tsa Botho: Mmoho re Ntshetsa Aforika Borwa e hlokang Dikgoka pele . Mookotaba ona o imatahantse le mookotaba wa Matjhaba a Kopaneng wa:  Tekatekano bakeng sa Basadi ke tswelopele ya bohle!  le pehelo ya Kopano ya Aforika ya selemo sa 2015 e leng  Selemo sa Matlafatso ya Basadi le Ntshetsopele ho ya ho Lenanetsamaiso la Aforika la 2063 . Letsatsi lena le tla sebediswa ho thakgola lenaneo la Naha le la Diporofense la dipuisano le tla qala ho tloha kgweding ena ho fihlela ka Phuptjane. Le isa tlalehong ka maemo a basadi e tla thakgolwa ke Moporesidente ka la 9 Phato.5.7 Kabinete e ipiletsa ho Boraditaba ba Aforika Borwa ho fana ka dikenelo tsa bona bakeng sa phehisano ya Dikgau tsa Boraditaba ba SADC 2015. Letsatsi la ho kwala ke la 31 Hlakubele 2015 mme tlhahisoleseding e batsi e fumaneha ho websaete ya Lefapha la Dikgokahanyo ya www.doc.gov.za. Dikgau di hokela dibopeho tsa semolao tsa mebuso ya SADC, setjhaba ka kakaretso, dirutehi, basebetsi le boraditaba. Di kgothaletsa momahano ya lebatowa le tshebedisanommoho ka ho kgothaletsa basebeletsi ba tsa ditaba hara ditho tsa mebuso ho akaretsa dintlha tse amanang le lebatowa. Phehisano hape e kenyeletsa Dikgau tsa Boraditaba ba Metsi tse ananelang dipale tse hodisang Bolaodi bo Kopanetsweng ba Mehlodi ya Metsi lebatoweng la SADC.6 DithonyoDithonyo kaofela di tla lokela ke ho netefatswa ha mangolo a thuto le tumello e amehang.6.1 Monghadi M. Tshwete jwaloka Motlatsi wa Molaodikakaretso: Ditshebeletsong tsa Dikgokahanyo ho Lefapha la Merero ya Lehae.6.2 Mofumahadi C.M. Mogotsi jwaloka Motlatsi wa Molaodikakaretso ho Lefapha la Bonono le Botjhaba.6.3  Monghadi V.P. Madonsela Katoloso ya Konteraka jwaloka Molaodikakaretso bakeng sa Lefapha la Kopanelo ya Puso le Merero ya Botjhaba.7 Batsamaisi bao e seng ba Phethahatso ho Boto ya Bolaodi ba Mabitso a Dibaka (ZADNA)7.1 Mofumahadi N. Dhevcharran (Modulasetulo)7.2 Ngaka N.Y.H. Mzizana7.3 Monghadi A.M. Brooks7.4 Monghadi N.M. Msibi7.5 Moadvokheite M.J. Ralefatane7.6 Monghadi M.R. Khumalo7.8 Ngaka Y.K.N. Mohutsioa-Mathabathe7.9 Mofumahadi M.O. Morata7.10 Monghadi J. Tshipa8 Ditho tseo e seng tsa Phethahatso ho Boto ya BroadBand Infraco8.1 Monghadi B.M.C. Ngcobo (Modulasetulo)8.2 Mofumahadi M.M. Maponya8.3 Ngaka A. Githiari8.4 Mofumahadi N. Selamolela9 Batsamaisi bao e seng ba Phethahatso ho Boto ya SENTECH9.1 Monghadi M.A. Mello (Modulasetulo)9.2 Monghadi S.M. Radebe9.3  Monghadi L.C. Mtimde10 Boto ya Naha ya Aforika Borwa ya Setsha sa Tlhaho (SANBI)10.1 Mofumahadi M.N.E. Magomola (Modulasetulo)10.2 Ngaka S.T. Cornelius10.3 Ngaka J.M. Matjila10.4 Mofumahadi B.D. Ngidi10.5 Monghadi S. Gounden10.6 Mofumahadi N.N. Mnqeta10.7 Mofumahadi T. Godongwana10.8 Moporofesara B.W. van Wilgen10.9 Ngaka Y.N. Seleti10.10 Mofumahadi S. Mancotywa10.11  Mofumahadi T.E. Abrahamse11 Boto ya Diphaka tsa Naha tsa Aforika Borwa11.1 Mofumahadi J. Yawitch (Modulasetulo)11.2 Ngaka K. Njobe11.3 Monghadi E.T. Khumalo11.4 Ngaka C.G. Olver11.5 Mofumahadi F. Futwa11.6 Mofumahadi B.D. Ferguson11.7 Monghadi M. India11.8 Monghadi L. Zitha11.9 Ngaka M. Matlou11.10 Monghadi M.T. Mokono11.11 Ngaka N. Mzilikazi11.12 Mofumahadi T. Semane11.13 Mofumahadi J.E. McCourt11.14 Monghadi F.G. Mketeni12 Ditho tseo e seng tsa Phethahatso ho Lekala la Naha la Mebila ya Aforika Borwa (SANRAL)12.1 Monghadi R. Morar (Modulasetulo)12.2 Mofumahadi A. Lawless12.3  Mofumahadi Z.J. Kganyago12.4 Monghadi M. Matete12.5 Mofumahadi D. Mashile-Nkosi13 Batsamaisi bao e seng ba Phethahatso ho Boto ya Khamphani ya Aforika Borwa ya Maemafofane (ACSA)13.1 Monghadi S.D. Macozoma (Modulasetulo)13.2 Ngaka M.S. Mabela13.3 Mofumahadi S. Simelane13.4 Mofumahadi M.K. MatlouE ntshitswe ke: Lefapha la DikgokahanyoDipotso: Mofumahadi Phumla Williams (Sebueledi sa Kabinete se tshwereng mokobobo)Mohala: 083 501 0139 "
Pehelo ka Kopano ya Kabinete ya la 18 Hlakubele 2015,19 Mar 2015,https://www.gov.za/speeches/statement-cabinet-meeting-held-18-march-2015-19-mar-2015-0000,https://www.gov.za/st/speeches/pehelo-ka-kopano-ya-kabinete-ya-la-18-hlakubele-2015-19-mar-2015-0000,"1. Ho hlokahala ha Letona Ohm Collins Chabane1.1. Kabinete e utlwisitswe bohloko ke ho hlokahala ka tshohanyetso ha Letona Chabane le batshireletsi ba hae, Bosajene Lesiba Samuel Sekele le Mareme Lawrence Lentsoane, ba hlokahetseng kotsing e sisimosang ya koloi ka Sontaha,sa 15 Hlakubele 2015. Mmuso le batho ba Aforika Borwa ba tla hopola ka ho sarelwa nyehelo e entsweng ke mohlanka enwa wa setjhaba eo esale a itetse bakeng sa ho aha Aforika Borwa e betere ho isa lefung.Jwaloka setho saKabinete, mofu Letona la Tshebeletso ya Setjhaba le Tsamaiso o tla nehwa Lepato la Semmuso la Mokgahlelo wa 1. Tshebeletso ya lepato e tla ba ka Moqebelo wa la 21 Hlakubele 2015 motsaneng wa Xikundu Malamulele, ho la Limpopo. Kabinete e fetisa matshediso a maholo ka ho fetisisa ho ba malapa le metswalle ya bafu Letona le batshireletsi ba hae ba babedi.2. Ho kenngwa tshebetsong ha mananeo a bohlokwa a mmuso2.1. Moporesidente Jacob Zuma o tla etella pele mekete ya sehopotso sabo-50 sa diphuputso tsa Aforika Borwa tsa rieketara yaSAFARI-1 e sebetswang ke Bolaodi ba Naha ba Eneji ba Aforika Borwa (NERSA) Pelindaba haufi le Pretoria. Esale ho tloha ka ho thehwa ha yona ka la 18 Hlakubele 1965, rieketara ena, e leng mohlahisi e moholo wa diasothoupo tsa kalafo le tsa indaseteri bakeng sa tshebediso ka hara naha le matjhabeng, e fumane ditlatse tse ngata le ho ananelwa le ke matjhaba. Rieketara ena hape e bapetse karolo e hlokolosi diphuputsong tsa nutleleya, ntshetsopeleng le thutong le ho beha Aforika Borwa maemong a pele dikgatelopeleng tsa saense.2.2. Kabinete e ipiletsa ho maAforika Borwa oohle hokgetha batho ba tshwanelehang ho sebetsa ho Khomishene ya Naha ya Meralopele ho letsatsi la ho kwalwa la 10 Mmesa 2015. Mosebetsi wa Khomishene e ntjha e tla ba wa ho eletsa mmuso ka mokgwa o hlwahlwa ka ho fetisisa wa ho kenya tshebetsong Morero wa Ntshetsopele ya Naha. Hodima moo e tla boela e thusa ka ho ntshetsapele meralo e tebileng makaleng a kgethilweng a hlokang tsepamiso e matla ya maikutlo bakeng sa ho susumetsa kgolo ya moruo, phethoho e matla moruong le ntshetsopele ya moshwelella. Tlhahisoleseding e tomanyana mabapi le tsamaiso ya ho kgetha e fumaneha ho: www.thepresidency.gov.za3. Diqeto tsa Bohlokwa tsa Kabinete3.1. Kabinete e tjhaelletse monwana ho kenngwa Palamenteng ha Dihlomathiso ho Molao wa Roma wa Lekgotla la Dinyewe la Matjhaba bakeng sa kamohelo. Dihlomathiso di kenyeletsa tlhaloso ya ditlolo tsa molao tsa dikgoka le diketsahalo tsa tlatsetso tse amanang le ditlolo tsa molao tsa dintwa ho Molao wa Roma o ileng wa amohelwa ke Kopano ya Mekga ya Dipuso (Kampala, ho la Uganda ka la 11 Phuptjane 2010).Kamohelo ya dihlomathiso tsena ho Molao wa Roma ke Aforika Borwa ho bontsha boitlamo ba mmuso ho lwantsha ditlolo tsa molao tse matla kgahlanong le batho le tlolo ya molao ya dikgoka e entsweng ka hare kapa ka ntle ho naha ya rona.4. Maemo a Kabinete mabapi le Dintlha tsa Hajwale4.1. Kabinete e ananela dikarabelo ho mokgahlelo wa moraorao wa ditsheho tsa meedi tse sisintsweng le ho amohela hore dingangisano tse matla ke karolo ya demokerasi ya rona. Kaha ho na le bomasepala ba bang ba sokolang ho fana ka ditshebeletso le ho hloka ho hatela pele ka lebaka la lekeno le haellang le puso e fokolang, meedi ya bomasepala e dula e shejwa botjha.Diphethoho tse sisintsweng di hlahlojwa pele ke Boto ya Tsheho ya Meedi ya Bomasepala (MDB), e laetsweng ho beha meedi ya bomasepala ho ya ka Molao wa Tsheho ya Meedi wa 1998 (Molao 27 wa 1998) wa Bomasepala ba Mebuso ya Lehae le Molaotheowa Riphaboliki ya Aforika Borwa wa 1996.Jwaloka mokgatlo o ikemetseng, ditsamaiso tsa MDB di a bonaletsa le ho kenyeletsa.Kabinete e kgothaletsa badudi ho nka karolo ka matla ditsamaisong tsena. Kabinete e tshwela ka mathe tshebediso ya mehwanto ya boipelaetso e tletseng dikgoka jwaloka mokgwa wa ho rarolla mathata a tsheho ya meedi. Mosebetsi waMDB ke karolo ya mmuso ya katamelo ya Ho Boela ho tsa Motheo ho netefatsa phano ya ditshebeletso e betere ho badudi.4.2. Kabinete e thoholetsa Basotho ka phethisetso e bobebe ya puso mme e ba kgothaleditse ho sebetsa mmoho bakeng sa kgotso ya moshwelella le ntshetsopele ya moruo. Kabinete hape e thoholeditse Tonakgolo e ntjha ya Mmuso wa Borena ba Lesotho, Mohlomphehi PakalithaMosisili ka ho kgethwa le tlhomamiso e atlehileng e etsahetseng ka Labobedi la 17 Hlakubele 2015, e neng e kenetswe ke Mohlomphehi Moporesidente Jacob Zuma le Motlatsi wa Moporesidente Cyril Ramaphosa.Kabinete e thoholeditse Motlatsiwa Moporesidente ka karolo eo a e bapetseng ho iseng ho dikgetho tse atlehileng tsa Borena ba Lesotho.  O tswetse pele ho ananela karolo e bapetsweng ke Dinaha tse Tswelang pele tsa Aforika e ka Borwa ka ho thusa ka moralo wa tsela bakeng sa kgotso le dikgetho tsa mmuso o motjha. Kabinete e boeleditse boitlamo ba Aforika Borwa ba ho tswela pele ho sebetsa mmoho le Borena ba Lesotho ho ntlafatsa dikamano tse teng ka ho tsepamisa maikutlo ho matlafatseng ha tshebedisanommoho ho tsa moruo le kahisano e tla lebisa ntlafatsong ya bophelo ba batho.5. Diketsahalo tse tlang5.1. Motlatsi wa Moporesidente Ramaphosa o tla kenela Sehopotso sa bo-25 sa Boipuso ba Riphaboliki ya Namibia, ho kenyeletsa le Tlhomamiso ya Moporesidente Hage Geingob Windhoek ka la 21 Hlakubele 2015. Kabinete e thoholetsa Namibia letsatsing la ho keteka Jubile ya Silivera le Moporesidente Geingob ka ho ba Hlooho ya Puso ya boraro ya naha eo. 5.2. MoporesidenteZuma o tla amohela Moporesidente wa Zimbabwe Robert Mugabe ho tloha ka la 8 ho ya ho la 9 Mmesa 2015 Pretoria. Leeto lena le tla qetella e le phihlello ya Foramo ya kgwebo ya Aforika Borwa-Zimbabwe e reretsweng mohla la 9 Mmesa 2015, e rerileng ho eketsa kgwebisano ya bobedi bona le matsete.5.3. Moporesidente Zuma ka la 19 Mmesa 2015 o tla thakgola dihlooho tsa terene tse 95 Pretoria tse ahilweng e le karolo ya Lenaneo la R300 bilione ya matsete a tjhelete ya dikaho tsa bohlokwa laTransnet ho tsoseletsa dikaho tsa motheo tsa tsamaiso ya dithoto. Nakong ya lenaneo lena la matsetemesebetsi e mengata e tla hlahiswa le dikgwebo tsa lehae di tla una molemo ho tswa ho tshebediso ya mehlodi ya lehae, ntshetsopele ya bokgoni le phetisetso ya thekenoloji.Diterene tsena tse ntjha di tobana le tshallomorao ya mokgwa wa diterene wa naha le ho thusa ho ntlafatsa tlhahiso le bohlwahlwa ba marangrang a rona a diporo. Ho thakgolwa hona hape ho tshwaya phethoho ya Boenjineri ba Transnet ho ba mohlahisi wa thepa e felletseng ya mantlha kaha tse 85 tsa diterene di hlahisitswe setsheng sa bona se Koedoespoort, haufi le Pretoria.                                                                                                                                                    5.4. Moporesidente Zuma o tla bulaIndaba ya Boraindaseteri ba Batho ba Batsho e tla tshwarwa ho tloha ka la 25 ho ya ka la 26 Hlakubele 2015 Setsing sa Dikopano sa Gallagher, Midrand, jwaloka karolo ya boitlamo ba mmuso ba ho ntshetsa pele boraindaseteri ba batho ba batsho ka hara naha. Indaba e tla fohla dipuisano pakeng tsa lekala la setjhaba le la poraefete ho ntshetsa pele boraindaseteri ba batho ba batsho, le ho fetola ka matla le ho bopa botjha moruo ho fihlella kgolo e kenyeletsang.5.5. Moporesidente Zuma o tla etsa puo ho Kopano ya Ditho tsa Naha (NMA) ya Mokgatlo wa Aforika Borwa wa Mebuso ya Lehae, e tla tshwarelwa Setsing sa Dikopano sa Gallagher, Midrand ho tloha ka la 24 ho ya ka la 26 Hlakubele 2015. NMA e tla lekola maemo a mebuso ya lehae kamora dilemo tse 15 le ho tshohla mawa a ho sebetsa ka bokgabane le phano ya ditshebeletso, kaho ya bokgoni, bobodu le dintlha tse mabapi le tsheho ya meedi ya bomasepala. Kopano e tla tshwarwa tlasa mookotaba:  Dilemotse15 tsa Mebuso ya Lehae ya Demokerasi   Re matlafatsa le ho Kenyeletsa Demokerasi ya Lehae e shebileng batho ya Ntshetsopele e Kganyang .5.6. MaAforika Borwa a tla keteka ketsahalo ya naha ya Letsatsi la Ditokelo tsa Bothoka la 21 Hlakubele 2015 Uitenhage, ho la Kapa Botjhabela tlasa mookotaba:  Re keteka Tjhata ya Tokoloho, Re ThabelaDitokelo tsa Botho tse Lekanang Bakeng sa Bohle . Diketsahalo tsena di tla fana ka lepatlelo bakeng sa maAforika Borwa oohle ho hopola ho intsha sehlabelo ho neng ho tsamaelana le ntwa bakeng sa demokerasi le boitelo ba rona ba ho ntshetsapele ditokelo tsa botho jwaloka ha di phuthetswe ka hara Molaotheo.Kabinete e ipiletsa ho maAforika Borwa oohle ho keteka letsatsi lena la bohlokwa ka ho fohla momahano e matla ya kahisano le kaho ya setjhaba. Jwaloka karolo ya Kgwedi ya Ditokelo tsa Botho, dipuisano tsa badudi di tla ba teng ho parola le diporofense tsohle ho kgothaletsa kopakopano ka hara badudi ba ditlwaelo tse fapaneng. Sena se tla finyella ho Tlaleho ya Naha ya Momahano ya Setjhaba leSeboka sa Bodisa se tla tshwarwa ka la 30 Hlakubele 2015 Port Elizabeth.5.7. Lefapha la Ntshetsopele ya Setjhabale tla tshwara Indaba ya Naha ya Mesebetsi ya Kahisanoho tloha ka la 24 ho ya ho la 26 Hlakubele 2015 Setsing sa Matjhaba sa Dikopano ho la Durban tlasa mookotaba:  Re tsoseletsa tsamaiso ya mesebetsi ya kahisano ka hara Aforika Borwa .Indaba ena e tla hlahisa ditshisinyo le boitshunyako bakeng sa ho tobana le dintlha tse nang le kgahlamelo hodima tsamaiso ya mesebetsi ya kahisano le ho matahanya thomo ya ntshetsopele ya lekala bakeng sa ho tshehetsa phethoho e matla ya mmuso ya moruo wa kahisano. Ho fihlella sena, lefapha le fanne ka lenaneo la ho ithuta bakeng sa ho thusa ka ditjhelete baithuti ba ithutang mesebetsi ya kahisano diyunivesithing.5.8. Lefapha la Ntshetsopele ya Setjhaba hape le tla tshwara Khonferense ya bo-2 e Kgahlanong le Boqhekanyetsi le Boboduho tloha ka la 30 ho ya ho la 31 Hlakubele 2015Hoteleng ya St George s, Centurion tlasa mookotaba:  Re netefatsa ditokelo tsa botho tsa bohle ka tsamaiso e hlokang boqhekanyetsi ditjheleteng tsa dithuso tsa setjhaba . Khonferense e tla lekola mekgwa ya hajwale ya ho hlaola bobodu ka hara tsamaiso ya dithuso tsa setjhaba. 5.9. Kabinete e ananela ho tshwarwa hapulo ya papadi ya baseketebolo ya Tlhodisano ya Dinaha tse Nnee tla etsahala Lebaleng la Dipapadi la Wembley, Johannesburg ho tloha ka la 19 ho ya ka la 22 Hlakubele 2015. Sena se tlisa mmoho dihlopha tse kgolo tsa banna tsa Aforika Borwa, Nigeria, Mozambique le Kenya ho seo ho hopolwang hore e tla ba ketsahalo ya selemo ka seng.5.10. Kabinete e thoholetsa sehlopha sa rona sa kirikete, se tswetseng pele ho ya ho seka-makgaolakgang ka tlholo ya diwikete tse robong kgahlanong le Sri Lanka papading ya bona ya Mohope wa Lefatshe. Re lakaletsa sehlopha le mokwetlisi mahlohonolo ha ba ntse ba tswela pele ka thonamente.6. DithonyoDithonyo kaofela di tla lokela ke ho netefatswa ha mangolo a thuto le tumello e amehang.6.1. Makgotla a Dinyewe tsa Metsi:a. Moatefokate TintswaloAnnah Nana Makhubele (Modulasetulo);b. Mofumahadi Lindelwa Mbanjwa (Motlatsi wa Modulasetulo);c. Monghadi Pumezo Malik Mpumelelo Jonas;d. Mofumahadi Maleho Margaret Nkomo;e. Moporofesara TumaiMurombo, lef. Monghadi Ferdinand Zondagh.6.2. Bookamedi ba Bolaodi ba Matlo a Setjhabaa. Ahmed Essop Vawda (Modulasetulo mme o thontswe hape);b. Shadrack Kabelo Ganda;c. Itumeleng William Kotsoane;d. Kelikile Elva Kwinana;e. Maphuti Justine Lamola (o thontswe hape);f. Nontutuzelo Nomtandazo Mbiza (o thontswe hape);g. Mandla Mdludlu;h. Rose SessieMolokoane;i. Manye Richard Moroka;j. Zolile Thando Ngcakani;k. ZikiswaZandileNtlangula, lel. PhakamileWorrel Weekes Ximiya.6.3. Institjute ya Naha ya Mehlodi ya Ditaba tsa Elektroniki ya Naha ya Aforika Borwa (NEMISA)Ho thonngwa hape ha Batsamaisi bao e seng ba Phethahatso ho Boto ya NEMISA:a. Monghadi ThamikaPlaatjieb. NgakaMolateloMaloka.6.4. Komiti ya Boeletsi ya Tshebeletso ya Lekeno ya Aforika Borwaa. Moahlodi Frank Kroon (Modulasetulo);b. Moatefokate Selby Mfanelo Mbenenge (Motlatsi wa Modulasetulo);c. Moatefokate RoedolfMastenbroek;d. Monghadi Lazarus DocterMokoena, lee. Mofumahadi Mmakgolo Meta Maponya.6.5. Bookamedi ba Mmuso ba Lekala la Thuto le ThupelloMofumahadi Gugu Dlamini jwaloka Mohlanka ya ka Sehloohong wa Phethahatso (CEO)6.6. Institjute ya Naha ya Mehlodi ya Ditaba tsa Elektroniki ya Aforika Borwa (NEMISA)Ngaka Ndivhoniswani Aaron Tshidzumba jwaloka CEO.6.7. Lekala la Puso la Thekenoloji ya Tlhahisoleseding (SITA)Ngaka Setumo Mohapi jwaloka CEO6.8. Lefapha la Saense le ThekenolojiMofumahadi Mohlago Flora Mokgohloa jwaloka Motlatsi waMolaodikakaretso: Meralo le Tshehetso ya Kaho6.9. Foramo ya Naha mabapi le Lekala la Semolao:a) Monghadi Max Boqwana;b) Monghadi KrishGovender;c) Monghadi Jan Maree;d) Mofumahadi Martha Mbhele;e) Mofumahadi Janine Myburgh;f) Monghadi Richard Scott;g) Monghadi LutendoSigogo;h) Monghadi Jan Stemmett;i) Moatefokate Willem van der Linde SC;j) Moatefokate Ismail Jamie SC;k) Moatefokate Greg Harpur SC;l) Moatefokate Thami Ncongwane SC;m) Moatefokate Dali Mpofu SC;n) Moporofesara ManagayReddi;o) Moatefokate M A Hawyes;p) Moatefokate Samuel Mgiba;q) Moatefokate D Ntsebeza SC;r) Moatefokate Kgomotso DitsebeMorokas) Mofumahadi NamhlaThinaSiwendut) Moatefokate Brian Nair, leu) Monghadi UysMathebula.DipotsoPhumla Williams (Sebueledi sa Kabinete se tshwereng mokobobo)Mohala: 083 501 0139"
Pehelo ka Kopano ya Kabinete ya la 15 Mmesa 2015,17 Apr 2015,https://www.gov.za/speeches/statement-cabinet-meeting-15-april-2015-17-apr-2015-0000,https://www.gov.za/st/speeches/statement-cabinet-meeting-15-april-2015-17-apr-2015-0000,"1.Letoto la ditlhaselo tsa moraorao tjena tsa Melata1.1 Kabinete e tshwela ka mathe ka matla diketso tsa merusu ya moraorao tjena kgahlanong le melata. Ha jwale, Kabinete e rata ho fetisa matshediso a yona a tebileng ho malapa a bohle ba lahlehetsweng ke bophelo le pholo e potlakileng ho ba lemetseng. Ha ho boholo ba ho teneha le ho kgena bo ka dumellang ditlhaselo tsena le kgapo ya thepa ka mahahapa mabenkeleng. Le ha re ananela mabaka a hlahiswang ke badudi, merusu kgahlanong le batho ba bang di keke tsa rarolla dintlha tsena. Empa, sena se re hlahisa hampe jwaloka batho, re le kgahlanong le mehopolo le metheo ya demokerasi ya rona. Aforika Borwa e lwanne kgahlanong le bokoloniale le Kgethollo mmoho le maAforika a bo rona hore batho bohle ka hara kontinente ya rona ba hlomphuwe le ho tshwarwa ka seriti.1.2 Kgahlamelo ya ditlhaselo tsena e na le ditlamorao tse matla hodima moruo wa rona, kahisano le ho dikamano tsa rona tsa sepolotiki kontinenteng le lefatsheng. Dikhamphani tsa Aforika Borwa tse nang le dikgwebo tse atlehileng ka hara kontinente tse thusang ka ho nyehela lekenong la rona le ho tsitsisa moruo wa rona di ka tloha tsa iphumana di le maemong a tshwanang le ana. Moraorao tjena, dibini tsa Aforika Borwa tse neng di lokela ho ya bontsha makgabane a tsona ka ntle ho meedi ya rona, tse kang BigNuz ho la Zimbabwe, Kelly Khumalo le Casper ho la London, dikonsarete tsa bona di phumutswe ka lebaka la ditlhaselo tsena. Boholo ba badudi ba rona ba tshepileng mabenkele a melata bakeng sa ditlhoko tsa bona tsa letsatsi ka leng jwale ba tlaletswe ke naha.Kajeno, maAforika Borwa a thabela ho ba naha e lokolohileng, e fihlelletsweng ka lebaka la nyehelo ya dinaha tse ngatanyana tsa Aforika. Mofu eo e neng e le qhoku ya rona, Moporesidente Oliver Tambo o dutse nako e ka etsang dilemo tse 30 Zambia le maAforika Borwa a mang a mangata a neng a le palehong. Dinaha tsa habo rona tsa Aforika ha di a fella feela ka ho amohela batho ba rona, hape di ile tsa nyehela ka mehlodi mme tse ding di ile tsa phehisa ha bohloko ka ho lahlehelwa ke baahi ba tsona tseleng ya Aforika Borwa ya ho fihlella demokerasi. Aforika Borwa e keke ya kgeloswa ho fihlella pono ya BoAforika bo Tiileng jwaloka ha e kenyeleditswe ho Lenane la Kopano ya Aforika la 2063, eo esale e tsitlallelwa ke baholoholo ba rona ba kang Kwame Nkrumah, Nnamdi Azikiwe, Mwalimu Julius Nyerere le Nelson Mandela.Moporesidente Jacob Zuma o laetse Moifo wa Matona a Toka ya Thibelo ya Botlokotsebe le Tshireletso mmoho le Matona e leng la Lefapha la Ntshetsopele ya Dikgwebo tse Nyenyane, la Lefapha la Kgwebo le Indaseteri le la Lefapha la Ntshetsopele ya Setjhaba ho kenyeletsa mekga yohle e amehang bakeng sa ho batla tharollo. Matona a boetse a laetswe ho sebetsana le maemo a moruo wa kahisano a bonahalang eka a motsong wa ditlhaselo tsena, hore taba ena e sebetswe ka matla le ka botlalo. Moporesidente o ile a tswela pele ho phatlalatsa ditsela tse nkuweng ke Lebotho la Naha la Tshireletso la Aforika Borwa bakeng sa ho tlisa maemo tlasa taolo meeding ya rona.Kabinete e ipiletsa ho badudi bohle, mekgatlo le batho ka bo mong ho ipopa kgahlanong le ditlhaselo tsena. Aforika Borwa ha se naha ya merusu mme kahoo methwaela e seng mekae e keke ya dumellwa ho kenya naha yohle ditlamong. Meruru ha e ya tloha e le tharollo bakeng sa mathata setjhabeng sefe kapa sefe mme ho keke ha ba jwalo le ka hara Aforika Borwa. E seng lebitsong la rona!2. Diemahale2.1 Kabinete e lemohile qeto ya bolaodi ba yunivesithi ya ho tlosa seemahale sa Rhodes khamaphaseng ya Yunivesithi ya Motse Kapa. Aforika Borwa dilemong tse mashome a mabedi tse fetileng e entse menyabuketso e meholo bakeng sa ho netefatsa hore matshwao a rona a nalane a bontsha maemo a baahi ba naha ya rona le tsamaiso ya demokerasi. Kabinete le ha ho le jwalo, e ananetse hore leeto la ho tlosa matshwao a nalane a nyenyefatsang le mabitso ka hara naha ya rona ha le ya potlaka ho ya kamoo ho lebeletsweng. Kabinete e lemohile le ho kgothaletsa dingangisano tsa hajwale tse batsi tse qadileng mabapi le diphethoho ka hara setjhaba, le ho lemoha hore diphethoho ha di so ka di potlaka kamoo ho lebeletsweng mme re utlwisisa ho nyahama ha baithuti. Kahoo re ba kgothaletsa ho latela ditsamaiso tse hlaloswang melaong ya rona.2.2 Kabinete e ipiletsa ho maAforika Borwa ho itahlela ka setotswana ditsamaisong tse ntseng di tswela pele tse eteletsweng pele ke Lefapha la Bonono le Botjhaba mabapi le botjhaba le kaho ya setjhaba. MaAforika Borwa a hopotswa hore Molao wa Naha wa Mehlodi ya Setso wa 1999 o totobatsa ditsamaiso tsa ditherisano tse lokelang ho latelwa moo ho tshwanelang ho tloswa kapa ho iswa ha diemahale sebakeng se seng.3. Leeto la Puso la Zimbabwe3.1 Kabinete e amohela leeto la puso la Zimbabwe le neng le eteletswe pele ke Moporesidente Robert Gabriel Mugabe. Aforika Borwa le Zimbabwe, di na le nalane e telele ya bosemphato ba lebatowa le maqhama a botjhaba. Batho ba Zimbabwe ba bapetse karolo ya bohlokwa nalaneng ya ho tshehetsa ntwa ya tokoloho ka hara Aforika Borwa. Leeto le ntlafaditse dikamano tsa dinaha ka bobedi ka ho theha Khomishene ya Naha tse pedi mmoho le ho saena ditumellano tse tharo le Dimemorandamo tse pedi tsa Kutlwisisano (MoU).Tumellano mabapi le Theho ya Khomishene ya Naha tse pedi e ntlafatsa tshebedisano ya rona ho ya maemong a phahameng ka ho fetisisa ka ho kopana ha Dihlooho tse pedi tsa Puso bakeng sa ho sheba botjha kgatelopele mabapi le ditumellano tsa bobedi bona tsa tshebedisanommoho tse ananetsweng.Tumellano mabapi le Tshebedisanommoho ho Bolaodi ba Mehlodi ya Metsi le ho thehwa le ho sebetsa ha Khomishene e Kopanetsweng ya Metsi e tla ntlafatsa tshebedisanommoho meralong ya mehlodi ya metsi, ntshetsopele le bolaodi ka moya wa kutlwano le molemo. Dinaha tsena tse pedi ka kopanelo di tla etsa diphuputso mabapi le ho utlwisisa bokgoni ba ditsi tsa metsi ho la Zimbabwe bakeng sa ho fana ka metsi ho Rephaboliki ya Aforika Borwa; mme ka kopanelo di thehe diporojeke tsa metsi, tse tla bang le molemo mabapi le tlhahiso ya mesebetsi, diphethoho ho tsa moruo le ntshetsopele ya bokgoni le phethisetso. Tumellano mabapi le Thusano pakeng tsa Ditsamaiso tsa Madiboho- E ala motheo bakeng sa ho theha lediboho le nang le tsohle. Sena ke boemo ba motheo wa matjhaba o kgothaletswang ke Mokgatlo wa Lefatshe wa Madiboho. Sepheo ke ho kgontsha ditsamaiso tse pedi tsena ho fapanyetsana ka tlhahisoleseding, ho tshehetsana ka thuso ya setekginiki, le ho sebetsa ka peho-leihlo, maeto le diphuputso mmoho le ho sebedisana mmoho mabapi le ho ntlafatsa bohlwahlwa ba ditshebetso. MoU mabapi le Dipuisano tsa Bodipolomate o tla theha mokgwa bakeng sa dipuisano tsa kamehla tsa bodipolomate mabapi le dintlha tse ka hara Aforika le dintlha tse ding tsa dikgahleho tse tshwanang. Sepheo se seholo sa MoU ke ho theha mokgwa bakeng sa dipuisano tsa bodipolomate kamehla mabapi le dintlha tsa ho matlafatsa dikamano tsa bobedi bona, tshireletso le tshebedisanommoho ka hara Aforika.MoU mabapi le Tshebedisanommoho ya Kgwebisano o reretswe ho fana ka lepatlelo bakeng sa dinaha tse pedi ho buisana le ho arolelana diphihlello mabapi le ho hodisa ntshetsopele ya moruo. Bobedi bona bo dumellane ka ho sebedisana mmoho ka kgodiso ya kgwebisano, tharollo ya ditshita tsa ho hweba le ho ahuwa ha bokgoni ba setekginiki dibakeng tse hlwauweng mmoho le ntshetsopele ya bokgoni le boitsebelo.4. Yunivesithi ya Disaense tsa Kalafo ya Sefako Makgatho (SMU)4.1 Kabinete e amohela ho thakgolwa ha SMU ke Moporesidente Jacob Zuma Ga-Rankuwa, ho la Gauteng ka la 14 Mmesa 2015. Yunivesithi ena, e kenyeletsang khamphase ya mehleng ya MEDUNSA ya Yunivesithi ya Limpopo, e qadile selemo sa yona sa pele sa dithuto ka selemo sa 2015 ka baithuti ba 5 000.Ho thehwa ha SMU ho fana ka monyetla o hlwahlwa bakeng sa ntshetsopele le thupello ya moloko o motjha wa ditsebi ho tsa kalafo o tla fanang ka kgahlamelo e kgabane bophelong le boitekanelong ba maAforika Borwa a mangata a ntseng a kotetswe ke bofuma le kgaello ya ho fihlella ditshebeletso tsa kalafo. SMU ke yunivesithi ya pele e ikemetseng ya tsa kalafo ya ho thehwa ka hara naha. Mmuso o tla tswela pele ho tsetela thutong le ntshetsopeleng ya bokgoni jwaloka mokgwa wa bohlokwa wa ho hotetsa kgolo ya moruo le ntshetsopele.5. Beke ya Naha ya Imbizo ya Tsepamiso ya Maikutlo5.1 Kabinete e hlahisitse teboho ya yona ho maAforika Borwa oohle a tlileng ka bongata bakeng sa ho nka karolo dipuisanong tse otlolohileng le baemedi ba setjhaba nakong ya Beke ya Naha ya Imbizo ya Tsepamiso ya Maikutlo eo mookotaba wa yona e neng e le  Mmoho re ntshetsa Aforika Borwa pele . Sena ke pontsho ya demokerasi e holang moo baahi ba nkang karolo ka matla boikitlaetsong boo sepheo sa bona e leng ho etsa hore mmuso o ikarabelle jwaloka ha ho lebeletswe ho ya ka Morero wa Naha wa Ntshetsopele. Boradipolotiki ba ka sehloohong ba ile ba buisana le badudi le ho phahlolla ditsebiso tse entsweng ke Moporesidente Jacob Zuma nakong ya Puo ya Pulo ya Palamente ya 2015.5.2 Imbizo hape e fane ka monyetla ho boradipolotiki ba ka sehloohong ho arolelana le badudi merero ya mmuso ya ho ntlafatsa phano ya ditshebeletso le ho mamela dintlha tse tobileng badudi. Diketsahalo tse fetang 70 tsa di-Imbizo di etsahetse ho tloha ka la 07 Mmesa ho ya ka la 12 Mmesa 2015. Diketsahalo di fihlile sehlohlolong ka la 12 Mmesa, ka ntjhafatso ya  Imbizo Lounge , e neng e tshwerwe ka nako e le nngwe ke boradipolotiki ba bararo ba ka sehloohong diporofenseng tse tharo.6. Diqeto tsa Bohlokwa tsa Kabinete6.1 Kabinete e amohela diphetho tsa diphuputso tse entsweng mabapi le ditletlebo le dipatlisiso tse 161 091 tse amohetsweng ho Mohala wa Boporesidente ho tloha esale o thehwa mafelong a Hlakubele 2013. Diphuputso di hlahlobile mofuta wa dinyewe tse kentsweng ke baahi, tsa hlwaya meokotaba e hlahellang le mekgwa ya tsamaiso ho parola le mafapha oohle a mmuso. Diphuputso di hlwaile dintlha tse ngatanyana tse ngongorehisang baahi tse tshwanang ho parola jwalo le mafapha a mmuso.Diphetho tsa diphuputso di tla thusa mafapha ho utlwisisa betere dintlha tse ngongorehisang badudi, le tlhahisoleseding e hlokahalang e batlwang ke badudi. Boitshunyako bona bo tla ntlafatsa mokgwa oo re sebeletsang badudi ka ona.6.2 Kabinete e fumane tlaleho ya moraorao mabapi le mohlophollo wa tefo ya bafani ba ditshebeletso nakong ya matsatsi a 30 a ho thola setlankana se molaong sa tefo. Kabinete e lemohile kgatelopele e entsweng, empa e ile ya hlahisa dingongoreho mabapi le mafapha a mang a ntseng a tobane le diphephetso.Mohlophollo wa papiso mabapi le Mafapha a Naha pakeng tsa 2013 Pherekgong ho ya ho Mphalane le 2014 Pherekgong ho ya ho Mphalane o bontshitse ntlafalo ya 39% mabapi le palohare ya palo ya dintlankana tsa tefo tse lefilweng nakong ya matsatsi a 30 le ntlafalo ya 32% mabapi le palohare ya palo ya ditlankana tsa tefo tse lefilweng kamora matsatsi a 30.Mafapha a Naha a tlalehile ditlankana tsa tefo tse 155 572 tsa boleng ba R3,8 bilione tse lefilweng kamora matsatsi a 30 mme ka nako eo, ditlankana tsa tefo tse 62 887 tsa boleng  ba R2,1 bilione tse fetang matsatsi a 30 di ne di so lefuwe.Mafapha a diporofense bakeng sa nako e tshwanang a bontsha ntlafalo e seng kae ya 5% ho palohare ya palo ya ditlankana tsa tefo tse lefilweng nakong ya matsatsi a 30. Diporofense di tlalehile ditlankana tsa tefo tse 241 332 tsa boleng ba R13,4 bilione tse lefilweng kamora matsatsi a 30 ditlankana tsa tefo tse 356 079 tsa boleng ba R21,8 bilione tse fetang matsatsi a 30 tse neng di so lefuwe.Sena ke putlamo ya 52% ho palohare ya palo ya ditlankana tsa tefo tse fetang  matsatsi a 30 le tse neng di so lefuwe.Bakeng sa ho thusa mafapha a ntseng a sokola, Kabinete e tjhaelletse monwana ho thehwa ha lekala le ikgethang ka hara Lefapha la Merero, Bodisa le Tlhatlhobo ya Tshebetso ho shebana le mafapha a ntseng a tswella ho sokola. Lekala lena le tla sebetsa mmoho le Lefapha la Matlotlo a Setjhaba le Lefapha la Tshebeletso ya Mmuso le Taolo (DPSA).Ho phaella hodima moo ho tla phatlalatswa mohala wa naha o tla ba teng bakeng sa bafani ba ditshebeletso ho tlaleha maemo moo ditefello di diehisitsweng. Sena se tla iswa ho lefapha le amehang mme dikarabelo di tla tlalehwa.6.3 Kabinete e lemohile tlaleho mabapi le ho kenngwa tshebetsong ha Lenaneo la Ditsiane la Tlhatlhobo ya Thekiso ya ka Ntle le Thuso ya Matsete (EMIA) le ho boela e amohela karabelo le moralo wa bolaodi wa Lefapha la Kgwebo le Diindaseteri. Sena se entse karolo ya Morero wa Naha wa Tlhahlobo wa 2013/14 ho lekola bohlwahlwa ba Lenaneo bakeng sa ho tshehetsa bahlahisi ba Aforika Borwa le ba romelang thepa mafatsheng a ka ntle.EMIA e thusitse dikgwebo tse 6 766 tse romelang thepa mafatsheng a ka ntle ho parola le diporofense le ho ho lefa ditseko tsa palo ya boleng ba R510 milione ho tloha ka 2009/10 ho ya ka 2012/13. Dikgwebo tsena tse tsheheditsweng di hlahisitse mesebetsi e 24 802. Tekolo ya bankakarolo ba EMIA e bontsha tshebediso e kgabane ya ditsiane tsa EMIA ke bongata ba batho ba neng ba Tinngwe Menyetla ho ya ka Nalane le difeme tseo beng ba tsona e leng basadi.6.4 Kabinete e tjhaelletse monwana moralo wa Tokomane ya Leano la Naha la ho Betjha e tla phatlalatswa ho Koranta ya Mmuso bakeng sa dipuisano tse pharaletseng le setjhaba. Sepheo sa yona ke ho ntlafatsa bohlwahlwa ba ho laola ho betjha, ho ntlafatsa kgokahano le tshebedisanommoho le diporofense le ho fetola maemo botjha a Boto ya Naha ya ho Betjha jwaloka molaodi bakeng sa sebetsana ka bokgabane le ho betjha ho seng molaong.6.5 Kabinete e tjhaelletse monwana phatlalatso ya moralo wa Leano la Tahi bakeng sa dipuisano tse pharaletseng le setjhaba. Moralo wa Leano la Tahi o tla ntlafatsa bohlwahlwa ba ho laola kgwebo ya tahi le ho thibela kgwebo e seng molaong. Hara dintlha tse ding, ditshisinyo di tobane le kgahlamelo ya tahi ho moruo wa kahisano le ditholwana tsa tshebediso e mpe ya tahi mmoho le diphethoho indasetering ya tahi.6.6 Kabinete e ile ya tsebiswa ka diphetho tsa tlhatlhobo e tebileng ya Ntlafatso ya Kgodiso ya Bana moo ditlhatlhobo tse tebileng di ileng tsa etswa bakeng sa Kereiti ya R le boitshunyako ba tsa phepo bakeng sa bana ba ka tlasa dilemo tse hlano.Kabinete e tjhaelletse monwana ntshetsopele ya Moralo o Kopanetsweng wa Naha wa Phepo bakeng sa Aforika Borwa, oo ka kakaretso o sebetsanang le phepo, ho kenyeletsa nako ya pele ho tswalo, matsatsi a 1 000 a pele a ho phela, ntlafatso ya kgodiso ya bana le Kereiti ya R. Moralo wa ntlafatso ho tloha ho tekolo mabapi le  Kgahlamelo ya ho Hlahiswa ha Kereiti ya R hodima Diphetho tsa ho Ithuta  o toboketsa ho ntlafatswa ha boleng ba Kereiti ya R bakeng sa ho phahamisa kgahlamelo ya ona ho bana ba futsanehileng le diporofense tse sa sebetseng hantle. Sena se kenyeletsa thupello le ntshetsopele ya matitjhere a Kereiti ya R le ho nkela hloohong thonyo ya batho ba nang le mangolo a phahameng (maemo a NQF a bo5) a amehang bakeng sa morero ona.7. Dibili7.1 Kabinete e tjhaelletse monwana ho lokollwa ha Bili ya Inshorense, ya 2015 bakeng sa dipuisano le setjhaba.Bili ena e matahantswe le Morero wa Ntshetsopele ya Naha, e netefatsa lekala le hlwahlwa le laolwang hantle la inshorense, le ho hodisa botsitso ho tsa ditjhelete bo tla tshehetsa kgolo ya moruo ya moshwelella ka ho fana ka kgahlamelo ho maemo a phahameng a toka a hlahisitsweng ha ho shejwa koduwa ya ditjhelete ya 2008. E fana ka kgahlamelo ho moralo o lokileng o motjha bakeng sa lekala la inshorense.Bolaodi ba Tekolo ya Bokgoni ba Paballo ya Tjhelete le Taolo bo batla ho hlahisa katamelo e ntjha, e nang le tjhebelopele e itshetlehileng hodima dikotsi tsa ho tjhona ka ho matahanya ditlhoko tsa tjhelete tse teng le dikotsi tsa ya fanang ka inshorense. Hape e fana ka ditsiane ho beng ba inshorense ho imatahanya le mekgwa e hlwahlwa ya ho beha leihlo le ho laola. Mekgwa ena e batla ho netefatsa tshireletso e betere ya beng ba dipholisi le bakgolamolemo le ho nyehela ho botsitso ho tsa ditjhelete.7.2 Kabinete e tjhaelletse monwana phatlalatso ya moralo wa Sehlomathiso sa Bili ya Setsi sa Merero ya Mautlwela a tsa Ditjhelete, sa 2014 bakeng sa dipuisano le setjhaba. Sehlomathiso sa Bili se sisinya dihlomathiso ho Molao wa Setsi sa Merero ya Mautlwela a tsa Ditjhelete (Molao wa 38 wa 2001). Sena ke ho sebetsana le ditshoso tsa botsitso ba tsamaiso ya rona ya tsa ditjhelete tse hlahiswang ke dikadimo tse bohlaswa tsa ditjhelete le thuso ya boferekanyi ka ditjhelete ka ho netefatsa boimatahanyo le mekgwa ya matjhaba le dipehelo, ka hara moralo wa melao ya Aforika Borwa.8. Maemo a Kabinete mabapi le Dintlha tsa Hajwale8.1 Kabinete e lemohile ka ngongoreho keketseho e bohale ya mafu a mebileng nakong ya mafelo a beke ya Paseka, moo re boneng dikotsi tse 208 tse bakileng mafu a 287, ha ho bapiswa le palo ya mafu ya selemo se fetileng, e neng e eme ho mafu a 193 ho tswa dikotsing tse 148.Boipaballo mebileng ke boikarabelo ba maAforika Borwa oohle mme katleho ya matsholo a rona a boipaballo mebileng a itshetlehile ho basebedisi bohle ba mebila ba bapalang karolo ya bona. Bakganni ba lokela ho latela melawana ya tsela, ba seke ba nwa le ho kganna, ba imatahanye le lebelo le lekanyeditsweng le ho netefatsa hore dipalangwang tsa bona di loketse tsela.8.2 Lebitsong la batho ba Aforika Borwa, Kabinete, e hlahisa matshediso a yona a tebileng ho mmuso le batho ba Rephaboliki ya Kenya, haholoholo malapa a mahlatsipa a hlokahetseng tlhaselong e hlokang kelello Kholetjheng ya Yunivesithi ya Garissa ka la 2 Mmesa 2015.Kabinete e kgema le Moporesidente Jacob Zuma tabeng ya ho tshwela ka mathe ketso ena ya boferekanyi le ho boeletsa hore Aforika Borwa e tshehetsa Kenya le mekutu ya baahi ba matjhaba ya kgotso, botsitso le demokerasi le kaho ya setjhaba ka hara Somalia.8.3 Kabinete e thoholetsa batho ba Nigeria bakeng sa ho tshwara dikgetho tse nang le kgotso, ponaletso, botshepehi le tse lokolohileng ka la 28 Hlkubele 2015, jwaloka ha di tiiseditswe ke Khomishene ya Naha ya Dikgetho ya Nigeria.  Lebitsong la maAforika Borwa, Kabinete e thoholetsa Mokgenerale Muhammad Buhari ho kgethweng ha hae jwaloka Moporesidente wa Rephaboliki ya Bofederale ya Nigeria.8.4 Kabinete e thoholetsa Marlene van Niekerk bakeng sa ho ba moAforika Borwa wa pele ho ba letotong le lekgutshwane bakeng sa Moputso wa Matjhaba wa Man Booker. O ananetswe bakeng sa phihlello e ipabotseng ya nako tsohle bongoding ba dipale, tse kenyeletsang mesebetsi e jwaloka Triomf le Agaat. Hape o amohetse Kgau ya Ikhamanga ka 2011 bakeng sa  nyehelo ya hae e ipabotseng ho bonono le botjhaba ho tsa dingolwa .9. Diketsahalo tse tlang9.1 Kabinete e ananetse hore Moporesidente Jacob Zuma o tla be a araba dipotso Palamenteng ka Labone, 16 Mmesa 2015.9.2 Kabinete e amohela Leeto la Puso ho ya Jakarta, Indonesia la Moporesidente Jacob Zuma ho tloha ka la 19 ho isa ho la 21 Mmesa 2015, le tla sheba botjha maemo a dikamano tsa bobedi bona ho netefatsa phihlello ya dilemo tse hlano tsa  Morero wa Tshebetso , jwaloka ha o ile wa tshohlwa ke mahlakore ka bobedi Pretoria ka Pudungwana 2014.Moporesidente Jacob Zuma hape o tla kenela Seboka sa Asia-Aforika mahareng a la 22 ho isa ho la 23 Mmesa ho la Jakarta, se tla matlafatsa tshebedisanommoho ya dinaha tse ka borwa ba ekhweita e tla lebisa kgolong ya moruo wa kahisano bakeng sa mabatowa ka bobedi.Leeto lena le tla phethelwa ka Sehopotso sa bo60 sa Seboka sa Bandung sa 1955 le Sehopotso sa bo10 sa Bosemphato se Setjha sa Mawala (NAASP) ka la 24 Mmesa 2015, se tla tshwarwa Bandung, ho la West Java. E ne e le Bandung moo baetapele ba mokgatlo wa rona e leng Moses Kotane le Maulvi Cachalia ba ileng ba tlisa dipehelo tsa ho hloka semorabe le boikemelo lenaneong la lefatshe.9.3 Kabinete e ipiletsa ho maAforika Borwa oohle ho kenela Mekete ya Kgwedi ya Tokoloho, e tlisang dilemo tse mashome a mararo tsa tokoloho ka ho kgothaletsa seriti sa botho le ho tsitlallela mohopolo o tshwanang o tla lebisa kahong ya Aforika Borwa e kopaneng le ho atleha.Mokete wa rona wa naha o tla phethelwa ka Letsatsi la Tokoloho, 27 Mmesa 2015 tlasa mookotaba:  Re Keteka Qalo ya Dilemo tse Mashome a Mararo tsa Tokoloho ya rona ka ho Akofisa Diphethoho tse Matla tsa Moruo .MaAforika Borwa a boela a hopotswa ka ho intsha sehlabelo ka matla ha batho ba bo rona le basadi ntweng kgahlanong le tsamaiso e soto ya kgethollo hore re tle re thabele tokoloho eo re nang le yona kajeno.Bakeng sa ho hlompha maAforika Borwa a nyehetseng ntshetsopeleng ya demokerasi ya rona, Moporesidente Jacob Zuma ka Letsatsi la Tokoloho o tla fana ka Dikgau tsa Naha moketeng o tla beng o tshwaretswe Meahong ya Kopano. Kabinete e fetisa thoholetso ho baamohedi bohle le ho etsa teboho ya yona bakeng sa nyehelo ya bona.9.4 Kabinete e tjhaelletse monwana hore Aforika Borwa e tla tshwara Ho dula ho Setlwaeding ha bo25 ha Kopano ya Aforika ho Lefapha la Dikamano le Tshebedisano ya Matjhaba le Setsing sa Matjhaba sa Dikopano sa Sandton Johannesburg, ho tloha ka la 7-15 Phuptjane 2015. Aforika Borwa e ithaopile ho tshwara seboka sena kamora hoba Rephaboliki ya Chad e ikgule.Sepheo se seholo sa seboka e tla ba ho sheba botjha kgatelopele e entsweng ho fihlellweng ha dipheo tsa kontinente, ho tsepamisitswe maikutlo haholo hodima mookotaba wa 2015,  Selemo sa Matlafatso ya Basadi le Ntshetsopele e lebisang ho Lenane la Aforika 2063 . Dintlha tse ding tsa bohlokwa e tla ba maemo a kgotso le tshireletso ka hara Aforika, twantsho ya Lefu la Kokwanahloko ya Ebola le kgahlamelo ya moruo wa kahisano ho kontinente, mehlodi e meng ya matlole a ho tshehetsa AU, ho amohelwa ha Moralo wa ho kenya Tshebetsong Dilemo tse Leshome tsa Pele tsa Lenane la AU 2063 le tlhabollo ya Mokgatlo wa Matjhaba a Kopaneng Sehopotsong sa ona sa bo70.10. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.10.1 Ngaka Diane Cecile Parker jwaloka Motlatsi wa Molaodikakaretso: Thuto ya Yunivesithi ho Lefapha la Thuto e Phahameng.10.2 Monghadi Abel Makalene Mawela, jwaloka Molaodi eo e seng wa Phethahatso ho Boto ya Koporasi ya Inshorense ya Mekitlane ya Diyantle.10.3 Monghadi Tefetso Bernard Phitsane jwaloka setho seo e seng sa phethahatso bakeng sa Boto ya Lekala la Bapalami ba Diterene ya Aforika Borwa.10.4 Boto e Ikemetseng ya Bolaodi ba Bahlakisi:a)    Mofumahadi Lise Keech;b)    Monghadi Abel Dlamini;c)    Monghadi Thiru Pillay;d)    Monghadi Zola Luxolo Fihlani;e)    Mofumahadi Amanda Lethukuthula Mazibuko;f)     Mofumahadi Noluphumzo Leonora Noxaka;g)    Mofumahadi Rene Aloise Kenosi (o thontswe hape);h)   Monghadi Alexander Van der Watt (o thontswe hape); lei)     Monghadi Michael Sass (o thontswe hape).10.5 Lekgotla la Aforika Borwa la Dikamano tsa Matjhaba (SACOIR):a)    Moporofesara Maxi Schoeman (Thuto e phahameng);b)    Moporofesara Anthoni Van Nieuwkerk (Thuto e phahameng);c)    Ngaka Siphamandla Zondi (Thuto e phahameng);d)    Moporofesara Shamil Jeppie (Thuto e phahameng);e)    Moporofesara Sekgothe Mokgoatsana (Thuto e phahameng)f)     Mofumahadi Chichi Maponya (Kgwebo);g)    Mofumahadi Danisa Baloyi (Kgwebo);h)   Ngaka Thandi Cynthia Ndlovu (Kgwebo);i)     Mofumahadi Nonhlanhla Mjoli-Mncube (Kgwebo);j)      Monghadi Billy Masetlha (Kgwebo);k)    Mongahdi Dennis George (Mekgatlo ya Basebetsi);l)     Monghadi Joel Mfingwana (Mekgatlo ya Basebetsi);m)  Ngaka Somadoda Fikeni (Mekgatlo ya setjhaba);n)   Mokgenerale Moyo Mudau (Mekgatlo ya setjhaba);o)    Monghadi Aziz Pahad (Mekgatlo ya setjhaba);p)    Monghadi Tshepo Mashiane (Mekgatlo ya setjhaba);q)    Moambasadara Griffiths Mandlenkosi Memela (Mekgatlo ya setjhaba);r)     Monghadi Jimmy Gotyana (Mekgatlo ya setjhaba); les)    Monghadi Kenny Morolong (Mekgatlo ya setjhaba).10.6 Khomishene ya Tshebeletso ya Lebotho la Tshireletso:a)    Mofumahadi Sebina Hlapolosa;b)    Moporofesara Malegapuru William Makgoba; lec)    Monghadi Joseph Maselele Jongile.10.7 Monghadi Kevin Wakeford jwaloka Mohlanka e Moholo wa Phethahatso wa Koporasi ya Dihlomo ya Aforika Borwa (Armscor).10.8 Moporofesara Ntomb fikile Mazibuko jwaloka Modulasetulo wa Phethahatso wa Lekgotla la Bolaodi ba Indaseteri ya Batshireletsi ba Poraefete.Dipotso: Mofumahadi Phumla Williams (Sebueledi sa Kabinete se tshwereng Mokobobo)083 501 0139 "
Pehelo ka Kopano ya Kabinete ya la 29 Mmesa 2015,30 Apr 2015,https://www.gov.za/speeches/statement-cabinet-meeting-29-april-2015-30-apr-2015-0000,https://www.gov.za/st/speeches/statement-cabinet-meeting-29-april-2015-30-apr-2015-0000,"1. Ditlhaselo tsa moraorao tjena tsa melata1.1. Kabinete e ananela kgotso le kgutso e bonahalang e leng teng metseng e neng e anngwe ke ditlhaselo tsa moraorao tjena tsa melata. Kabinete e thoholeditse mafapha a sebeditseng ka Setsi sa Naha sa Tshebetso sa Kopanelo bakeng sa ho fedisa diketso tsa merusu tse etsahetseng KwaZulu-Natal le Gauteng.1.2. Kabinete e thoholeditse baetapele ba diporofense le bomasepala dibakeng tse neng di amehile bakeng sa karolo ya bona ya ho fana ka pebofaletso le ho etella pele morero wa ho kopanya botjha melata le badudi.1.3. Bekeng e fetileng, Moporesidente Jacob Zuma o ile a bitsa dikopano tsa bankakarolo le baemedi ba dikgwebo, dihlopha tsa bodumedi, mekgatlo ya basebetsi, ya setjhaba le ya melata. Dipuisano e ne e le tse ahang bakeng sa ho thusa tabeng ya ho ntshetsa tsamaiso ena pele. Bankakarolo bohle ba ile ba dumellana ka lentswe le le leng tabeng ya ho hlahisa ho tshwela ka mathe ditlhaselo tsena le ho itlama ho sebetsa le mmuso ho fumaneng tharollo ya moshwelella.1.4. Komiti e Kopanetsweng ya Matona (IMC) e thontsweng moraorao tjena mabapi le Bofalli e sebetsa bakeng sa ho fumana tharollo ya moshwelella mabapi le dintlha tse hlahisitsweng ke badudi le melata.2. Diqeto tsa Bohlokwa tsa Kabinete2.1. Kabinete e ile ya tsebiswa ka kgatelopele e entsweng mabapi le Rejisetara ya Thepa e sa Sutheng ya Mmuso wa Naha. Lekala la Ditshebeletso tsa Boingodiso ba Matlo le se le thehilwe ho tloha ka la 01 Mmesa 2015. Lekala lena le tla laolwa ka hara Setheo sa Bolaodi ba Kgwebisano ya Thepa ya Bodulo mme le tla okamela thepa ya Puso e sa sutheng. Le tla sebetsa jwaloka setsi sa poloko se le seng sa thepa e sa sutheng ya Puso, mme le tla fana ka bodisa, bolaodi le peho-leihlo ya Rejisetara ya Thepa e sa Sutheng ya Mmuso.2.2. Kabinete e tjhaelletse monwana ho lokollwa ha Moralo wa Leano mabapi le Lebollo la Setso bakeng sa hore setjhaba se tshwaele ka ona. Morero wa leano lena ke ho batla ho tshireletsa, ho kgothaletsa le ho laola lebollo ka ho sisinya mekgwa le maemo a amohelehang mme hape le ho qala mekgatlo boemong ba naha le ba diporofense. Le tla netefatsa hore mabollo a etsahala ka hara tikoloho e laolehang.Sena se etsa karolo ya mehato e nkuwang ke mmuso ho hatella mekgwa e nepahetseng, e amohelehang ya mesebetsi ya setso le ho busetsa maemo a amohelehang a boikarabello ao esale a sebediswa bakeng sa dilemo tse telele.2.3. Kabinete e tjhaelletse monwana Lenaneo le kopanetsweng la mmuso la Bodulo ba Batho bakeng sa Masepala wa Nelson Mandela Bay le tla sebedisa Lekala la Ntshetsopele ya Matlo jwaloka motjha wa ho kenya mesebetsi ya lona tshebetsong.2.4. Kabinete e tjhaelletse monwana ho tshwarwa ha Seboka sa Matjhaba sa Mekgatlo ya Dilaeborari le Ditheo tsa Seboka sa Selemo le Selemo sa Tlhahisoleseding ya Dilaeborari tsa Lefatshe ho la Motse Kapa ho tloha ka la 15 ho isa ho la 21 Phato 2015 tlasa mookotaba ""Dilaeborari tse Hlwahlwa: Phihlello, Ntshetsopele le Diphethoho"".2.5. Kabinete e tjhaelletse monwana ho tekwa ha Tumellano ya ho Fedisa Kgwebo e seng Molaong ya Dihlahiswa tsa Kwae.Sena ke ho ya ka Seboka sa Moralo wa Mokgatlo wa Lefatshe wa Bophelo bo Botle mabapi le Taolo ya Kwae oo Aforika Borwa e o tjhaelletseng monwana ka Mmesa 2005. Tumellano e tla thusa dinaha ho nka mehato ya lefatshe kgahlanong le kgwebo eo e seng molaong ya dihlahiswa tsa kwae haholoholo dinaheng tse saenetseng Tumellano.3. Maemo a Kabinete mabapi le dintlha tsa hajwale3.1. Kabinete e hlahisitse matshediso a yona ho malapa a bao ba hlokahalletseng dikotsing tsa dipalangwang tsa moraorao tjena tse ileng tsa kenyeletsa ho thulana ha dibese tse pedi Johannesburg bekeng e fetileng le ho thulana ha diterene bekeng ena Seteisheneng sa Denver ka borwa ho Johannesburg. Kabinete e tshepa hore dipatlisiso ka mafapha a amehang di tla fatolla disosa tsa dikotsi tsena le ho netefatsa hore dikotsi tse kang tsena ha di etsahale.3.2. Kabinete e imatahanya le Moporesidente Zuma ka ho fetisa matshediso a yona ho lelapa, metswalle le ho barati bohle ba bolo ya maoto ka ho hlokahala ha qhoku ya mehleng ya Bafana Bafana John  Shoes  Moshoeu ya bolokuweng ka Mantaha, 27 Mmesa 2015. O tla dula a hopolwa jwaloka sebapadi sa bolo se neng se na le talente e babatsehang haholo se bapetseng karolo ya bohlokwa tlholong ya rona ya Mohope wa Dinaha tsa Aforika wa 1996.3.3. Kabinete e imatahanya le Moporesidente Zuma ka ho fetisa matshediso ho Mmuso le batho ba Rephaboliki ya Demokerasi ya Bofederale ya Nepal, ho latela ho reketla ha lefatshe ho matla ka Moqebelo, 25 Mmesa 2015, ho nkileng maphelo a batho ba dikete. Kabinete e thoholetsa mekgatlo eo e seng ya mmuso ya Aforika Borwa eo e seng e rometse dithuso tsa botho Nepal.3.4. Kabinete e hlahisitse matshediso a tebileng ho lelapa la Moborikadiri Mokgenerale Bita ya hlokahetseng a le dilemo tse 75 ho la Tanzania. Moborikadiri Mokgenerale Bita o sebeditse jwaloka Mongodi wa Phethahatso wa Komiti ya Tokoloho ho Mokgatlo wa Kopano ya Aforika (OAU) wa mehleng. E ne e le moamohedi wa Kgau ya Metswalle ya O.R. Tambo ya Gauta, e leng tlhompho e kgolohadi eo Aforika Borwa e fanang ka yona ho melata.4. Diketsahalo tse tlang4.1. Moporesidente Zuma o tla kenela Sehopotso sa bo70 sa Tlholo e Kgolo ya Ntwa ya Lerato la Naha (Ntwa ya Lefatshe ya II) Red Square ho la Moscow ka la 9 Motsheanong 2015. O tla boela a tshware dipuisano tsa dinaha ka bobedi le Moporesidente wa Russia Vladimir Putin.Leeto lena le tla ahella hodima dikamano tsa hajwale tsa bobedi bona le Mokgatlo wa Russia bakeng sa ho ntlafatsa ho ya pele tshebedisanommoho dintlheng tse ngatanyana.4.2. Bakeng sa ho keteka Letsatsi la Basebetsi (1 Motsheanong 2015), Kabinete e etsa kgoeletso ho basebetsi bohle ho kopana le ho aha moruo wa Aforika Borwa, le ho nehela ho kontinente le lefatshe.Ho tloha ka 1994 mmuso o ntsheditse pele ditokelo tsa basebetsi e leng se bakileng hore basebetsi ba kgole molemo ho tloha tlhahisong ya basebetsi ba tswelang pele le tshireletso ya melemo ya kahisano.4.3. Mafapha a Naha a tla teka dipuo tsa ona tsa ditekanyetso Palamenteng mahareng a la 5 le la 21 Motsheanong 2015 ho hlakisa mesebetsi ya ona e ka sehloohong bakeng sa selemo sa hajwale sa ditjhelete.Kabinete e etsa kgoeletso ho maAforika Borwa oohle ho latela dipuo tsa ditekanyetso mapatlelong a fapafapaneng a boraditaba hore a tle a utlwisise betere ha Matona a hlahisa meralo bakeng sa Lenaneo la Tshebetso la Mmuso (PoA).4.4. Lefapha la Bohahlaodi mmoho le ba Bohahlaodi ba Aforika Borwa ba tla tshwara INDABA 2015 ho tloha ka la 9 ho isa ho la 11 Motsheanong 2015 Setsing sa Matjhaba sa Dikopano sa Inkosi Albert Luthuli ho la Durban.Ketsahalo ena ya seAforika ke lepatlelo le hlokolosi bakeng sa ho hodisa dihlahiswa tsa rona tsa bohahlaodi mmarakeng wa matjhaba. Hape e tshehetsa pono ya mawala a Lekala la Naha la Mawala a Bohahlaodi bakeng sa ho hodisa palo ya baeti ba matjhaba ba kenang ka hara naha ho ya ho 15 milione ka 2020 mme kahoo ho hlahiswe mesebetsi e 225 000 e metjha.4.5. Kabinete e ananela Seboka sa bo5 sa Bong sa Aforika, e leng sa pele ho tshwarelwa kontinenteng ya Aforika. Seboka se tshwaretswe Setsing sa Matjhaba sa Dikopano ho la Motse Kapa. Seboka ke lepatlelo bakeng sa dihlopha le mekgatlo ho parola le maemo oohle a diphuputso tsa saense bakeng sa ho sebetsana le dintlha tsa bong tse amang bohle. Seboka sena se tshwarweng ke Lekgotla la Diphuputso tsa Disaense tsa Botho se matlafatsa lenaneo la Aforika la diphuputso hore saense, thekenoloji, dikaho tsa motheo, tjhelete, bokgoni le tlhahisoleseding di kgone ho tshehetsa betere ntshetsopele ya kontinente.4.6. Lefapha la Metsi le Tsamaiso ya Dikgwerekgwere le tla tshwaya Beke ya Tsamaiso ya Dikgwerekgwere le Bohlweki ho tloha ka la 11 ho isa ho la 15 Motsheanong 2015 tlasa mookotaba  Ha se feela ka ho folasha .Beke ena, e ileng ya kgakolwa la pele Foramong ya Global WASH e neng e tshwaretswe Dakar, ho la Senegal ka 2004, e reretswe ho hlahisa temoso ka bohlokwa ba tsamaiso ya dikgwerekgwere le ho hodisa ditshebetso tse hlwahlwa tsa tsamaiso ya dikgwerekgwere.Ho tloha ka 1994 mmuso o entse menyabuketso e meholo bakeng sa phano ya ho fihlella metsi le tsamaiso ya dikgwerekgwere. Ho tloha ka Loetse 2013, Lefapha la Metsi le Tsamaiso ya Dikgwerekgwere le fedisitse tshebediso ya mabakete a 14 386 naheng ka bophara. Mmuso o sa dutse o itlamme bakeng sa ho fedisa tshallomorao ya tshebediso ya mabakete ka hohlehohle ho badudi ba rona bohle.5. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.5.1 Precious Matsotso   Ho ntjhafaditswe konteraka ya dilemo tse hlano ya Molaodikakaretso (DG): Lefapha la Bophelo bo Botle.5.2 Monghadi Thabane Zulu   Katoloso ya Konteraka bakeng sa dikgwedi tse 12 e ka ntjhafatswang: Molaodikakaretso: Lefapha la Bodulo ba Batho.5.3 Ditho tseo e seng tsa phethahatso ho Boto ya Bohahlaodi ya Aforika Borwa:a) Monghadi Vincent Zwelibanzi Mntambo (o thontswe hape);b) Monghadi Graham Ian Wood (o thontswe hape);c) Ngaka Ayanda Ntsaluba (o thontswe hape);d) Mofumahadi Charlotte Mary Chichi Machichana Maponya;e) Monghadi Oregan Percival Mark Hoskins;f) Ngaka Tanya Ethel Abrahamse;g) Ngaka Iraj Abedian;h) Mofumahadi Monhla Wilma Hlahla;i) Mofumahadi Michelle Julie Constant;j) Mofumahadi Judy Valerie Nwokedi;k) Monghadi Aloysius Thebeetsile Ikalafeng (o thontswe hape);l) Monghadi Colin Geoffrey Bell;m) Mofumahadi Amor Malan;n) Mofumahadi Mmaditonki SetwabaLekgotla la Aforika Borwa le mabapi le Diporofeshene tsa Saense ya Tlhaho:a) Ngaka Gerda Botha (o thontswe hape);b) Ngaka Stephanus Esias Terblanche;c) Moporofesara K A Nephawe;d) Monghadi Neale Lance Baartjes;e) Moporofesara George Johannes Bredenkamp;f) Moporofesara Robin Michael Crewe;g) Moporofesara Brian Kevin Reilly (o thontswe hape);h) Ngaka Juanita van Heerden;i) Ngaka Jacqueline Suzanne Galpin;j) Ngaka Roelof Coetzer;k) Ngaka Irvy Gledhill;l)  Monghadi Khangwelo Desmond Musetsho;m) Ngaka Monde Mayekiso;n) Monghadi Fhatuwani Leonard Ramagwede;o) Ngaka Phethiwe Matutu;p) Ngaka Philia Rixongile Vukea;q) Moporofesara Mairam Gulumian;r) Monghadi Poobalan Troy Govender;s) Ngaka Wendy Ngoma;t) Mofumahadi Thulisile Njapa Mashanda; leu) Mofumahadi Matuloe Pertunia Masemola.Dipotso: Mofumahadi Phumla Williams (Sebueledi sa Kabinete se tshwereng Mokobobo)Mohala: 083 501 0139"
Pehelo ya Kopano ya Kabinete ya la 13 Motsheanong 2015,13 May 2015,https://www.gov.za/speeches/statement-cabinet-meeting-13-may-2015-13-may-2015-0000,https://www.gov.za/st/speeches/statement-cabinet-meeting-13-may-2015-13-may-2015-0000,"1. Dintlha tsa Bohlokwa ka hara tikoloho1.1.  Moporesidente Jacob Zuma o tla etella pele mekete ya Letsatsi la Aforika tlasa mookotaba:  Re Aforika   Re bula mamati a ho ithuta le botjhaba ho tloha Kapa ho ya Cairo  ka la 24 Motsheanong 2015 khemphaseng ya Mamelodi ya Yunivesithi ya Pretoria.Ka moya wa Letsatsi la Aforika, Kabinete e kgothaletsa maAforika Borwa, ka ho qolleha batjha, ho sebetsa mmoho bakeng sa ho matlafatsa bonkakarolo ba bona mererong ya naha ya rona. Kgwedi ya Aforika ke lepatlelo la ho hodisa kopano hara ditjhaba tsa Aforika le bana ba bo rona ba dulang ka hara Aforika Borwa. Kopano ya kontinente e kgannwa ke mananeo a Kopano ya Aforika a ho fihlella pono ya yona jwaloka ha e tekilwe ho Lenaneo la 2063. Kontinente, e tataiswa ke baahi ba yona, e tla tsitlallela Aforika e momahaneng, e tswetseng pele le e nang le kgotso.Letsatsi la Aforika hape le hlahisa monyetla bakeng sa maAforika Borwa hore a tsebane botjha le ho itlama botjha bakeng sa ho tshehetsa boitshunyako bohle ba mmuso ho ntshetsapele Aforika e betere le lefatshe le betere.Mookotaba wa Kgwedi ya Aforika,  Re Aforika , ke pehelo ya tiisetso le ya keteko ya boikgantsho bo kgothaletsang kenyeletso ho tswa ho bankakarolo bohle. Hape ke kgoeletso ho batho ka bo mong le dihlopha ho tswa ka makgalo oohle a bophelo ho itahlela ka setotswana mohoong wa diphethoho.1.2. Kabinete e ananela welcomes Operation Fiela\Reclaim 2015, e leng tshebetso ya dintlha tse ngatanyana ka dipopeho tse fapafapaneng tsa mmuso ho netefatsa ho imatahanya ka matla le melao e fapafapaneng le melawana e laolang setjhaba sa rona.Sepheo sa tshebetso ena ke ho sebetsana le dintlha tsa botlokotsebe tse kang dibetsa tse seng molaong, mahaha a dithethefatsi, maqulwana a bootswa le mesebetsi e meng ya botlokotsebe.Kabinete e boeletsa hore tshebetso ena ha e ya lebiswa ho melata, empa diketsong tsa botlokotsebe ka hara naha ya rona jwaloka ha di utulutswe ka letoto la dipuisano le badudi. Tabeng ena, Kabinete e hanana ka matla le mohopolo wa hore tshebetso ena e lebisitswe ho melata.Jwaloka naha e ikgantshang ka ho ba le Molaotheo o lokolohileng ka ho fetisisa lefatsheng, re nkile ketapele e bohareng mabapi le dintlha tsa ditokelo tsa botho, kahoo re keke ra dumella tshebetso e tla tlola melao ya ditokelo tsa botho tsa motho ofe kapa ofe ka dihlopha dife kapa dife.Kabinete e thabetse kgatelopele e entsweng ka Operation Fiela, eo esale e thakgolwa e entseng hore ho be le ho tshwarwa ho ho ngatanyana matsholong a ho kgwasa dibaka tse nang le mathata haholo ho parola le naha. Kabinete e ananela karabelo ho tswa ho setjhaba se imatahantseng le bahlanka ba molao bakeng sa ho etsa bonnete ba hore bohle ba bolokehile le ho ikutlwa ba bolokehile ka hara naha.Tshebetso ena, e matlafatsang ntwa kgahlanong le botlokotsebe, e thusa hape ho hodisa le ho bopa Aforika Borwa e batlang e bolokehile le ho tshireletseha.Komiti e Kopanetsweng ya Matona ya Bofalli e tla kopana le boraditaba ho ba beha sehlohlolong ka mosebetsi wa yona ohle, ho kenyeletswa le Operation Fiela.2. Ho Kenngwa Tshebetsong ha Mananeo a Bohlokwa a Mmuso2.1. Kabinete e ananela dipuo tsa ditekanyetso tsa mafapha a fapafapaneng le ho thabela ditlaleho tse tebileng tseo Matona a fanneng ka tsona mabapi le kgatelopele eo a e entseng bakeng sa ho ntlafatsa bophelo ba batho. Ditsebiso di ile tsa hlalosa ho ya pele ka meralo ya mafapha a bona ka ho fapana bakeng sa selemo sena sa ditjhelete.2.2. Kabinete e ananela ho thakgolwa ha Boikitlaetso ba Moetapele ke Lefapha la Merero ya Lehae kantorong ya lona ya Edenvale ka la 12 Motsheanong 2015. Sepheo sa Boikitlaetso bona ke ho fetolela tse ding tsa dikantoro ho  dikantoro tsa popota  jwaloka dithuthuhiso tsa mosebetsi o hlwahlwa ka ho fetisisa. Sena se tla matlafatsa phano ya ditshebeletso tse hlokolosi ho maAforika Borwa le ho ba thusa ho fumantshwa ditshebeletso tsa mmuso ka bokgabane.2.3. Kabinete hape e ananela ho thakgolwa ha Dikgau tsa Bofalli tsa Aforika Borwa tse tla tlotla bafalli ba hlahelletseng ka mahetla ka hara Aforika Borwa le maAforika Borwa a sebetsang dinaheng tsa Aforika. Kabinete e ipeletsa ho badudi ho kgetha ba ba nang le moya wa Botho e bile ba inehetse ntshetsopeleng ya kontinente ya Aforika ka ho romela imeile ho samigrantawards@dha.gov.zaDikgetho di kwalwa ka la 20 Motsheanong 2015 mme bahlodi ba tla tsebiswa ka Letsatsi la Aforika (25 Motsheanong). Mokgahlelo o kgahlisang ka ho fetisisa wa dikgau tsena ke o tla ananela badudi ba Aforika Borwa ba atlehileng ho amohela melata ka hara bona le ho phela mmoho ka kgotso.2.4. Kabinete e ananela ho ntshwa ha dikantoro tsa hloma-o-hlomolle naheng ka bophara bakeng sa ho thusa bohle ba lokelang ho kenya dittseko tsa bona tsa mobu. Sena ke tlatsetso ya dikantoro tse 14 tsa ditseko tse teng diporofenseng kaofela.Tsamaiso ena ke karolo e pharaletseng ya dikgokahanyo tsa naha tsa ho fihlella bohle ya ho kenya tshebetsong Sehlomathiso sa Molao wa Tlhabollo ya Ditokelo tsa Mobu wa 2014, se saennweng ho ba molao ke Mopresidente Zuma. Sehlomathiso sa Molao wa Tlhabollo ya Ditokelo tsa Mobu se fana ka puseletso kapa tlhabollo e lekalekanang ho batho le badudi ba ileng ba nkelwa ditokelo tsa mobu kamora 19 Phuptjane 1913.MaAforika oohle a nang le tokelo a fetilweng ke nako ya letsatsi le neng le behilwe e le la ho qetela la 31 Tshitwe 1998 bakeng sa ho kenya ditseko a na le monyetla o atolositsweng ho fihla ka la 30 Phuptjane 2019.2.5. Kabinete e ananela kopano ya Letona la Mehlodi ya Diminerale le baemedi ba indaseteri ya merafo le bankakarolo ba bang ho tshohla sephetho sa Tekolo ya Tlaleho ya Tjhata ya Merafo ya 2015. Tlaleho ena e metha kgatelopele ya dintlha tse robong tsa bohlokwa tsa Tjhata ya Merafo.Tjhata ya Merafo e ile ya hlahiswa ka morero wa ho kganna lenaneo la diphethoho ka hara lekala le hlokolosi la moruo wa naha. Dintlha tse tshwanetseng ho methwa di tobile ho hlabolla ho se lekalekane ha nako e fetileng ka bobedi karolelanong ya leruo le ba neng ba tinngwe menyetla pele le ntshetsopele ya mehlodi ya batho le thuo ya merafo.3. Diqeto tsa Bohlokwa tsa Kabinete3.1. Kabinete e tjhaelletse monwana ho tshwarwa ha Kopano ya Lekgotla la Matjhaba la Boipaballo Diporong la bo-25 e tla tshwarwa ho tloha ka la 4 ho isa ka la 9 Mphalane 2015 Setsing sa Matjhaba sa Dikopano sa Sandton, Johannesburg. Foramo ena ya matjhaba e bokanya mmoho ditsebi ho tsa boipaballo diporong ho tswa lefatsheng ka bophara ho kgaogana tlhahisoleseding, diphihlello, dithuto le ditshebetso tse hlwahlwa ka ho fetisisa bakeng sa ho ntlafatsa boipaballo diporong.Ho tshwarwa ha ketsahalo ena ho na le monyetla wa ho hohela matsete a dinaheng tsa ka ntle, a ka matlafatsang moruo le ho akofisa matsete a dikaho tsa motheo tsa setjhaba. Sena se fuwa sekgahla ho feta ke matsete a haufinyana tjena a Aforika Borwa ho makala a diterene tsa batho le thepa, e leng se ntseng hore naha e kgone ho hohela matsete.3.2. Kabinete e tjhaelletse monwana Tjhata ya Dipalangwang tsa Mawatle a Aforika hore e tliswe ka hara Palamente bakeng sa ho amohelwa. Sena ke tumellano ya matjhaba e fanang ka ho tsamaelana ha maano, bakeng sa ho hodisa kgolo ya moshwelella le ntshetsopele ya lethathama la dikepe tsa kgwebo tsa Aforika. Hape e tla kgothaletsa kgwebisano e kopanetsweng ya Aforika ho thusa bakeng sa momahano ho tsa moruo le moruo wa kahisano kontinenteng.3.3. Kabinete tjhaelletse monwana ho kenngwa ha Sehlomathiso ho Tumellano ya Mokgatlo wa Matjhaba wa Dikgokahanyo tsa Mehala ya Disathalaete (ITSO) Palamenteng bakeng sa ho amohelwa. ITSO ke mokgatlo o kopanetsweng wa mmuso o netefatsang hore Intelsat Ltd, e leng motsamaisi wa disathalaete, e fana ka ditshebeletso tsa dikgokahanyo tsa mehala tsa setjhaba   ho kenyeletsa mantswe, tshedimoso le dividio   ka mokgwa o kenyeletsang bohle le o hlokang kgethollo.Sehlomathiso se tshireletsa tshebetso e hlwahlwa ya nako e telele ya Lefa le Tshwanang la Mekgatlo, le ho netefatsa kakaretso ya dikgokahanyo le lefatshe. Ho tjhaellwa monwana hape ke karolo ya dintlha tse ka Sehloohong tsa Aforika Borwa bakeng sa ho nyehela lefatsheng le betere le ho ntshetsopele ya Aforika.4. Maemo a Kabinete Mabapi le Dintlha tsa Hajwale4.1. Kabinete e utlwisitswe bohloko ke lefu la Seaparankwe, Ngaka Ruth Segomotsi Mompati mme e fetisa matshediso a yona ho lelapa la hae le metswalle. Ngaka Mompati o nehetse bophelo ba hae bakeng sa ntwa ya tokoloho mme o ne a le teng ka hara mekutu e fapafapaneng ho kenyeletsa le Mohwanto wa Basadi wa hisetori wa Phato 1956.Ka 1954, o ile a kenela mokgatlo wa African National Congress (ANC) mme o ile a kgethwa ho Komiti ya Naha ya Phethahatso (NEC) ya Liki ya Mafumahadi a ANC. O ile a ya palehong ka 1962 moo a ileng a rupellwa ho tsa sesole mme e le mongodi le hlooho ya karolo ya basadi ya ANC, Tanzania.Jwaloka moemedi ya ka sehloohong wa ANC ho la United Kingdom e ile ya ba karolo ya kemedi e ileng ya bula dipuisano le mmuso wa nako eo wa Aforika Borwa Groote Schuur ka 1990. Ka Phato 1992, o ile a tshetlehela puo Komiti e Ikgethang ya Matjhaba a Kopaneng (UN) kgahlanong le mmuso wa Kgethollo ho la New York mabapi le ntlha ya basadi. Letsatsi leo le ile nkuwa e le Letsatsi la Matjhaba la Kopano le Basadi ka hara Aforika Borwa ke UN.Jwaloka mosebeletsi wa nnete wa batho, o bapetse karolo e kekeng ya hlakoha ntshetsopeleng ya naha ya rona a sebetsa jwaloka Setho sa Palamente, Moambasatara wa Aforika Borwa ho la Switzerland ho tloha ka 1996 ho fihlela ka 2000 le Meyara wa Vryburg (Naledi) ho la Leboya Bophirima.O nehetse bophelo ba hae bakeng sa tokoloho ya naha ya rona le ho bontsha maikemisetso a sa thekeseleng a ho sebeletsa batho ba habo.4.2. Kabinete e utlwisitswe bohloko ke lefu la Moleftenente Mokgenerale Bongani Isidore Mbatha mme e fetisa matshediso a yona ho ba lelapa la hae le metswalle.Mokgenerale Mbatha o kenetse Umkhonto we Sizwe, e leng karolo ya sesole ya ANC ka 1978 mme a sebetsa maemong a fapafapaneng, ho kenyeletswa le ho ba hlooho ya tsamaiso le tlhophiso ya thepa.Ka 1994, Mokgenerale Mbatha o ile a kenyeletswa ho Lebotho la Naha la Tshireletso la Aforika Borwa (SANDF) moo a ileng a kenela thupello e tebileng mafapheng a fapafapaneng.O ile a nyoloha jwalo ka maemo ka hara SANDF, a sebetsa maemong a mangatanyana ho fihlela a phahamisetswa ho ba Moleftenente Mokgenerale ya ikarabellang ho tsa Taolo le Tlhophiso ya Thepa ka 2014, e leng maemo a ao tshwereng ho fihlela lefu le mo kgaoletsa.5. Diketsahalo tse Tlang5.1. Moporesidente Zuma o tla kenela ho behwa setulong ha Morena wa AmaXhosa, Motlotlehi Morena Mpendulo Calvin Sigcawu (Ah! Zwelonke) Motseng wa Borena wa Nqadu, Willowvale, Kapa Botjhabela ka la Motsheanong 2015.Kabinete e thoholetsa Morena Sigcawu ka ho behwa ha hae boreneng mme e ikemiseditse ho sebetsa le Borena ba AmaGcaleka bakeng sa ho aha metse e kganyang, e lekalekanang le ya moshwelella ya dibaka tsa mahae.5.2. Motlatsi wa Moporesidente Cyril Ramaphosa o tla kenela Indaba ya Mekgwa e meng ya Tsamaiso ya Dikgwerekgwere e tla dula ka la 15 Motsheanong 2015 tlasa mookotaba:  ha se feela ka ho fola a . Indaba hape e tla fana ka monyetla bakeng sa bafani ba ditshebeletso ba thekenoloji ya dikgwerekgwere mabapi le mekgwa e meng ya thekenoloji ho bapatsa dihlahiswa tsa bona.5.3. Lefapha la Ntshetsopele ya Setjhaba, ka tshebedisano mmoho le Lekala la Tshireletso ya Setjhaba la Aforika Borwa (SASSA) le Lekala la Ntshetsopele ya Naha (NDA), le tla thakgola Beke ya Tshireletso ya Bana Lebaleng la Dipapadi la Franklin Kokstad, KwaZulu-Natal ka la 25 Motsheanong 2015 tlasa mookotaba:  Re sebetsa mmoho ho tshireletsa bana . Beke ena e tla fella ka la 31 Motsheanong 2015 Gauteng.Letsholo lena la temoso le reretswe ho fihlella makala oohle a setjhaba bakeng sa ho hlokomela le ho tshireletsa bana. Ho fetafeta moo, le rerile ho lemosa batho ba baholo le bana ka tshireletso ya molao e fuwang bana tlasa Molaotheo, melao, maano le disebediswa tsa matjhaba mabapi le sena.Kabinete e ipiletsa ho batswadi le bahlokomedi hore kamehla ba behe tshireletso ya bana ba bona pele le ho netefatsa hore ba hlokometswe ke batswadi ba nang le boikarabelo. Batswadi le Bahlokomedi ba kgothaletswa ho lemoha dibaka tse kotsi, ho kenyeletsa boitshwaro kapa diketso tsa batho ba baholo tse sa amoheleheng. Ke boikarabelo ba batswadi le bahlokomedi ho tseba moo bana ba bona ba leng teng le ho nka mehato e bonahalang ho netefatsa polokeho le tshireletso ya bona.5.4. Letona la Lefapha la Dikaho tsa Motheo tsa Dikgokahano le Ditshebeletso tsa Poso, Ngaka Siyabonga Cwele, le tla tshwara Imbizo Musiamong wa Nelson Mandela Qunu, Kapa Botjhabela ho keteka Letsatsi la Setjhaba la Lefatshe la Dikaho tsa Motheo tsa Dikgokahano le Tlhahisoleseding ka la 17 Motsheanong 2015. Ketsahalo ena e tshwarwa ho kgothaletsa batho ho eketsa ho sebedisa tshekenoloji bakeng sa ho ntlafatsa bophelo ba bona.Letona le tla fana ka dintlha tse batsi mabapi le seo mmuso o se etsang ho sebedisa thekenoloji bakeng sa ho ntlafatsa phano ya ditshebeletso ho maAforika Borwa oohle, ka ho qolleha a dulang dibakeng tsa mahae. Imbizo e tshwarwa ka semphato le Mmuso wa Porofense wa Kapa Botjhabela, baetapele ba botjhaba le Foramo ya Dikgokahanyo ya Aforika Borwa. Selemo ka seng, 17 Motsheanong e tshwaya sehopotso sa ho saenwa ha Seboka sa pele sa Matjhaba sa Mehala le ho thehwa ha Kopano ya Matjhaba ya Dikaho tsa Motheo tsa Dikgokahano.Sepheo sa ketsahalo ena ke ho thusa ho hlahisa temoso ka dikgonahalo tseo tshebediso ya inthanete le dithekenoloji tse ding tsa tlhahisoleseding le dikgokahanyo di ka di tlisang ho setjhaba le meruo, le ditsela tsa ho ngotla ho se lekalekane ho tsa dijithale.6. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.6.1. Moatefokate Motlatjo Josephine Ralefatane jwaloka Modulasetulo wa Boto ya ZADNA.6.2. Ngaka Thomas Kwadwo Gyedu-Ababio jwaloka Mohlanka e Moholo wa Phethahatso (CEO) ya Lekala la Bolaodi ba Mokgamo wa Metsi la Inkomati-Usuthu.6.3. Ngaka GV Andrews jwaloka Mohlanka e Moholo wa Ditshebetso: Lefapha la Bophelo bo Botle.6.4. Monghadi NM Ratshoma jwaloka Motlatsi wa Motsamaisi e Moholo (DDG) wa Leano la Moruo: Lefapha la Matlotlo a Naha.6.5. Monghadi KG Sukdev jwaloka CEO ya Lekala la Tsamaiso ya Dipentjhene tsa Mmuso.6.6. Monghadi AD Mogajane jwaloka DDG ya Ditjhelete tsa Mmuso: Lefapha la Matlotlo a Naha.Dipotso:Mofumahadi Phumla Williams (Sebueledi sa Kabinete se tshwereng Mokobobo)Mohala: 083 501 0139 "
Pehelo ka Kopano ya Kabinete ya la 27 Motsheanong 2015,28 May 2015,https://www.gov.za/node/739436,https://www.gov.za/st/speeches/pehelo-ka-kopano-ya-kabinete-ya-la-27-motsheanong-2015-28-may-2015-0000,"1. Letsatsi la Aforika1.1. Kabinete e leboha maAforika Borwa kaofela a ileng a nka karolo meketeng ya Letsatsi la Aforika 2015, le bontshitseng boitlamo ba rona ba ho aha Aforika e kopaneng, ya kgotso le tswelopele.1.2. Kabinete e boeletsa boipiletso ba Moporesidente Jacob Zuma ho dikaho le dikhamphani kaofela tsa Aforika Borwa ho fofisa folakga ya Kopano ya Aforika (AU) mmoho le ya Aforika Borwa. Sena se tsamaelana le tlhokeho ya ho imatahanya le pono ya Aforika e kopaneng, ya tswelopele le kgotso.2. Ho kenngwa tshebetsong ha mananeo a bohlokwa a mmuso2.1. Kabinete e hopotsa maAforika Borwa le melata e etang le bana hore Molao wa Dipaseporoto le Ditokomane tsa Maeto o tla qala ho sebetsa ho tloha ka la 1 Phuptjane 2015.2.2. Tlasa molao o motjha, batswadi ba etang le bana ba ka tlase ho dilemo tse 18 ba tshwanela ho hlahisa mangolo a bona a tlhaho a sa kgutsufatswang. Sena ke karolo ya boitlamo ba mmuso ho tshireletsa dikgahleho tsa bana le ho thibela kgwebisano ka bana.3. Diqeto tsa Bohlokwa tsa Kabinete3.1. Kabinete e tjhaelletse monwana Leano la Naha la Dipalangwang tsa Baithuti, le fanang ka ditataiso mabapi le phano ya ditshebeletso tsa dipalangwang tsa setjhaba tse hlwahlwa, tse kgabane le ho bolokeha bakeng sa baithuti. Ho kenngwa tshebetsong ha lona ho tla baka tshebeletso e kopanetsweng ya dipalangwang tsa baithuti e fanang ka maemo a mefuta ya dipalangwang tse lokelang ho sebediswa le dibopeho tsa ditefello tse tla sebediswa ho ditshebeletso tsa dipalangwang tsa baithuti. Leano lena hape le matahantswe le Molao wa Dikolo wa Aforika Borwa, 1996 (Molao 84 wa 1996).3.2. Kabinete e tjhaelletse monwana ho kenngwa ha Tlaleho ya Aforika Borwa ya 1994 ho isa ho 2014 mabapi le Kgatelopele ya ho Kenngwa tshebetsong ha Boitlamo bo Kgethehileng ba Dihlooho tsa Dipuso tsa Kopano ya Aforika (AU) mabapi le Tekatekano ya Bong ka hara Aforika ho Bongodi ba AU. Tlaleho ena ke boitokisetso ba Seboka sa Dihlooho tsa Dipuso tsa AU se tla tshwarwa ka Phuptjane 2015.Tlaleho ena, e akaretsang nako ya ho tloha ka 1994 ho isa ho 2014, e hlahloba le ho lekola bohlwahlwa ba melao ya rona, maano le mananeo a ileng a hlahiswa bakeng sa ho eketsa boemedi, phano ya ditshebeletso tsa mantlha, tlhahiso ya mesebetsi, phokotso ya bofuma, phediso ya dikgoka, le tshireletso ya ditokelo tsa botho tsa basadi le banana.3.3. Kabinete e tjhaelletse monwana Leano la Batjha la Naha la 2015-2020 (NYP2020). Leano lena le nkile sebaka sa Leano la Batjha la Naha la 2009-2014 leo nako ya lona e seng e fedile. Leano lena le ile la hlahiswa kamora ditsamaiso tsa ditherisano tse matla le batjha ba Aforika Borwa ho tswa diporofenseng kaofela tse robong. Le tla bopa motheo bakeng sa ntshetsopele ya Lewa la Ntshetsopele ya Batjha le kopanetsweng.3.4. Kabinete e ile ya tsebiswa ka kgatelopele e entsweng bakeng sa ho theha Mokgatlo wa Bolaodi ba Kgwebisano ya Thepa (PMTE). Mokgatlo ona o netefatsa bokgabane le bohlwahlwa ho tsa ditjeho bolaoding ba dipotefolio tsa thepa ya Puso. Kabinete e kgotsofetse ka ntshetsopele le ho lokiswa botjha ha motlolo wa kgwebo wa PMTE, o tla ntlafatsa boleng ba meaho ya setjhaba.Kabinete hape e tjhaelletse monwana botlatsetsi ba Monghadi P Serote ho sebetsa jwaloka hlooho ya PMTE, Monghadi M Govender jwaloka hlooho ya Dikaho le Bolaodi ba Meaho le Mofumahadi BS Mathews jwaloka hlooho ya Ditshebeletso tsa Boingodiso ba Meaho.4. Diketsahalo tse tlang4.1. Aforika Borwa e tla tshwara Seboka sa AU Setsing sa Dikopano sa Sandton ho tloha ka la 7 ho isa ka la 15 Phuptjane 2015 tlasa mookotaba:  Selemo sa Matlafatso ya Basadi le Ntshetsopele ho lebisa ho Lenane la Aforika la 2063 . Diketsahalo tsa beke di tla qetella ka Kopano ya Dihlooho tsa Dipuso ho tloha ka la 14 ho isa ka la 15 Phuptjane 2015.Riphaboliki ya Zimbabwe, jwaloka ka modulasetulo wa AU bakeng sa 2015, e tla ba modulasetulo wa seboka le dikopano tsa yona tse amehang. Se tla tsepamisa maikutlo ho kenngweng tshebetsong ha diqeto tse nkilweng sebokeng sa Pherekgong 2015, tse kenyeletsang Lenane la 2063 le Moralo wa ho le kenya Tshebetsong la dilemo tse 10 tsa Pele; Maemo a Kgotso le Tshireletso a Kontinente, ho kenyeletswa Boferekanyi; Matlafatso ya Basadi le Ntshetsopele; Mehlodi e fapaneng ya Dithuso tsa Ditjhelete bakeng sa AU; Kopano ya kontinente le ho etsa hore Setsi sa Aforika sa Taolo ya Mahloko le Thibelo se be se sebetsa ka 2015.Moporesidente Zuma o tla kenela ho behwa setulong ha Moporesidente ya sa tswa kgethwa wa Nigeria Moporesidente Mohammadu Buhari Abuja, Nigeria ka la 29 Motsheanong 2015.4.2. Foramo ya Moruo wa Lefatshe mabapi le Aforika e tla tshwarwa Motse Kapa ho tloha ka la 3 ho isa ho la 5 Phuptjane 2015 tlasa mookotaba:  Maoba le Kajeno: Re Hopola Botjha Bokamoso ba Aforika. Kabinete e amohela baetapele bohle ba dipolotiki le kgwebo ho tswa kontinenteng ya Aforika ka bophara le dikarolong tse ding tsa lefatshe jwaloka ha kopano e tshwaya dilemo tse 25 tsa diphethoho ka hara Aforika.Aforika Borwa e ikemiseditse ho nka karolo dipuisanong tse mabapi le ho akofisa kgolo ya moruo e kenyeletsang le ntshetsopele ya Aforika. Kontinente e dula e le le leng la mabatowa a holang ka potlako e fetisisang lefatsheng le ho ba sebaka se hohelang matsete4.3. Motlatsi wa Moporesidente Cyril Ramaphosa, jwaloka Modulasetulo wa Lekgotla la Naha la Aforika Borwa la AIDS, o tla tshetlehela puo pulo ya bo-7 ya Seboka sa Aforika Borwa sa AIDS Setsing sa Matjhaba sa Dikopano sa Morena Albert Luthuli Durban ho tloha ka la 9 ho isa ho la 12 Phuptjane 2015 tlasa mookotaba:  Tjhebelomorao, Tjhebobotjha le Ntlafatsobotjha .Seboka sena, se tshwarwang dilemong tse ding le tse ding tse pedi, e se e le sekala sa mmuso bakeng sa mmuso le maAforika Borwa ho metha dikatleho tse entsweng mabapi le ho laola ditshwaetso tsa HIV. Hape se fana ka monyetla ho batho ba sebetsang ka HIV le AIDS, Ditshwaetso tse tsamaiswang ka Thobalano (di-STI) le Lefuba (TB) ho arolelana diphihlello le mahlale.Aforika Borwa e na le lenaneo le leholohadi la ARV lefatsheng, ka batho ba dimilione tse tharo ba sebedisang di-ARV ho tloha ka Tshitwe 2014. Sena se nyehetse ka matla bakeng sa ho fokotsa ditshwaetso tse ntjha tsa HIV le ho hlokahala ka lebaka la AIDS, le ho netefatsa ho pholoha ha bana le bophelo bo bolelele. Meralo e hlwahlwa ke karolo e kgolo ya katleho ya lenaneo lena le tswang pele, le netefatsang ho ba teng ho lekaneng ha di-ARV dikahong tsa setjhaba tsa kalafo.Aforika Borwa, ka Lefapha la Saense le Thekenoloji (DST), esale e tsetela diphuputsong tsa HIV ka dilemo tse ngata. Ho tsetela ha DST diphuputsong tsa HIV ho qadile ka 1999 ha mmoho le Lefapha la Bophelo bo Botle, re thehile Boikitlaetso ba Aforika Borwa ba Kentelo ya AIDS.Ka 2009, tshehetso ya DST bakeng sa diphuputso tsa HIV di ile tsa atoloswa hore di kenyeletse boitshunyako bo bong bo kang dipopolo, di-ARV, dibolaya dikokwanahloko, ho phaella hodima diente. Re hlahisitse Lepatlelo la Ntlafatso le Diphuputso tsa HIV la Aforika Borwa (SHARP) bakeng sa ho tshehetsa ka matlole diphuputso tsa ho qala tsa HIV le AIDS le ho thusa ka ntshetsopele ya ditharollo tse ntlafetseng bakeng sa sewa sena.Hajwale re tshehetsa diporojeke tse ngatanyana tse amanang le HIV mehatong e fapafapaneng ya ntshetsopele ka lenaneo le bitswang Bomphato ba Lewa la Ntlafatso ya Kalafo, bo kenyeletsang SHARP tlasa bodisa ba Lekgotla la Diphuputso tsa Kalafo la Aforika Borwa. Mosebetsi wa lenaneo lena ke ho thusa ka ho kopanya bafuputsi ba Aforika Borwa ba HIV le AIDS, le ho hlahisa Ditsi tsa Naha tsa Marangrang a Tshebedisano mmoho a Diphuputso mabapi le HIV le AIDS.Hajwale, palo e ngata ya dikaho tse fapaneng, mekgatlo e fapaneng, diporojeke tsa ntshetsopele tse akaretsang mesebetsi ya ho popola, diente le dibolaya dikokwanahloko di a latelwa bakeng sa ho ntlafatsa dipheo tsa SHARP. Aforika Borwa e behile bohlokwa bo itseng bakeng sa ho lwantsha AIDS, mme thibelo e le motsong wa Moralo wa Lewa la Naha bakeng sa HIV, di-STI le TB (2012-2016).4.4. Lenaneo la Kgwedi ya TikolohoKa Phuptjane Aforika Borwa e tla keteka matsatsi a bohlokwa a tikoloho. Re eteletswe pele ke Lefapha la Merero ya Tikoloho, ka la 5 Phuptjane, re tla keteka Letsatsi la Lefatshe la Tikoloho Kimberley, ho la Kapa Leboya.Letsatsi la Lefatshe la Mawatle ka la 8 Phuptjane le tla tshwarwa Bloemfontein, ho la Free State le balekane ba fapafapaneng ho kenngweng tshebetsong ha Moruo wa Mawatle wa Operation Phakisa ho arolelwana tlhahisoleseding le badudi ba lehae ka menyetla hara moruo wa mawatle le dibaka tse amehang.Ka la 17 Phuptjane Aforika Borwa e tla keteka Letsatsi la Lefatshe la ho Lwantsha Kgoholeho motseng wa Nqutu, KwaZulu-Natal. Matsatsi oohle ana a bohlokwa a tikoloho a reretswe ho phahamisa temoso ka tikoloho mme ka nqa e nngwe a tsebisa batjha diporofenseng tsohle tse tla tshwara mekete ena ka menyetla lekaleng lena.4.5. Ho thakgolwa ha Dibaka tse Tharo tse Kgwebisanang Ntle le ho Lefisana Lekgetho la Kgwebisano (FTA) ho la Sharm-el-ShaikDibaka tse Tharo tsa COMESA-EAC-SADC Dinaheng tse Kgwebisanang Ntle le ho Lefisana Lekgetho la Kgwebisano (TFTA) tse tla thakgolwa ka la 10 Phuptjane 2015 Sharm-el-Shaik, Egepeta. TFTA e tla hlahisa mmaraka wa dinaha tse 26, ka setjhaba se kopaneng se ka fetang 625 milione le Seelokaofela sa Dihlahiswa tsa Naha mo Selemong (GDP) se fetang $1 trilione.Thakgolo ena e tshwaya ho phethelwa ha ditherisano mabapi le Tumellano ya Kgwebisano e sa Lefisaneng Lekgetho la Kgwebisano e tekang melawana le moralo oo ka hara wona ho tla dumellanwang ka ditefello dife le boitlamo bofe tse tla kenngwang tshebetsong. Ditherisano mabapi le ditefello le melawana ya sethathong di tla tswela pele jwaloka karolo ya lenane le ahelletsweng ka hara ditherisano.Thakgolo ya TFTA ke phihlello ya bohlokwa bakeng sa Kontinente ya Aforika le ho thehwa hodima Moralo wa Tshebetso wa Lagos wa AU le Tumellano ya Abuja tseo sepheo sa tsona e leng ho theha Kopano ya Moruo wa Aforika. Re dumela hore sena se romela molaetsa o matla wa hore Aforika e itelletse lenane la yona la ho kopanngwa ha moruo le ho bopa tikoloho e lokileng bakeng sa kgwebisano le matsete.Ditherisano tse lebisitseng ho TFTA di thakgotswe ka Phuptjane 2011 Sebokeng se neng se tshweretswe Aforika Borwa, Sandton.4.6 Thakgolo ya ditherisano bakeng sa FTA Sebokeng sa AU ka Phuptjane.Ho thakgolwa ha dipuisano tsa Kontinente mabapi le ho Kgwebisana Ntle le ho Lefisana Lekgetho la Kgwebisano (CFTA) ke Seboka sa AU ho tla etsahala ka la 15 Phuptjane 2015 Johannesburg, Aforika Borwa.CFTA e tla hlahisa mmaraka wa batho ba fetang 1.3 bilione ka GDP e kopanetsweng e fetang $2 trilione. E tla thehwa hodima TFTA le kgatelopele e fihlelletsweng ka hara mabatowa a moruo wa badudi. Hape e tla neha bahwebi le boramatsete sebaka sa ho fihlella mmaraka o holang le ho fana ka motheo bakeng sa kgwebisano e ntlafetseng ka hara Aforika.5. DithonyoDithonyo kaofela di lokelwa ke ho netefatswa ha mangolo a thuto le tumello e amehang.5.1. Baemedi ho tswa ho Lefapha la Dikgwebo tsa Setjhaba ho Boto ya Boeletsi ya Dibaka tsa Kgwebo tse Ikgethileng:a) Mofumahadi Jacky Molisane (setho se ikgethileng);b) Mofumahadi Nontsikelelo Rose Mbono (setho sa nakwana).5.2. Ngaka Reginald Cassius Lubisi   Motsamaisi e Moholo ho Kantoro ya Moporesidente e leng hape Mongoledi wa Kabinete (konteraka e ntjhafaditswe bakeng sa dilemo tse tlang tse hlano).5.3. Monghadi Christopher Kobla Gavor   Mohlahlobi Kakaretso: Lefapha la Ntshetsopele ya Dibaka tsa Mahae le Tlhabollo ya Naha.Dipotso:Mofumahadi Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ka kopano ya Kabinete ya la 10 Phuptjane 2015,11 Jun 2015,https://www.gov.za/speeches/statement-cabinet-meeting-10-june-2015-11-jun-2015-0000,https://www.gov.za/st/speeches/statement-cabinet-meeting-10-june-2015-11-jun-2015-0000,"1. Ho kenngwa Tshebetsong ha Mananeo a Bohlokwa a Mmuso1.1. Kabinete e ile ya hlahlojwa ka ditlaleho tsa sephetho bakeng sa kotara ya bone (Pherekgong-Hlakubele 2015). E ile ya kgotsofatswa ke kgatelopele e entsweng mabapi le ho kenngwa tshebetsong ha sena. Ditho tsa Phethahatso di tla hlophisa dikopano le boraditaba le bankakarolo ho hlopholla kgatelopele e entsweng ho kenngweng tshebetsong ha sephetho sa kotara ya bone. Dintlha ka botlalo di tla tsebiswa hang feela ha tlhophiso ena e se e phethetswe.1.2. Kabinete e amohetse ho kgethwa ha bahlahisi ba 13 ba eneji e ka ntjhafatswang nakong ya sebaka sa bone sa mmuso sa Lenaneo la Ditheko la Bahlahisi ba ikemetseng ba Eneji e ka Ntjhafatswang. Bahlahisi bana ba eneji e ka ntjhafatswang (eneji ya matla a fehlwang ka letsatsi le ka moya) ba tla fana ka keketso ya dimekawate tse 1 084 bakeng sa ho tshehetsa marangrang a motlakase a naha mme kahoo ba thusa naha ho atamela phano ya eneji ya moshwelella bakeng sa nako e telele.1.3.  Kabinete e amohela Sephetho sa Tekolo ya Ditjhelete sa Mebuso ya Lehae sa 2013-2014 le ho thoholetsa tshebetso ya bomasepala e bontshitseng ntlafalo e tsitsitseng mekgahlelong e batlang e akaretsa dintlha kaofela tsa sephetho sa bohlakisi ba bomasepala. Palo e matla ya bahlakisiwa ya 96% (bomasepala le dikaho tse ding tsa bomasepala) e kentse ditatemente tsa bona tsa maemo a ditjhelete ka nako, e leng ntlafalo e kgolo ho tloha ho 93% ka 2012/13 le 78% ka 2007/08.Tlaleho e bontsha hore mekutu e kopanetsweng e entswe bakeng sa ho sebetsana le ditjeho tse sa tlwaelehang. Se hlahelletseng ka mahetla ke keketseho e bonahalang ya palo ya bomasepala le dikaho tsa bomasepala ka ditekolo tse se nang dipelaelo ho tloha ho tse 30 ka 2012/13 ho ya ho tse 58 ka 2013/14, ka tse supileng feela ka 2007/08 tse bontshang tsela e batlang e tsitsitse e lebisang ho tsamaiso e ntle le taolo ya ditjhelete e hlwahlwa.Bahlahlobuwa ba nang le mehopolo e se nang dipelaelo jwale ba ikarabella bakeng sa 76% ya palo yohle ya ditekanyetso tsa ditjeho tsa mebuso ya lehae ya R315 bilione. Sena se bolela hore ho se ka fihlang ho tse robedi ho diranta tse ding le tse ding tse 10 tse sebediswang ke mebuso ya lehae e sebediswa ke dikaho tse nang le ditatemente tsa ditjhelete tse hlokang dipelaelo.Ho bomasepala le dikaho tse 335 ba lekotsweng, ba 102 ba ntlafetse, ba 194 ba ntse ba tsitsitse, ba 27 ba boetse morao ha ba babedi e ne e le ba batjha mme ba 10 ba santse ba tla hlakisiwa. Sena se matlafatsa phano ya ditshebeletso tsa mantlha e kgabane le ho ba le boikarabelo ho imatahantswe le katamelo ya  Boela ho tsa Motheo . Kabinete e amohela seo jwaloka ka Lewa la  Boela ho tsa Motheo , tjantjello e ikgethang e tla tsepamiswa ho bomasepala ba 50 bao bohlakisi ba bona bo neng bo na le dipelaelo, haholoholo ba 25 ba ileng ba fumanwa ba na le dipelaelo bakeng sa dilemo tse hlano tse fetileng.Kabinete hape e hlahisa ngongoreho ya yona mabapi le bomasepala ba tswelang pele ho hira batho ba hlokang mangolo mme kahoo ba nyefola mekgwa ya tsamaiso e hlwahlwa. Letona la Lefapha la Kopanelo ya Puso le Merero ya Botjhaba, le sebetsa le bomasepala, le tla potlakisa tsamaiso ya ho rarolla dintlha tsena.2. Diqeto tsa Bohlokwa tsa Kabinete2.1. Kabinete e tjhaelletse monwana Lewa la Moralo wa ho Lokisa Kantoro ya Poso ya Aforika Borwa (SAPO). Moralo ona o thusitse mabapi le ho fatolla motso wa disosa tsa mathata le ho hlwaya mawa a bohlokwa a boitshunyako bakeng sa ho lokisa kaho ena. Mmotlolo wa kgwebo o motjha o ntse o lokiswa bakeng sa ho fokotsa boitshetleho bo bongata kgwebong ya mangolo mme ho hlahiswe motswakong o tsitseng wa lekeno. Kabinete e na le tshepo e tiileng ya hore lewa lena le tla ntshetsa SAPO pele. Letona la Lefapha la Dikaho tsa Motheo tsa Dikgokahano le Ditshebeletso tsa Poso, mmoho le botsamaisi ba SAPO, le tla tshwara kopano ya boraditaba bakeng sa ho hlopholla moralo.Kabinete e tjhaelletse monwana hore tlaleho e fumanweng mabapi le tlaleho ya pele ya Aforika Borwa e mabapi le ho kenngwa tshebetsong ha Tjhata ya Aforika mabapi le Ditokelo le Thekolohelo ya Ngwana (2000-2013), e hlahiswe Palamenteng. Tlaleho ena e ile ya amohelwa ho tswa ho Komiti ya Aforika ya Ditsebi mabapi le Ditokelo le Thekolohelo ya Bana. Kabinete e tjhaelletse monwana  mekgwa ya tsamaiso ho netefatsa katamelo e kopanetsweng, e tsamaelanang le e nang le bonkakarolo bakeng sa ho kenngwa tshebetsong ha Tjhata ya Aforika mabapi le Ditokelo le Thekolohelo ya Ngwana ho imatahantswe le ditokelo tsa molaotheo tsa bana.Ho kenngwa ha tlaleho ya Aforika Borwa ho tsamaelana le melao ya matjhaba ya kgotso le maitlamo. Tlaleho ena hape e sebetsa jwaloka sekala sa kamoo naha e hatelang pele mabapi le ho baballa ditokelo tsa bana le thekolohelo.3. Maemo a Kabinete Mabapi le Dintlha tsa Hajwale3.1. Kabinete e thoholetsa ho tshwarwa ho atlehileng ha Foramo ya Moruo ya Lefatshe (WEF) Aforika ho la Motse Kapa bekeng e fetileng, e tiisang botjha hore naha ena ke tulo ya maemo a phahameng hara mafatshe ya sebaka sa matjhaba bakeng sa diketsahalo tsa maemo a phahameng. WEF Aforika e fanne ka lepatlelo bakeng sa mmuso ho pepesa Aforika Borwa jwaloka sebaka sa matsete le kgwebo, e leng se hlokolosi bakeng sa ho kgotsofatsa sepheo sa Morero wa Ntshetsopele ya Naha (NDP).Kabinete hape e ananela karolo ya bohlokwa e bapetsweng ke lekala la boraditaba ka ho netefatsa hore tlhahisoleseding ho tswa ho ketsahalo ena e hlokolosi e ile ya lebiswa ho phatlalla le mapatlelo a fapafapaneng bakeng sa hore dintlha di finyelle ho maAforika Borwa.Ho methwa ha Aforika Borwa ho BBB ke Dihlahlobo tsa Fitch ho tiisa botjha hore naha e dula e bulehile bakeng sa matsete a ka ntle le ho boela e bontsha boitlamo ba mmuso bakeng sa taolo e hlwahlwa ya tsa ditjhelete. Ho leng jwalo, dintlha tse hlahisitsweng ke Fitch di fumana tjantjello ya mmuso boemong bo phahameng ka ho fetisisa.3.2. Kabinete e amohela ho Thakgolwa ha Media Landscape 2014   Re keteka dilemo tse 20 tsa Boraditaba ba Aforika Borwa, e sebetsang ka dintlha tse fapafapaneng tsa dilemo tse 21 tse kgothatsang moo boraditaba ba bapetseng karolo e hlokolosi. Kgaolo ka nngwe e nkela hloohong boemo ba boraditaba ho tloha ka 1994 le ho bontsha kamoo re tsamaileng ho fihlela mona, ha ho ntse ho shebilwe diphephetso tsa nako e tlang. Boholo ba bankakarolo bo a dumellana hore ho fihlelletswe tse ngata lekaleng lena.Kabinete e kgothaletsa ba sebetsang ka hara mekgatlo ya boraditaba, dirutehi, setjhaba le mmuso ho bala Media Landscape 2014, e qholotsang dingangisano tse kgotsheng le dipuisano mabapi le dilemo tse 20 tsa boraditaba ka hara Aforika Borwa ya demokerasi. Kgatiso ena e fana ka ho phetwa ho hlokang leeme le ho tshepahalang ha lekala la boraditaba la naha. Nakong eo e ntseng e ralwa e ile ya baka tshebedisanommoho e matla pakeng tsa mmuso le indaseteri ya boraditaba, ka baetapele le mekgatlo ya setjhaba.3.3. Kabinete e tiisa tshepo ya yona ho Bookamedi ba Botjthutjhisi ba Naha (NPA) ho phetha mesebetsi ya bona ka bokgabane jwaloka ha bo ronngwe ke Molaotheo wa rona ho sa natswe diphethoho tsa moraorao tjena boetapeleng ba ona.NPA e dutse e ikemiseditse ka matla mosebetsing wa yona, le ho ba le dibopeho tse hlokahalang le ditsamaiso bakeng sa ho tswela pele ho kgothaletsa setjhaba se hlokang botlokotsebe. Ka 2014 mokgatlo ona o ntlafaditse sekgahla sa ona sa ho tshwara ba molato maemong oohle a makgotla a dinyewe ka 93.6% (dinyewe tse 273 641) makgotleng a dinyewe a ditereke, 76% (dinyewe tse 27 246) makgotleng a dinyewe a lebatowa le 88% (dinyewe tse 911) makgotleng a dinyewe oohle a phahameng.3.4. Kabinete e amohela ho lokollwa ha Hlahlobo ya pele ya Aforika Borwa ya Sekgobo e tobisitsweng ho maikutlo mabapi le HIV le AIDS le TB Sebokeng sa bo-7 sa Aforika Borwa sa AIDS, se ntseng se tswela pele hajwale Durban. Hlahlobo ya Sekgobo, e leng e kgolohadi lefatsheng, e fana ka diketso tse kgonehang le tse ntlafatsang le mananeo bakeng sa ho lwantsha sekgobo le kgethollo kgahlanong le batho ba phelang ka HIV le TB.3.5. Kabinete e ananetse katleho ya Beke ya Tshireletso ya Bana (CPW) le ho boeletsa hore bana ba rona ke lefika la motheo la bokamoso ba naha ya rona le ho kgothaletsa setjhaba ho ba tshireletsa kgahlanong le ho se ba kgathalle le tlhekefetso. Ho fetafeta moo, Kabinete isa diteboho ho makala oohle a mmuso, setjhaba le bomphato ba kahisano ba sebetsang ka boitelo le ho feta ka nqane ho CPW bakeng sa ho lemosa setjhaba mabapi le ho tshireletsa bana ba rona. 3.6. Kabinete e ananela tokiso e matla ho Telkom moo mmuso e leng radiabo e moholo, ya nang le diabo tsa 40%. Tokiso ya khamphani e ile ya lebisa ho kgolo e matla ya lekeno le seabo lekgetlo la pele esale ka 2011 sa disente tse 245.3.7. Kabinete e ile ya hlahlojwa ka ho kenngwa tshebetsong ha dihlomathiso tsa molao wa bofalli le melawana ya bofalli ya 2014, ho kenyeletswa ditlhokahalo tsa ho eta le bana ho parola le madiboho a Aforika Borwa, tse keneng tshebetsong ka la 1 Phuptjane 2015.Kabinete le ha ho le jwalo e lemohile dikakanyo tse hlahisitsweng ke makala a fapafapaneng. Bakeng sa ho mamela dikakanyo tsena, Kabinete e entse qeto ya ho theha moifo wa Matona ho tswa ka bobedi ho makala a moruo le tshireletso. Moifo ona o lebeletswe ho sekaseka le ho tobana le dingongoreho ka sepheo sa ho fumana ditsela tsa ho sebetsana le diphetho tse neng di sa lebellwa tse bakilweng ke ho kenngwa tshebetsong ha melawana ena. Moifo ona o tla bokanngwa ke Letona Malusi Gigaba. Ho tlatseletsa moo, Komiti e kopanetsweng ya Matona e mabapi le bofalli le yona e tla tswella ka mosebetsi wa yona wa ho sheba botjha dintlha tsohle tse amanang le bafalli ba teng ka hara naha. Mosebetsi ona o tla thusa bakeng sa ho fana ka kgokahano pakeng tsa bofalli le melao ya rona.4. Diketsahalo tse tlang4.1. Moporesidente Jacob Zuma o tla kenela mekete ya Letsatsi la Batjha ka la 16 Phuptjane 2015 ho la Tshwane Events Centre, Gauteng tlasa mookotaba:  Batjha ba ntshetsa Aforika Borwa pele .Moporesidente o tla boela a nke leeto la Siyahlola ho ya Yunivesithing ya Thekenoloji ya Tshwane Khempaseng e Borwa ya Soshanguve, Gauteng ka la 23 Phuptjane 2015. Leeto lena la ho beha leihlo le tla tsepamisa maikutlo ho boikitlaetso le boitshunyako tse entsweng bakeng sa ho ntlafatsa bophelo ba batjha ba rona le ho ba matlafatsa bakeng sa ho nka karolo betere moruong wa naha ya rona.Kabinete e ipiletsa ho batho ba batjha ho kgola molemo wa menyetla e fanwang ke mananeo a mmuso a kang Lenaneo la Mesebetsi ya Badudi, le bontshang kamoo bolekane bo etsang phapang ho dikaho tsa motheo tsa badudi le ditshebeletso, le kamoo di hodisang menyetla ya mosebetsi le ho e etsa mesebetsi ya moshwelella ka lebaka la phethisetso le ntshetsopele ya maitsebelo.Ka Lekala la Naha la Ntshetsopele ya Batjha, batjha ba bangata ba boela ba kenngwa ho moruo o phatlaletseng ka mananeo a bona a fanang ka tshehetso ho baetapele ba batjha ba dikgwebo.4.2. Aforika Borwa e tla kenela mekete ya kontinente ka bophara ka la 23 Phuptjane 2015 ho tshwaya Letsatsi la Aforika la Tshebeletso ya Setjhaba tlasa mookotaba:  Mosebetsi wa Ditshebeletso tsa Setjhaba ho Matlafatso ya Basadi, Ntlafatso le Phano ya Ditshebeletso e Fihlellehang . NDP hape e hlwaile ho matlafatsa bokgoni ba Puso jwaloka taba ya bohlokwa bakeng sa ho fihlella Pono ya 2030. Ho tloha ka 1994 naha e entse menyabuketso e matla ka boemedi ba basadi maemong a phahameng a botsamaisi ka hara Tshebeletso ya Setjhaba, e neng e dutse ho 39.8% ka Hlakubele 2014.4.3. Kabinete e ipiletsa ho maAforika Borwa oohle ho bapa le mmuso ka Letsatsi la Lefatshe la Baphaphathehi, 20 Phuptjane 2015, ho tiiseng botjha ha boitlamo ba naha ba ho tshwara baphaphathehi bohle ka seriti. Jwaloka setho ho Tumellano ya Baphaphathehi ya Geneva ya 1951 hape jwaloka naha e ananelang ditokelo tsa botho, re na le tshwanelo ya ho tshireletsa ditokelo tsa mantlha tsa baphaphathehi ka hara meedi ya rona. Nakong tse ngata batho bana ke banna, basadi le bana ba mohaung ba qobeletsweng ho baleha mahaeng a bona le ho etsa seo ka sebete, matla le maikemisetso.4.4. Lefapha la Merero ya Selehae, mmoho le mafapha le makala a mang a mmuso, le tla thakgola Operation Pyramid ka la 19 Phuptjane 2015 Skukuza, ho la Mpumalanga tlasa mookotaba:  Re sebetsa mmoho bakeng sa meedi e bolokehileng le ho tshireletseha . Operation Pyramid e tla hokahanya le ho matahanya betere diporojeke, mananeo le boitshunyako tsa mmuso le makala a ona. Boikitlaetso bona ba diphethoho bo tla sebetsa ho fihlela ho thehwa ho rerilweng ha Lekala la Bolaodi ba Meedi ka 2017. Bolaodi bo tshiretsehileng, bo kgabane le ho ba hlwahlwa ba motsamao wa ho parola meedi wa batho le phahlo bo tla etswa ka mokgwa o kgemang le dintlha tse ka sehloohong tsa ntshetsopele ya naha.4.5. Sehopotso sa bo-60 sa Tjhata ya Tokoloho, se tla tshwauwa ka la 26 Phuptjane 2015, se tla sebediswa ho bontsha kgatelopele e entsweng bakeng sa ho fihlella maikemisetso a yona, le ho bontsha ho tsamaelana pakeng tsa maano a mmuso le tokomane ena e etsang nalane. Tjhata ya Tokoloho ke motheo oo ho ona ho thehilweng Molaotheo wa rona o hlomphuwang lefatsheng ka bophara; kajeno e fana ka matla naheng eo re e ahang le ho maano a rona le mananeo.5. DithonyoDithonyo kaofela di lokelwa ke ho netefatswa ha mangolo a thuto le tumello e amehang.5.1.  Monghadi Zacharia Isak Modise jwaloka Mokomishenara wa Naha wa Lefapha la Ditshebeletso tsa Tshokollo ya Batshwarua.5.2.  Mofumahadi Bernedette Muthien jwaloka Motlatsi wa Motsamaisi e Moholo wa Merero ya tsa Bong ho Lefapha la Basadi.Dipotso:Mofumahadi Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ka Kopano ya Kabinete ya la 24 Phuptjane 2015,25 Jun 2015,https://www.gov.za/speeches/statement-cabinet-meeting-24-june-2015-25-jun-2015-0000,https://www.gov.za/st/speeches/statement-cabinet-meeting-24-june-2015-25-jun-2015-0000,"1. Ho Kenngwa Tshebetsong ha Mananeo a Bohlokwa a Mmuso1.1. Kabinete e amohetse diqeto tse nkuweng Sebokeng sa bo25 sa Kopano ya Aforika (AU) se behang Aforika motjheng o motjha wa ntshetsopele le kgolo tse kgontshang Kontinente ho nka sebaka sa yona se tshwanelehang mererong ya lefatshe.Diqeto di kenyeleditse sesole se le seng se kopaneng mafelong a selemo. Baetapele ba itlamme ho akofisa tshebetso ya Lebotho la Tshohanyetso la Aforika (ASF).Kabinete e thoholeditse boikitlaetso ba AU ho lebiseng ho kopanelo e tomanyana ya lebatowa le kgwebisano ka ho thakgola ditherisano bakeng sa ho thehwa ha sebaka sa kgwebo e lokolohileng bakeng sa kontinente tse tla fohla maqhama a batlang a le matla pakeng tsa meruo ya Aforika.1.2 Kabinete hape e ananetse kopano ya Matona a AU a Ikarabellang bakeng sa Bong le Merero ya Basadi e neng e tshwerwe kopanong ya ona ka la 12 Phuptjane 2015, ho latela Moifo wa Boemo bo Hodimo (HLP) wa bo2 wa AU mabapi le Tekatekano ya Bong le Matlafatso ya Basadi e neng e tshwerwe ho tloha ka la 10   12 Phuptjane 2015 dipakeng tsa Ho Dula ho Setlwaeding ha bo25 ha Kopano ya AU, tlasa Mookotaba:  Etsang hore ho Etsahale ka Kenyeletso ya Basadi ka Ditjhelete ho Lekala la Kgwebo ya Temo .Sephetho sa dikopano tse 2 e ile ya e ba Phatlalatso le Kgoeletso ya Tshebetso hodima Kenyeletso ho tsa Ditjhelete ho Kgwebo ya Temo. Kgoeletso ya Tshebetso hara tse ding e mema Ditho tsa Mebuso hokenya tshebetsong tokelo ya basadi ya ho fihlella, ho laola, ho ba beng le ho kgola molemo ho mehlodi ya ditjhelete, ho kenyeletswa phihlello ya ditsamaiso tsa ditheko tsa setjhaba ho tsa thuto, ntshetsopele ho tlhahisoleseding le ntshetsopele ya maitsebelo, ntlafatso ya dithekenoloji le mekgwa ya teng, ho matlafatsa le ho ntshetsapele matlafatso ya basadi ho tsa kgwebo ya temo;matlafatsa boikitlaetso bakeng sa ho bopa tikoloho e lokileng hore basadi ba kganne kgwebo ya temo le ho ba teng letotong la ditshebetso tsa temo ka ho thibela le ho arabela ho dikgohlano ka hara Kontinente, ho shebana, ho mekamekana le ho bebofatsa kgahlamelo ya ho fetohafetoha ha tlelaemete, le ho shebana le kgahlamelo ya mafu le dikoduwa tsa tlhaho.thusa ntshetsopele ya kgwebo ya temo le matoto a ditshebetso tsa temo ka tshebediso ya metjhini, ntlafatso ya thekenoloji le ntshetsopele ya maitsebelo bakeng sa basadi;1.3 Dikgweding tse mmalwa tse tlang, baithuti ba materiki ba tla be ba ngola dihlahlobo tsa makgaolakgang tsa selemo. Kabinete e etsa kgoeletso ho Sehlopha sa 2015 ho etsa dikopo tsa ho kena ditsing tsa thuto e phahameng nako e sa le teng jwaloka karolo ya Letsholo la Apply Now/ Khetha Career Guidance le hlophiswang selemo ka seng ke Lefapha la Thuto le Thupello e Phahameng.Re kgothaletsa baithuti hape hore ba nke Dipalo le Saense jwaloka makala a tla isang kgolo ya rona ya moruo maemong a hodimo. Boiqapelo le Ntlafatso ke tsa bohlokwa bakeng sa ho matlafatsa moruo ka hara naha. Batho ba batjha ba tshwanela ho batlana le menyetla e teng dikoletjheng tsa Setekginiki le tsa Thuto ya Thupello ya Mesebetsi ho phatlalla le naha hodima diyunivesithi tse teng, tse kenyeletsang e sa tswa thehwa ya Sol T Plaatje ho la Kapa Leboya le Yunivesithi ya Mpumalanga.2. Diqeto tsa Bohlokwa tsa Kabinete2.1 Kabinete e thathiseleditse qeto ya ho nehelana ka Sebaka sa Ntshetsopele ya Diindaseteri sa Maluti-A-Phofung (MAP IDZ) Tshiame (Industriqwa-1A), Harrismith, Porofenseng ya Foreistata. Hape e tjhaelletse monwana phano ya Phomete ya Tshebediso bakeng sa sebaka sena ho Koporasi ya Ntshetsopele ya Foreistata.Phano ya MAP IDZ e tla theha lepatlelo le sebetsanang le tsa thepa (Logistics Hub) dikilometara tse 10 ka ntle ho Harrismith (setsha sa kgale sa Industriqwa), haholoholo bakeng sa ho sebetsana le makoloi, tlhahiso ya tse bobebe, le makala a tokiso le tsamaiso/kgasanyo ya dihlahiswa tsa temo.2.2 Kabinete e tjhaelletse monwana hore Aforika Borwa e ipapise le Banka ya Matsete a Dikaho tsa Motheo ya Asia. Banka ena e tsepamisitse maikutlo hodima Lebatowa la Asia le la Oceania bakeng sa ho tshehetsa matsete a dikaho tsa motheo.Bonkakarolo ba Aforika Borwa bo tla matlafatsa dikamano tsa yona tse holang tsa moruo le lebatowa mme hape e tla bontsha bonngwe le ditabatabelo tsa lebatowa tsa ntshetsopele.2.3 Kabinete e tjhaelletse monwana ho behwa ha Matona a Toka le Ditshebeletso tsa Tlhabollo ya Batshwaruwa le la Sepolesa jwaloka ha a ikarabella bakeng sa ho phetha boikarabelo ba Puso ho ya ka karolo 9(2) ya Molao wa Thibelo le Twantsho ya Tshotlo ya Batho, wa 2013.Ka bobedi Matona a tla ikarabella bakeng sa ntshetsopele ya mananeo a reretsweng ho thibela le ho lwantsha tshotlo a kgothaletsang tokelo ya motheo ya bolokolohi le polokeho ya motho jwaloka ha e hlaloswa ho karolo 12 ya Molaotheo.2.4 Kabinete e tjhaelletse monwana ho kenngwa ha Porothokhole e eketsehileng ho Tumellano ya Kgwebo, Ntshetsopele le Tshebedisano mmoho pakeng tsa dinaha tsa Yuropa le Ditho tsa yona tsa Mebuso ho Palamente bakeng sa ho tjhaellwa monwana.Porothokhole e eketsehileng e sa nkele hloohong ho fihlelleha ha Riphaboliki ya Croatia ho Kopano ya Yuropa (EU) e kenellang hammamorao ka hara Porothokhole.Ho hodiswa ha EU ho tla ntlafatsa phihlello ya Aforika Borwa ka hara EU, e tla lebisang ho tlhahiso ya menyetla ya mesebetsi, ho rotetsa kgolo ya moruo, le ho ntlafatsa dikgetho tsa bareki. Sena se tsamaelana le pono ya Morero wa Ntshetsopele ya Naha wa ho hlahisa mesebetsi, ho hodisa moruo le ho kgothaletsa dihlahiswa tse romellwang ka ntle.2.5 Kabinete e tjhaelletse monwana maemo a amehang a matjhaba le mekgwa e meng ya saense hore e kenngwe tshebetsong ka morero wa ho netefatsa taolo e hlwahlwa ya dikotsi e tla sebediswa ha ho rekwa ho tswa dinaheng tsa ka ntle mehlape le dihlahiswa tsa yona.Boimatahanyo ba ditlhoko tsa ho reka dinaheng tsa ka ntle ba Aforika Borwa le ditataiso tsa matjhaba tsa saense, bo tla matlafatsa boemo ba naha kgwebisanong ya matjhaba. Sena se tla bula phihlello ho dijo tse lekaneng, tse bolokehileng le ho ba le phepo bakeng sa batho le diphoofolo ka mawa a mehlodi mme se tla eketsa tlhahiso ya mesebetsi ka ho reka ka ntle dihlahiswa tsa nama ya kgomo tse reretsweng ho lokiswa ho ya pele ka hara Aforika Borwa.3 Dibili3.1 Kabinete e tjhaelletse monwana ho hlahiswa ha Sehlomathiso sa Bili ya Merero ya Botlokotsebe, ya 2015 ka hara Palamente.Dihlomathiso di fana ka diphethoho ho melao e amanang le ditlolo tsa molao tse tsamaelanang le dikaho tsa motheo tse kang boshodu ba dikheibole le dithapo tsa mehala. Dipehelo tse batlang di ba boima bakeng sa ho fana ka beile, kahlolo ya batlodi ba molao le ho bopa tlolo e ntjha ya molao ho etsa hore tshenyo ya dikaho tsa motheo tsa bohlokwa e be tlolo ya molao ka ho henahenana kapa ho itshunyatshunya tshebetsong ya ditshebeletso tsa motheo ka diketso tsa botlokotsebe.Hang ha bili ena e fetisitswe e tla netefatsa hore hona le mekgwa e teng ho tshireletsa dikaho tsa motheo, moo matsete a mangata a setjhaba a hlokehang a thehilweng, ho netefatsa hore naha e fihlella dipheo tsa yona tsa kgolo ya moruo le ho eketsa mesebetsi.3.2 Kabinete e tjhaelletse monwana ho hlahiswa ha Bili e shebilweng botjha ya Kgothaletso le Tshireletso ya Matsete, ya 2015 ka hara Palamente. Bili e tiiseletsa botjha hore Aforika Borwa e dutse e bulehile bakeng sa matsete a dinaheng tsa ka ntle, e fana ka tshireletso e hlwahlwa le polokeho ho batsetedi bohle, mme e baballa tokelo e ikgethang ya Mmuso wa Aforka Borwa ho tsitlallela merero ya ntshetsopele le diphethoho tsa leano la setjhaba.Sena se tshehetsa sepheo sa Morero wa Ntshetsopele ya Naha (NDP) wa ho hodisa matsete le kgolo ya thekiso ya dihlahiswa dinaheng tse ka ntle ho fehla kgolo ya moshwelella le ntshetsopele ka hara Aforika Borwa.3.3 Kabinete e tjhaelletse monwana phatlalatso ya Sehlomathiso sa Bili ya Dikgatiso, sa 2015 Koranteng ya Mmuso bakeng sa tshekatsheko e phatlaletseng.Bili e hlomathisa Molao wa Dikgatiso, wa bo98 wa 1978 le Molao wa Tshireletso ya Dibapadi tsa Kalaneng, wa bo11 wa 1967, eo e seng e le ya kgale kaha ha e nkela hloohong dintshetsopele maemong a dintlha tse ngata kapa dipehelo tse sebetsanang le merero ya tsa dijithale.Bili e sebetsana le ho fana ka dilaesense tsa mesebetsi ya dikgatiso/thepa mabapi le mosebetsi o dumeletsweng bakeng sa ho thibela tsuo ho tsa kgwebo. Sena se tla thusa mmuso ho shebana le mathata a borammino le dibapadi tsa kalaneng ka ho netefatsa hore ditsiane di lefuwa ka nako ke dikhamphani tsa dikgatiso le bahasi kaha boholo ba bona ba hlokahala jwaloka dihase.3.4 Kabinete e tjhaelletse monwana ho hlahiswa ha Sehlomathiso sa Bili ya Khomishene ya Tshebeletso ya Setjhaba, ya 2015 ho Palamente. Sena se hlomathisa Molao wa Khomishene ya Tshebeletso ya Setjhaba 46 wa 1997.Bili e shebana le ntlha ya ntjhafatso ya nako ya tshebetso ya Mokomishenara le hape ho dumella modulasetulo ho laela e mong wa bakomishenara ho sebetsa jwaloka modulasetulo bosiong ba ka bobedi modulasetulo le motlatsi wa hae.4 Maemo a Kabinete mabapi le Dintlha tsa Hajwale4.1 Kabinete e amohela banna ba Bahlano ba Cuba ba neng ba tshwerwe ho la Amerika ka 1998 le ho ahlolelwa melato e kenyeletsang bohlabaphio le polao. Bohlano bona bo ile ba romelwa Amerika jwaloka karolo ya marangrang a bitswang La Red Avispa ho fuputsa diketso tsa dihlopha tsa bokgukguni tsa Cuba tse neng di le palehong le ho rera ho ketola mmuso wa Fidel Castro.4.2 Kabinete e leboha mmuso wa Malawi ka kemedi ya Mokomishenara e Moholo wa Aforika Borwa Mofumahadi Cassandra Mbuyane-Mokone bakeng sa ho thusa ka ho kgutlisetswa hae ha bana ba babedi ba maAforika Borwa ba dilemo di 14 le 20 ba ileng ba tloswa tlhokomelong ya nkgono wa bona ho la Mpumalanga ho ya Malawi ka Phupu 2014 ke mosadi ya neng a ikgakantse jwaloka titjhere ya mehleng. Kajeno, Letona la Ntshetsopele ya Setjhaba Bathabile Dlamini, le tla amohela bana bao.5 Diketsahalo tse tlang5.1 Kabinete e etsa kgoeletso ho maAforika Borwa oohle ho nka karolo moketeng o tlang wa Kgwedi ya Nelson Mandela ka Phupu tlasa mookotaba:  Etsa letsatsi ka leng e be la Mandela: Ka ho nyehela metsotso e 67 ya nako ya rona ho thusa ba hlokang.  MoAforika Borwa ka mong o na le bokgoni ba ho hodisa lefa la Moporesidente wa mehleng mofu Nelson Mandela ka ho etsa phapang bophelong ba batho ba bang.Ka moya wa lefa la Madiba ha re boeleng re sebetse mmoho jwaloka ha re tshwaya Kgwedi ya Momahano ya Kahisano ka Phupu ho ntshetsapele setjhaba se momahaneng ka ho hodisa mehopolo ya ho hloka kgethollo, kgethollo ho ya ka bong, toka le tekatekano bakeng sa bohle jwaloka ha ho lebeletswe le ho labalabelwa ho ya ka Molaotheo wa rona.5.2 Jwaloka ka karolo ya ho keteka le ho hlompha dinyehelo ho tsa saense, boenjineri, thekenoloji le ntlafatso, Letona la Saense le Thekenoloji Letona Naledi Pandor le tla tshwara dijo tsa mantsiboya tsa maemo a hodimo bakeng sa ho tsebisa bahlodi ba Foramo ya Naha ya Saense le Thekenoloji ya 2014/15   e leng Dikgau tsa BHP Billiton ka la 9 Phupu 2015 Emperors Palace, ho la Kempton Park tlasa mookotaba:  Lesedi .Dikgau tsena di thakgotswe ka 1988. Bakeng sa ho keteka mookotaba wa selemo sena wa UNESCO o reng  Selemo sa Matjhaba sa Lesedi le Dithekenoloji tse itshetlehileng hodima Lesedi , Kgau e Ikgethang e tla abelwa diphuputso tse tsamaelanang le tsa lesedi.5.3 Ka moya wa Beke ya Aforika ya Tshebeletso ya Setjhaba e tla etsahala bekeng ena (ho tloha ka la 22 ho isa ho la 26 Phuptjane 2015), Kabinete e lakatsa ho leboha basebeletsi bohle ba setjhaba ka boitlamo, boinehelo le mosebetsi o matla mabapi le ho fana ka tshebeletso ho batho ba rona. Re etsa kgoeletso ho basebeletsi ba setjhaba hore ba itlame botjha ho sebetsana le ditlhoko tsa maAforika Borwa oohle.6.  Boemo ba Aforika Borwa mabapi le ntlha ya Lekgotla la Dinyewe tsa Botlokotsebe la Matjhaba (ICC)Kabinete, e entse qeto ya hore e tla sheba botjha bonkakarolo ba Aforika Borwa ho Molao wa Roma wa ICC, ka lebaka la mabaka a mangatanyana.Aforika Borwa esale e le motshehetsi e moholo wa ho thehwa ha ICC le ho ba e nngwe ya dinaha tsa pele tsa ho saenela Molao wa Roma wa ICC. E dula e ikemiseditse bakeng sa tsamaiso ya toka ya matjhaba  ho netefatsa hore dinyewe tse mpe ka ho fetisisa ho dinaheng tsa matjhaba ka kakaretso ha dia lokela ho tlohellwa feela di sa ahlolelwa le hore kahlolo e hlwahlwa e lokela ho netefatswa ka ho nka mehato memong ya naha le ka ho matlafatsa tshebedisano mmoho ya matjhaba. Aforika Borwa e tla dula e hodisa le ho kgothaletsa boikitlaetso ba lebatowa le ba matjhaba bakeng sa ho sebetsana le botlokotsebe bo jwalo.Aforika Borwa ke setho sa Kopano ya Mekga ya Dipuso e thehilweng ka Atikele 112(1) ya Molao wa Roma wa ICC.Aforika Borwa hape ke setho sa Matjhaba a Kopaneng (UN), AU le ditheho tse ding tsa matjhaba. E nkela hloohong haholo boikarabelo ba yona ho tsa matjhaba.Aforika Borwa e bapala karolo ya bohlokwa kontinenteng ya Aforika le ho ditheho tse fapafapaneng tsa kontinente. Hape e tshwara Palamente ya BoAforika. Letona la Aforika Borwa la mehleng la Lefapha la Merero ya Lehae ke modulasetulo wa Khomishene ya AU.Aforika Borwa e itahletse ka setotswana mererong ya ho tlisa kgotso dinaheng tse ngata tsa Aforika tse kang Democratic Republic of Congo. Aforika Borwa e kene ka matla tabeng ya ho netefatsa hore tsamaiso ya dipuisano tsa kgotso e batlang e tekateka Sudan le South Sudan e tswela pele, molemong wa batho ba mebuso eo e ikemetseng le dinaha tse ding tse ikemetseng le kontinente ya Aforika.Aforika Borwa e nkuwa matjhabeng jwaloka mohokahanyi wa kgotso ya tshepahalang ka ditho tsa lebotho la sesole tse ka bang 3 000 tsa Aforika Borwa tse teng mererong e jwalo ya ho tlisa kgotso tlasa bodisa ba AU le UN.Aforika Borwa e kgothaletsa tshebedisano mmoho pakeng tsa Aforika Borwa le dinaha tse ding le ntshetsopele e kopanetsweng ka hara kontinente. Aforika Borwa e sebedisa Tlhabollobotjha ya Aforika le Letlole la Matjhaba la Tshebedisano mmoho ho, hara tse ding, matlafatsa kgothaletso ya demokerasi, puso e kgabane le thibelo le tharollo ya dikgohlano.Aforika Borwa e tsetela haholo mehlodi ya ditjhelete, ya sesole, ya setekginiki le batho ho lebiseng phihlellong ya kgotso, polokeho le tswelopele ka hara kontinente ya Aforika. Melemo ya matsete ana a ntse a lemohuwa hanyanehanyane dinaheng tseo Aforika Borwa e sebetsang ka hara tsona. Dinaha tsena di kenyeletsa Sudan le South Sudan.Kantle le ho ba setho sa Kopano ya Mekga ya Dipuso ho Molao wa Roma wa ICC, Aforika Borwa e tshwanela ho tsitsisa ditshwanelo tsa yona ho ICC le ditshwanelo tsa yona ho AU le ditshwanelo tsa yona ho mebuso ka bo mong, ho kenyeletswa eo e leng ya Aforika, ho ya ka ditumellano tsa matjhaba tseo e keneng ho tsona.Aforika Borwa e lemoha hore le Ditho tsa ka Dinako Tsohle tsa Lekgotla la Polokeho tseo e seng basaenni ho Molao wa Roma wa ICC ba ka nka karolo ka botlalo dipuisanong tsa ICC le baromellwa ho Lekgotla la Polokeho mabapi le mathata a teng naheng e nngwe.Dinaha tseo di nkile mehato ya ho netefatsa hore bahlanka le basebeletsi ba sesole ba keke ba angwa ke bolaodi ba ICC.Aforika Borwa hape e lemoha ho se dumellane ho teng ho diatikele tse fapafapaneng ho Molao wa Roma wa Lekgotla la Dinyewe tsa Botlokotsebe la Matjhaba mabapi le ho kotelwa ha Dihloho tsa Mebuso.Atikele 27 e bolela se latelang:Ho se amehe ha matla a semolao1.  Molao ona o tla sebetsa ka ho lekalekana ho batho bohle le phapang e itshetlehileng hodima matla a semolao. Haholoholo, matla a semolao jwaloka Hlooho ya Puso kapa Mmuso, setho sa Mmuso kapa palamente, moemedi ya kgethilweng kapa mohlanka wa mmuso ha a phemise motho hore a jare boikarabelo ba hae ba diketso tsa botlokotsebe tlasa Molao ona, kapa a tla, ona ka bo ona, etsa hore kahlolo e bebofatswe.2.  Dikotelo kapa melawana e ikgethang ya tsamaiso e ka kgomaretswang ho matla a semmuso a motho, e ka ba tlasa molao wa naha kapa wa matjhaba, di keke tsa thibela Lekgotla la Dinyewe ho sebedisa matla a lona hodima motho ya jwalo.Ha ho shejwa qalong, atikele ena e tsamaelana le ICC ka tshebediso ya matla ho mang kapa mang, ho sa kgathaletsehe boemo ba matla a motho eo a semmuso.Leha ho le jwalo, Atikele 98 e bolela se latelang:Tshebedisano mmoho mabapi le ho nyahlatswa ha tshwaro le tumello ya ho nehelwa.1.  Lekgotla le keke la tswella ka kopo ya ho nehelwa kapa thuso e tla batla hore Puso e kopilweng e sebetse ka ho hloka botsitso ka ditshwanelo tsa yona tlasa molao wa matjhaba mabapi le Puso kapa kotelo ya sedipolomate ya motho kapa thepa ya Puso ya boraro, ntle le haeba Lekgotla le ka qala ho fumana tshebedisano mmoho ya Puso eo bakeng sa ho nehela.2.  Lekgotla le keke la tswella ka kopo ya ho nehela e tla batlang hore Puso e kopilweng e sebetse ka ho hloka botsitso ka ditshwanelo tsa yona tlasa ditumellano tse latellwang mabapi le hore tumello ya Puso e romelang e tshwanela ho nehela motho eo wa Puso eo Lekgotleng, ntle le haeba Lekgotla le ka qala ka ho fumana tshebedisano mmoho ya Puso e romelang bakeng sa ho fana ka tumello ya ho nehela.Atikele 98(2) e bohlokwa le ho se qeaqeye. E bolela ka botlalo hore ICC e keke ya kopa hore ho nehelwe ka motho ke Puso e kopuwang, haeba seo se ka baka hore puso e koptjwang e be kgahlano le ditshwanelo tsa yona tsa matjhaba, ntle le ha ICC ka boyona e qala pele ho fumana tshebedisano mmoho ya Puso e romelang. Ka mantswe a mang, Atikele 98(2) e beha tshwanelo ho ICC ho thusa dinaha ho phethahatsa mangolo a tshwaro.Ho hlakile haholo hore ICC e ne e tseba hore Aforika Borwa e ne e ka ba le mathata a ho phethahatsa lengolo la tshwaro bakeng sa Moporesidente Al-Bashir, ka lebaka la ditshwanelo tsa yona tsa matjhaba.ICC ka la 28 Motsheanong 2015, e ne e se e ntse e memme Aforika Borwa hore e tshware dipuisano le yona mabapi le ho ntshuwa ha lengolo la tshwaro ho ya ka Atikele 97 e bolelang ka ho hlaka le ho hloka qeaqeo hore moo Mokga wa Puso o fumanang kopo e tsamaelanang le ho hlwaya mathata a ka sitisang kapa ho thibela ho phethiswa ha kopo, Puso e tla buisana le Lekgotla ntle le tikatiko bakeng sa ho rarolla ntlha eo.Mathata a jwalo a ka kenyeletsa taba ya hore ho phethiswa ha kopo maemong a yona a hajwale e ne e tla etsa hore Puso e kopilweng ho roba ditshwanelo tsa tumellano ya e neng e le teng pele e nkilweng mabapi le Puso e nngwe.ICC e ne e tshwanela hore e lemohile hore Aforika Borwa e ne e tla, ho ntshuweng ha lengolo la tshwaro, roba ditshwanelo tsa yona tse teng mabapi le AU. Seo e tshwanetse ho ba lebaka le le leng feela le utlwahalang hobaneng ICC e ne e memme Aforika Borwa hore e buisane le yona.Ka ho mema Aforika Borwa hore e buisane le yona, e ne e le mosebetsi wa ICC hore e buisane le Aforika Borwa ka botshepehi le ho e thusa ho imatahanya le ditshwanelo tsa yona ho ICC le AU.Aforika Borwa e amohetse sememo sa ICC hore e buisane le yona ho ya ka Atikele 97. Hantlentle, Aforika Borwa e ne e na le dingongoreho tse ngatanyana mabapi le bonnete ba ho ntshuwa ha mangolo a tshwaro le ditshwanelo tsa Aforika Borwa tse tswalwang ke botho ba yona ba AU.Aforika Borwa e tlamehile ho natsa qeto e nkilweng ke AU Sirte ho la Libya ka la 3 Phupu 2009 hore ditho tsa yona ha di a lokela ho sebedisana mmoho le ICC, ho latela dipehelo tsa Atikele 98 tsa Molao wa Roma wa ICC ho fihlela Lekgotla la Polokeho le nketse hloohong kopo ya AU. AU e kopile Lekgotla la Polokeho ho nyahlatsa qeto ya yona ya ho fetisetsa maemo ana Darfur ho ICC bakeng sa diphuputso.Kopo eo ha ho so sebetsanwe le yona ho fihlela hajwale. AU e ne e entse kopo ho ya ka Atikele 16 ya Molao wa Roma wa Lekgotla la Dinyewe tsa Botlokotsebe tsa Matjhaba, kaha AU e dumela hore ho itshunyaka ha ICC tabeng ena e tla baka tshoso ho kgotso le polokeho ka hara kontinente ya Aforika.Aforika Borwa e na le kgahleho e itseng qetong ya AU hobane e teng ditherisanong tsa kgotso ho la Sudan le South Sudan. Dinaha ka bobedi di file Aforika Borwa maitlamo a fapafapaneng mabapi le ditsamaiso tsa dipuisano tsa kgotso. Haeba ditsamaiso tsa dipuisano tsa kgotso di hloleha, ditlamorao bakeng sa batho ba dinaha tseo le kontinente ya Aforika di tla baka koduwa.Aforika Borwa e tshwara dipuisano le Sudan le South Sudan nako le nako mme e fumane ditiisetso ho tswa ho dinaha ka bobedi mabapi le ditsamaiso tsa dipuisano tsa kgotso.Aforika Borwa e amohetse sememo sa ICC ho rerisana le yona ho ya ka Atikele 97 ka botshepehi mme e ne e tshepile hore ho tla ba le dipuisano tse ahang tse molemo mabapi le mathata ao Aforika e kopaneng le ona ha e ne e lokela ho phethahatsa lengolo la tshwaro.Kopano ya sethathong e ne e tshwerwe le ICC ka la 12 Phuptjane 2015. Kopano eo e ne e kenetswe ke Moambasatara wa Aforika Borwa le moeletsi wa hae ho tsa molao. Kopanong eo Moambasatara o hateletse hore ha a kgone ho sebetsana le dintlha tsa setekginiki le tsa molao tse teng mme o ne kopa ho hlophisa kopano e nngwe moo batho ba ka kgonang ho sebetsana le ditaba tseo ba tla bang teng.Kopano ya bobedi, bakeng sa morero oo, e ne e reretswe ho tshwarwa ka Mantaha, 15 Phuptjane 2015. Ka letsatsi leo, dipuisano tseo e leng tsona ho ya ka Atikele 97 di ne di lokela ho tshwarwa. Leha ho le jwalo, ICC e ile ya batla hore ho be le kopano pelenyana ho moo mme kopano e kang eo e ile ya hlophiswa bakeng sa Sontaha 14 Phuptjane 2015 ka 12h30. Leha ho le jwalo, hammamorao bosiung ba Moqebelo, 13 Phuptjane 2015, Motjhutjhisi wa ICC o ile a etsa kopo e potlakileng ho ICC dintlheng tse latelang: Kopo e Potlakileng ya Motjhutjhisi bakeng sa Taelo e hlakisang haeba Atikele 97 mabapi le dipuisano tse entsweng le Aforika Borwa le hore ke Tshwanelo ya Aforika Borwa hore hanghang e Tshware le ho Nehelana ka Omar Al Bashir. Motjhutjhisi o entse Kopo e Potlakileng ho ICC, ntle le ho fana ka temoso efe kapa efe ho Aforika Borwa. Motjhutjhisi o kopile hore dintlha tse batsi tsa Kopo e Potlakileng di dule e le lekunutu, empa qeto ya ICC e entswe phatlalatsa.ICC e mametse taba ena hanghang le ho hlahisa Qeto ya yona. Ha e le hantle ICC, ntle le ho mamela Aforika Borwa, e entse qeto ya hore dipuisano tsa Atikele 97 di phethetswe mme Aforika Borwa e ne e tlamehile ho tshwara le ho nehelana ka Moporesidente Omar Al-Bashir. Qeto eo e entswe, jwaloka ha ho se ho boletswe, ntle le temoso efe kapa efe ho Aforika Borwa.Aforika Borwa jwaloka Mokga wa Puso ho Molao wa Roma wa ICC hape jwaloka setho sa Kopano ya Mekga ya Dipuso e ne e tshwanelwa ke temoso ya Kopo e Potlakileng ya Motjhutjhisi ho ICC le hore e mamelwe tabeng ena, haholoholo kaha dipuisano di ne di se di hlophisitswe.Boikemelo ba Aforika Borwa jwaloka naha hape bo bolela hore e na le tokelo ya ho tshwarwa ka ho lekalekana le ka hlompho, ho sa kgathaletsehe hore maemo a jwang.Ho ka bonahala eka ICC e ne e sa fana ka sememo ho Aforika Borwa bakeng sa dipuisano ho ya ka Atikele 97 ka botshepehi le ka mokutu o tshepehang le o nang le nnete bakeng sa ho thusa Aforika Borwa. Aforika Borwa, kahoo, e entse qeto ya ho sheba botjha bonkakarolo ba yona ho Molao wa Roma wa ICC.Ho na le diatikele tse pedi ho Molao wa Roma tse bohlokwa bakeng sa ho sekaseka boemo boo Aforika Borwa e tshwanelang ho bo nka mabapi le tshebedisano mmoho ya yona ya kamoso le ICC.Tsena ke diatikele tsa 119 le 127.ARTIKELE 119Tharollo ya diqaka1.  Qaka efe kapa efe e amanang le mesebetsi ya molao wa Lekgotla e tla rarollwa ke qeto ya Lekgotla.2.  Qaka efe kapa efe e nngwe pakeng tsa Mekga ya Dipuso e mmedi kapa ho feta e amanang le kutlwisiso kapa tshebediso ya Molao ona e sa rarollwang ka ditherisano nakong ya dikgwedi tse tharo tsa ho qala ha tsona e tla fetisetswa ho Kopano ya Mekga ya Dipuso.Kopano e, ka boyona, e ka batla ho rarolla qaka kapa e etse dikgothaletso ka mekgwa e meng ya ho rarolla qaka, ho kenyeletswa phethisetso ho Lekgotla la Matjhaba la Toka ka ho tsamaelana le Molao wa Lekgotla leo.Atikele 119 e sebetsana le dintlha tse pedi:Sa pele, diqaka tse amanang le mesebetsi ya molao ya ICC; mme sa bobedi, qaka efe kapa efe pakeng tsa Mekga ya Dipuso e mmedi kapa ho feta tse amanang le kutlwisiso kapa tshebediso ya Molao wa Roma.Mabapi le sa pele ka hodimo mona, Aforika Borwa e ka be e na le qaka le ICC mabapi le Qeto eo e e entseng ho latela Kopo e Potlakileng ya Motjhutjhisi bakeng sa Taelo e hlakisang haeba dipuisano tsa Atikele 97 le Aforika Borwa di phethetswe le hore Aforika Borwa e Tlamehile hore Hanghang e Tshware le ho Nehelana ka Moporesidente Omar Al Bashir.Aforika Borwa e tla kenela ditherisano tsa semmuso le ICC tabeng ena ka sepheo sa ho utlwisisa mmono wa ICC le kamoo e utlwisisang Atikele 97.Aforika Borwa hape e batla ho utlwisisa, ho tswa ho ICC, hore ditshwanelo tsa yona ke dife ho ya ka Atikele 98(2) ho Puso e kopilweng e kekeng, mabapi le tlolo ya tshwanelo ya matjhaba, ya phethahatsa lengolo la tshwaro.Aforika Borwa hape e ikemiseditse ho hlahisa taba ena kopanong e latelang ya Kopano ya Mekga ya Dipuso ho Molao wa Roma wa Lekgotla la Dinyewe tsa Botlokotsebe tsa Matjhaba. Ho shebanwe le ho rarahana ha dingongoreho tsa setekginiki le tsa semolao tseo re nang le tsona, Aforika Borwa hape e tla sekaseka ho fetisetsa taba ena ho Lekgotla la Matjhaba la Toka bakeng sa qeto tabeng ena.Atikele 97 ha e so ka e sebediswa peleng ke ICC. Lena e ne e le lekgetlo la pele hore Mokga wa Puso o ne o menngwe ke ICC ho buisana le yona mabapi le mathata ao e ka beng e na le ona mabapi le ho phethahatswa ha lengolo la tshwaro ho ka bakang hore Mokga wa Puso o robe ditshwanelo tsa ona tsa matjhaba. ICC e ne e tshwanetse ho nkela taba ena hloohong mme mekga ka bobedi e ne e tlamehile ho rerisana ka botshepehi.Aforika Borwa e ka, hape jwaloka mokgwa wa ho qetela, sekaseka ho ikgula ho ICC. Qeto e jwalo e tla nkuwa feela ha Aforika Borwa e se e entse mekutu yohle e teng ho lokisa taba ena ho ya ka Molao wa Roma wa ICC, Tjhata ya Matjhaba a Kopaneng le disebediswa tse ding tsa molao wa matjhaba.Atikele 127 e sebetsana le ho ikgula ho ICC le ho bolela hara tse ding.1.  Mokga wa Puso o ka, ka tsebiso e ngotsweng ho ya ho Mongodikakaretso wa Matjhaba a Kopaneng, ikgula ho tswa Molaong ona. Ho ikgula ho tla qala ho sebetsa selemo kamora letsatsi la ho amohela tsebiso, ntle le haeba tsebiso e supa letsatsi le leng la hammamorao.Aforika Borwa e tla kenela dipuisano hanghang le AU le ditho tsa dipuso mabapi le kamoo mekgwa ya ho rarolla diqaka tsa Aforika e ka kenngwang tshebetsong ntle le tikatiko  ho netefatsa hore ditlolo tsa molao tse mpe ka ho fetisisa tse amang dinaha tsa matjhaba ka kakaretso di se ke tsa tlohellwa di sa ahlolelwa mme le ho qoswa ho hlwahlwa ha tsona ho tshwanelwa ho netefatswa ka ho nka mehato maemong a naha le ka ho matlafatsa tshebedisano mmoho ya matjhaba. Haholoholo ho feta, Aforika Borwa e tla kenela ditherisano le dinaha tse ding tsa Aforika tsa ka bobedi le tsa bongata ho potlakisa diphethoho tsa Lekgotla la Dinyewe la Aforika la Ditokelo tsa Botho le tsa Batho le makgotla a mang a lebatowa. Sena se tla netefatsa hore ditlolo tsa molao tse mpe kgahlanong le botho ho ka sebetsanwa le tsona ka nako le ka bokgabane ke ditheo tsena le hore ho be le setlamo sa tshehetsano moo ditlolo tse jwalo tsa molao di tla ahlolelwa ke ICC kapa ditheo tsa lebatowa.Aforika Borwa haufinyana e tla etsa ditlhophiso tsa ho kenela dipuisano tsa semmuso le ICC mabapi le ditaba tse amanang le yona.Aforika Borwa e tla lokisa tlaleho mabapi le dipuisano tsa yona le ICC ho ya ka Atikele 97 le mathata ao e a fihletseng ho ya ka Atikele 98(2) le ho fana ka seo kopanong e tlang ya Kopano ya Mekga ya Dipuso.Aforika Borwa hape e tla sisinya dihlomathiso ho Molao wa Roma wa Lekgotla la Dinyewe tsa Botlokotsebe ba Matjhaba ho hlakisa le ho hodisa ditshwanelo tsa dipuisano le tshebedisano mmoho tsa ICC ho Dipuso tse jwalo.Ho ikopanya le AU le mebuso ya Afrika le hona ho tla qala. Mmuso o tla kgetha moifo wa Matona oo hanghang o tla qala ho ikopanya le ICC, AU le dinaha tsa Aforika.7. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang7.1 Dithonyo tsa Batsamaisi bao e seng ba Phethahatso ho Boto ya Bookamedi ba Polokeho Mawatleng ya Aforika Borwa (SAMSA):a) Monghadi Mavuso Msimang (Modulasetulo);b) Nomsa Cele (Motlatsi wa Modulasetulo)c)  Mofumahadi Anna Sekabiso Molemane;d) Monghadi Mervyn Robert Burton7.2 Monghadi Virgin Anzel Seafield o thontswe jwaloka Motlatsi wa Motsamaisi-Kakaretso wa Leano la Basebetsi le dikamano tsa Diindaseteri ho Lefapha la Mesebetsi7.3 Moporofesara Richard Michael Levin. Hlooho ya Sekolo sa Mmuso sa Naha bakeng sa konteraka ya dilemo tse hlano e felang ka Tshitwe 2019.Dipotso: Mofumahadi Phumla Williams (Sebueledi sa Kabinete se Tshwereng Mokobobo)Mohala: 083 501 0139 "
Pehelo ya kopano ya Kabinete ya la 28 Phupu 2015,30 Jul 2015,https://www.gov.za/speeches/statement-cabinet-meeting-28-july-2015,https://www.gov.za/st/speeches/pehelo-ya-kopano-ya-kabinete-ya-la-28-phupu-2015-30-jul-2015-0000,"1. Diqeto tsa bohlokwa tsa Kabinete1.1. Kabinete e ananetse merero ya ho thea Setsi sa Diteko tsa Merafo sa Operation Phakisa, se tla hlwaya mofuta wa mathata a sebele a kginang sekgahla sa kgolo le ntshetsopele ya lekala. Setsi sa Diteko tsa Merafo se tla boela se etsa merero ka kopanelo ho hlola diphephetso tsena. Setsi sa Diteko tsa Merafo sa dibeke tse nne se kgethetswe ho ba ka Mphalane 2015.1.2. Kabinete e ananetse ho hatiswa ha ditshwaelo tsa setjhaba tsa Lewa la nakwana la Moruo wa tsa Tlhaho. Lewa lena le akaretsa nako ya dilemo tse 14 tse felang ka 2030. Lewa le habile ho eketsa seabo sa tsa tlhaho ho Palo yohle ya Dihlahiswa tsa Naha (GDP), ha le ntse le baballa tikoloho ya naha.Ho tse ding, le tla shadima ntlafatsong ya kgolo makaleng a tikoloho le bohahlaudi.1.3. Kabinete e ananetse ho hatiswa ha ditshwaelo tsa setjhaba tsa moralo wa nakwana le mokgwatsamaiso bakeng sa ho etswa ha Seabo sa Aforika Borwa se Reretsweng ho Lekolwa boemong ba Naha bakeng sa dipuisano le ba amehang pele e isuwa Selekaneng sa Moralo wa Matjhaba a Kopaneng Phetohong ya Tlelaemete (UNFCC).Moralo ona, ha ho se ho buisanwe ka ona ka botlalo, o tla bopa karolo ya tumellano ya molao tlasa UNFCC, e tla ananellwa Paris, France ka Tshitwe 2015.2. DibiliKabinete e ananetse ho hatiswa ha Dibili tse latelang bakeng sa ditshwaelo tsa setjhaba:2.1. Bili ya Lekgotla la Taolo ya Meedi (BMA), 2015, e batlang ho bopa BMA e tla tsitsisa ho eta ho bolokehileng mahlakoreng ohle a meedi, nolofatso ya kgwebisano le dintho tsa bohlokwa tsa tshireletso ya naha, ka ho ya ka boemo ba lebatowa la Aforika Borwa, ditlamo tsa Aforika le tsa matjhaba.Bolaodi bo le bong ba tshebediso ya molao meeding bo fana ka kgonahalo ya ditshebeletso tse baballang ditjeo haholwanyane esita le tshireletso le taolo tse matlafaditsweng tsa tikoloho ya meeding.2.2. Sehlomathiso sa Bili ya Baphaphathehi, 2015, e batlang ho thea mokgwatsamaiso wa ho etsa kopo o sebetsang ka bokgabane le ho feta bakeng sa ba batlang tjako.Kabinete e boetse ya ananela ho tliswa ha Dibili tse latelang Palamenteng:2.3. Mmuso wa Dibaka: Sehlomathiso sa Bili ya Dikgetho tsa Bomasepala, 2015, e hlomathisang Mmuso wa Dibaka: Molao wa Dikgetho wa Bomasepala, 2000 (Molao wa 27 wa 2000).Dihlomathiso di hlaola dintho ka maikutlo a ho netefatsa tlhophiso le tshebediso e ntle ya dikgetho tsa 2016 tsa mmuso wa dibaka.2.4. Sehlomathiso sa Bili ya Inshorense ya Batho ba Fellwetsweng ke Mesebetsi, 2014. Sena ke sehlomathiso sa bobedi sa Molao wa Inshorense ya Batho ba Fellwetsweng ke Mesebetsi wa 2001 (Molao wa 63 wa 2001).Hang ha Bili e se e atlehisitswe, ho tse ding e tla atolla nako ya ho lefa melemo ho motsetedi ho tloha dikgweding tse robedi ho ya ho tse 12 le ho atolla nako eo motsetedi a ka etsang tseko ka yona ho tloha dikgweding tse tsheletseng ho ya ho tse 12.3. Diketsahalo tse tlang3.1. Kabinete e ananetse mokotaba wa Kgwedi ya Basadi ya 2015:  Basadi ba Kopane ho Ntshetsa Aforika Borwa Pele  le almanaka ya diketsahalo tsa Kgwedi ya Basadi, e lebisang lenaneong la bolelele ba selemo.Ketsahalo ya Letsatsi la Basadi ka la 9 Phato 2015 e tla ba Sasolburg, Freistata, athe e tla boela e tshwauwa ke ho ntshuwa ha Tlaleho ya pele ya Maemo a Basadi ke Moporesidente Jacob Zuma.Selemo sa 2015 se boela hape se tshwaya la sehopotso sa bo59 sa Mohwanto wa Basadi o neng o leba Union Buildings kgahlanong le melao ya dipasa, empa seo sa qala ho itukisetsa sehopotso sa bo60 sa 2016.3.2. Letona la Saense le Theknoloji, Mofumahadi Naledi Pandor, o tla thakgola Beke ya Naha ya Saense (NSW) e tla nka sebaka (ho tloha ka la 1 ho ya ho la 8 Phato 2015) Yunivesithing ya Leboya Bophirimela (NWU) Khamphaseng ya Mafikeng ka la 1 Phato. O tla felehetswa ke Setho sa Lekgotla la Phethahatso (MEC) wa Thuto wa Leboya Bophirimela, Mofumahadi Maphefo Matsemela, le Motlatsi wa Motjhanselara wa NWU, Moporofesara Dan Kgwadi. Ketsahalong ena ho tla ba teng diketekete tsa baithuti, baithuti ba yunivesithi, borasaense le ditho tsa setjhaba.Mokotaba wa NSW wa 2015 ke  Selemo sa Matjhaba sa Kganya le Dithekenoloji tse itshetlehileng ka Kganya.  Kganya le bohlokwa ba yona ho ntlafatseng maphelo ho tla bontshwa ka mekgwa e fapaneng e kang ho sebediswa ha leisara ho tsa bophelo bo botle, sejareng ya mahlo, tlhahiso diindastering, ho tjheseletsa makoloi mmoho le mabone a tshireletso bakeng sa ho tshosa mashodu.Lefapha la Saense le Thekenoloji, ka Lekgotla la Saense le Diphuputso tsa Diindasteri (CSIR), le tsetetse ho saense ya maqhubu a kganya   saense ya thekenoloji ya kganya ya ho fehla, ho laola le ho fofonela maqhubu a kganya le boseberwana ba kganya. Ho tse ding, sena se lebisitse tshibollong ya pele ya lefatshe ya thekenoloji ya leisara ya dijithale. Tshibollo ena ya CSIR e emetse mokgwa o motjha wa ho nahana ka thekenoloji ya leisara mme e ka ba lepatlelo leo dithekenoloji tsa kamoso di ka ahwang ho lona.4. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.4.1. Monghadi Stavros Nicolaou e le setho se lehlakoreng sa Lekgotla la Naha la Ntshetsopele ya Moruo le Merero ya Mesebetsi ho Boto e Ikgethileng ya Boeletsi ba Moruo wa Dizounu.4.2. Banka ya Mobu:a) Monghadi Bafana Patrick Mathidi   (o thontswe botjha e le Mookamedi eo e seng wa Phethahatso);b) Ntamolane Sandra Julie Hester Coetzee   (Mookamedi eo e seng wa Phethahatso);c) Mofumahadi Mathane Eveline Makgatho   (Mookamedi eo e seng wa Phethahatso); led) Monghadi Bennie van Rooy   (Mohlanka e Moholo wa tsa Ditjhelete e le Mookamedi wa Phethahatso).4.3. Lekgotla la Khansele ya Naha ya Boingodiso ba Baahi ba Matlo:a) Monghadi Abbey Chikane (Modulasetulo);b) Mofumahadi JuliekaBayat;c) Mofumahadi Xoliswa Eunice Daku;d) Monghadi Themba Thomas Cyril Dlamini;e) Mofumahadi Hlaleleni Kathleen Dlepu;f) Leqosa Segogwane Samuel Kotane;g) Monghadi Phetola Nailana Solomon Makgathe;h) Mofumahadi Mankwana Christinah Mohale;i) Mofumahadi Busisiwe Nwabisa Nzo;j) Monghadi Alvin Phumudzo Rapea;k) Monghadi Goolam Hoosen Manack (moemedi wa Lefapha la Matlotlo a Naha);l) Monghadi Obed Lucas Molotsi (moemedi wa Lefapha la Mesebetsi ya Setjhaba); lem) Monghadi Lulama Andisa Potwana (moemedi wa Lefapha la Kgwebisano le Indasteri).4.4. Ngaka Muzamani Charles Nwaila e le Motsamaisi e Moholo wa Lefapha la Merero ya Setso   (Katoloso ya konteraka bakeng sa dilemo tse tharo.)4.5. Ngaka Bongani Douglas Ngqulunga e le Motlatsi wa Motsamaisi e Moholo: Kantorong ya Poraefete ya Moporesidente Kantorong ya Mopresidenteng.Dipotso: Mofumahadi Phumla Willia Mofumahadi (Sebueledi sa Kabinete se Tshwereng Mokobobo)Mohala: 083 501 0139"
Pehelo ka Kopano ya Kabinete ya la 12 Phato 2015,13 Aug 2015,https://www.gov.za/speeches/statement-cabinet-meeting-12-august-2015-13-aug-2015-0000,https://www.gov.za/st/speeches/statement-cabinet-meeting-12-august-2015-13-aug-2015-0000,"1. Ho kenngwa tshebetsong ha mananeo a bohlokwa a mmuso 1.1. Kabinete e amohela kgatelopele ya Porojeke ya Mikondzo, e leng boikitlaetso ba phano ya ditshebeletso bo reretsweng phihlello ya ditshebeletso tsa kahisano dibakeng tse futsanehileng ka ho fetisisa tsa naha. Sena se bonahetse De Doorns ho la Kapa Bophirima, moo ho ntseng ho fanwa ka thuso ho malapa a 4 021 ao dihlooho tsa ona boholo e leng basebeletsi ba dihla ba mapolasing. Thuso e kenyeletsa, hara tse ding, phano ya peo le sethopo bakeng sa ditshingwana tsa malapa le thuso ya ditjhelete bakeng sa ho theha mekgatlo le dikoporasi tsa badudi. Lefapha la Ntshetsopele ya Setjhaba hape le sebedisa De Doorns ho ntshetsapele leano mabapi le basebeletsi ba dihla.Hodima moo, Lekala la Aforika Borwa la Tshireletso ya Setjhaba (SASA) le ile la tla ka lenaneo le matla la Pebofatso ya Mathata ho tsa Kahisano bakeng sa ho fana ka dijo le ditlhoko tse ding tse kang diaparo tsa sekolo bakeng sa bana ba malapa a sokolang. Thuso ya tjhelete ya R1 083 160 ho tswa ho Lekala la Naha la Ntshetsopele le tshehetsa dihlopha tse 11 tse sa keneleng ditsheng tsa Thuto ya Ntshetsopele ya Bana (ECD), moo bana ba 975 jwale ba kenang ditsheng tsa ECD tulong eo mme ba 789 ba bona ba kgola molemo ho tswa tshehetsong ya mmuso ya ditjhelete ya ECD.1.2. Kabinete e thoholetsa dikatleho tse ntseng di tswela pele tsa Operation Fiela, e leng ya moraorao tjena Kapa Leboya moo tshebetso e kopanetsweng ke Tshebeletso ya Sepolesa ya Aforika Borwa (SAPS), mafapha a mmuso, le  makala a tiisetso ya molao a porofense le a bomasepala a ileng a tswela pele ho netefatsa hore batho ba bolokehile le ho ikutlwa ba le jwalo. Komiti e Kopanetsweng ya Matona mabapi le Bofalli (IMC) e tla tshwara kopano ya boraditaba bekeng e tlang ho fana ka dintlha tse batsi tsa moraorao tjena.1.3. Kabinete e thoholetsa mekgatlo ya basebetsi le dikhamphani tsa merafo mabapi le ho sebetsa mmoho le mmuso ho tsoseletsa lekala la merafo, e leng mokokotlo wa moruo wa rona mme e kgothaletsa bankakarolo bohle ho kenya tshebetsong boitlamo bona. Mmuso, mmoho le dikgwebo le basebetsi, esale o tsitlallela ho ntlafatsa bodulo bo hlwahlwa le maemo a bophelo ditoropong tsa merafo. Ka kakaretso R18 bilione e behetswe ka thoko bakeng sa mosebetsi o ntseng o tswela pele dibakeng tsa merafo tse sokolang, eo boholo ba yona bo tswang mmusong moo dikhamphani tsa merafo di nyehalang ho ka etsang nngwe-borarong ba dithuso tsa ditjhelete.1.4. Kabinete e tjhaelletse monwana ho kenyeletswa ha Moifo wa Matona a Tshireletso ho Komiti e Kopanetsweng ya Matona mabapi le Bofalli (IMC) ho ileng ha tsebiswa ke Moporesidente Zuma.IMC, e eteletsweng pele ke Motlatsi wa Moporesidente Cyril Ramaphosa, e tla hlahloba le ho rarolla ditlamorao tse ka bang teng ntle le maikemisetso tsa melawana ya bofalli makaleng a fapafapaneng, ho kenyeletsa bohahlaudi le matsete.  IMC e tla boptjwa ka Matona a Bohahlaudi; Merero ya Lehae; Kgwebo le Indaseteri; Ntshetsopele ya Setjhaba; Ntshetsopele ya Dikgwebo tse Nyenyane, le Moifo wa Tshireletso.2. Maemo a Kabinete mabapi le dintlha tsa bohlokwa ka hara tikoloho2.1. Kabinete e ananetse mekete ya Letsatsi la Basadi le o neng o tshwaretswe Sasolburg ho la Foreisetata tlasa mookotaba:  Basadi ba Kopane bakeng sa ho Ntshetsa Aforika Borwa Pele . Dikete tsa basadi di ne di bokane Lebaleng la Dipapadi la Harry Gwala Sasolburg ho ananela karolo ya bohlokwa e bapetsweng ke basadi nakong ya boitseko ba tokoloho kgahlanong le bokoloniale le kgethollo.Kabinete e ipiletsa ho makala kaofela a setjhaba ho tsitlallela mookotaba wa Kgwedi ya Basadi le ho tswela pele ho sebeletsa ho netefatsa hore basadi kaofela, haholoholo bana ba banana, ba a ntlafatswa le ho lokollwa leemeng la setjhaba hore re tle re sebetsane le tekatekano ya bong ka hara naha.Hodima moo, Moporesidente Zuma hape o lokolotse tlaleho ya pele ya mofuta wa yona e mabapi le Maemo a Basadi ka hara Aforika Borwa. Tlaleho e ananela, menyabuketso e meholo e entsweng ka hara naha esale ho tloha ka 1994 bakeng sa ho ntlafatsa maemo a basadi. Tlaleho ena e hlophisitswe ke Lefapha la Basadi kamora ho tshwara dipuisano ho phatlalla le naha mahareng a Tlhakubele le Phuptjane selemong sena (2015). Tlaleho ena e sebetsa jwaloka tokomane ya motheo bakeng sa kgothaletso ya matlafatso ya basadi, tekatekano ya bong le ditokelo tsa botho.Mmuso o tla sebedisa karolo e setseng ya kgwedi ena bakeng sa ho hlophisa diporofaele tsa basadi ba fihlelletseng tse kgolo le bonkakarolo ba bona ka hara moruo, haholoholo moo ba hlokang boemedi bo bonahalang. Tsena di kenyeletsa Dikgau tsa Basadi ho tsa Saense (13 Phato) le Dikgau tsa Basadi ho tsa Metsi le tsamaiso ya Dikgwerekgwere (23 Phato).2.2. Kabinete e thoholetsa  DiProtea bakeng sa ho etsa Aforika Borwa motlotlo ho Mohope wa Lefatshe wa Netebolo Sydney, ho la Australia. Sehlopha sa Aforika Borwa se mathuleng a ho kenela seka makgaolakgang a Mohope wa Lefatshe kamora ho bapala ka matla le dipapadi tse boima ho fihlela mona.Ho ya ka Federeishene ya Matjhaba ya Netebolo, Aforika Borwa jwale e behilwe maemong a bohlano lefatsheng. Kabinete e ipiletsa ho maAforika Borwa oohle ho tshehetsa DiProtea ha di ntse di tswela pele tlholong ya tsona Mohopeng wa Lefatshe.2.3. Kabinete e ipapisitse le Moporesidente Zuma  bakeng sa ho fetisa matshediso ho malapa, metswalle le basebetsi mmoho ba ditho tse bolailweng tsa SAPS. Dipolao tsena tse hlokang kelello di lokelwa ke ho tshwelwa ka mathe ke maAforika Borwa kaofela.Mapolesa a banna le a basadi a bohlokwa haholo bakeng sa ho tshireletsa badudi ho ditlokotsebe ka hara setjhaba.  Dipolao tsena tse hlokang kelello ha di hlothele feela naha le setjhaba bahlanka ba tiisetso ya molao, empa di boela di tima malapa banna, basadi, dikgaitsedi le batswadi.Kabinete e ipiletsa ho bohle ba nang le tlhahisoleseding ka dipolao tsena tse hlokang kelello ho hlahella le ho sebetsa mmoho le makala a tiisetso ya molao bakeng sa ho netefatsa hore ba nkang boikarabelo ba a tshwarwa le ho tobana le letsoho le matla la molao.2.4. Kabinete e thoholetsa Sehlopha sa Aforika Borwa mabapi le tshebetso ya sona e hlwahlwa ho Bompodi ba Lefatshe ba bo-16 ba FINA (Federeishene ya Matjhaba ya Disesi) Kazan, ho la Russia moo se hapileng dimedale tse pedi tsa gauta le tse tharo tsa silifera.3. Diqeto tsa Bohlokwa tsa Kabinete3.1. Kabinete e tjhaelletse monwana ho lokollelwa setjhaba ha Pampiri e Tala Mabapi le Leano la Naha la Diterene, le shebaneng le maeto a diterene a thepa le bapalami. Leano lena, le imatahantseng le Khomishene ya Kantoro ya Moporesidente e mabapi le Dikgokahano tsa Dikaho tsa Motheo, e thusa bakeng sa tsoseletso ya indaseteri ya diterene ka leano le itshetlehileng hodima boitshunyako ba mawa a matsete bo imatahantseng le Morero wa Naha wa Ntshetsopele (NDP).Sepheo ke ho aha tsamaiso ya dipalangwang e kgabane e kgonang ho phehisana le ditshebeletso tse ding ka hara naha le matjhabeng, le ho fokotsa ditjeho tsa dipalangwang. Sena se tla kgothaletsa tshebediso ya dithekenoloji tse nepahetseng bakeng sa ho phahamisa bokgoni ba tlhahiso le phumantsho ya maitsebelo a batlehang haholo ka hara moruo. Hape le ntlafatsa phihlello ya dibaka tsa mahae, motsamao o eketsehileng le tlhahiso ya mesebetsi.3.2. Kabinete e tjhaelletse monwana potolohiso ya tokomane ya  Lewa la Naha la Ntshetsopele ya Maitsebelo le Lekala la Bolaodi ba Thuto le Thupello ho ya ka nqane ho 2016 ka hara moelelo wa tsamaiso ya thuto le thupello ya kamora sekolo o kopanetsweng, o tswakatswakaneng  hore setjhaba se tshwaele.Tokomane ena e shebana le bohlwahlwa le bokgabane ba ditsha tsa ntshetsopele ya maitsebelo le ho kenyeletswa ha tsona ho tsamaiso ya thuto le thupello e phatlaletseng ya kamora sekolo.Haholoholo, e sisinya hore Lewa la Naha la Ntshetsopele ya Maitsebelo le latelang le behe ka sehloohong mesebetsi e hlwailweng e le e hlokahalang ka ho fetisisa bakeng sa ho kenngwa tshebetsong ha mananeo a ka sehloohong a naha. Hape e shebana le bohlwahlwa le bokgabane ba dintlha tsa  tsamaiso ya lekala la bolaodi ba thuto le thupello mabapi le ho ntsha dithuso tsa ditjhelete bakeng sa mesebetsi e ka sehloohong.3.3. Kabinete e tjhaelletse monwana ho ntshuwa ha laesense ya tshebetso ya ka nako tsohle ho Theminale ya Maemakepe ya Transnet bakeng sa ho sebetsana le theminale ya dikhontheinara tsa mankanisi e Boemakepeng ba Ngqura, bo fumanehang lebopong le ka botjhabela la Aforika Borwa, dikilomitara tse 20 leboya botjhabela ho Port Elizabeth le ho batla ho fihla mahareng a Durban le Motse Kapa. Sena se tsamaelana le merero e ka sehloohong ya mmuso e amanang le Operation Phakisa bakeng sa ho hodisa Moruo wa Mawatle. Sena se tla baka hore ditshebetso tsa mankanisi di tloswe maemakepeng a Port Elizabeth le Saldanha ho ya Boemakepeng ba Ngqura.3.4. Kabinete e tjhaelletse monwana hore Aforika Borwa e dumellane le Seboka sa Matjhaba se mabapi le Boikarabelo le Puseletso ho Tshenyo e mabapi le ho Tsamaiswa ha Phahlo e Kotsi le e Thethefatsang ka Dikepe, sa 2010.Seboka se netefatsa puseletso bakeng sa tshenyo ho batho kapa thepa, ditjeho tsa tlhwekiso le mekgwa ya tokiso botjha, le ditahlehelo ho tsa moruo tse bakilweng ke ho tsamaiswa ka dikepe ha phahlo e kotsi le e thethefatsang tse ka silafatsang lewatle. Aforika Borwa e tla kgona ho fihlella letlole la ho thusa mabapi le diketsahalo tsa phahlo e kotsi le ho thethefatsa hang feela ha ditsamaiso tsa palamente tsa ho sebetsana le sena ka hara naha di se di phethetswe.4. Dibili4.1. Kabinete e tjhaelletse monwana ho kenngwa ha Sehlomathiso sa Bili ya Difilimi le Diphatlalatso, ya 2015 ho Palamente. Bili e hlomathisa Molao wa Difilimi le Diphatlalatso, wa 1996 (Molao 65 wa 1996). Dihlomathiso di fana ka dintshetsopele tsa thekenoloji, haholoholo mapatlelong a tsa inthanete le mekgwa ya dikgokahanyo ya kahisano, bakeng sa ho tshireletsa bana kgahlanong le ho pepesetswa dikateng tsa mekgwa ya dikgokahanyo e sitisang maikutlo le ho ba kotsi mapatlelong oohle (a tshwarehang le a inthanete).Bili e matlafatsa makgetho a behilweng hodima marangrang a dikgokahanyo le ho bafani ba tshebeletso ba Inthanete bakeng sa ho tshireletsa setjhaba le bana nakong ya tshebediso ya ditshebeletso tsa bona. Bookamedi bo Ikemetseng ba Dikgokahanyo ba Aforika Borwa bo keke ba fana ka dilaesense kapa ho fana botjha ntle le tiisetso ho tswa ho Boto ya Difilimi le Diphatlalatso bakeng sa boimatahanyo bo felletseng le molao.5. Diketsahalo tse tlang5.1. Moporesidente Zuma o tla kenela Seboka se Tlwaelehileng sa bo-35 sa (SADC) sa Dihlooho tsa Mebuso ho tloha ka la 17 ho isa ho la 18 Phato 2015 Gaborone, ho la Botswana. Sebokeng sena, Moporesidente o tla fana ka marapo a bodulasetulo ba Lekala la Dipolotiki la SADC, Tshireletso le Tshebedisano-mmoho ho tsa Polokeho. Mosebetsing ona, Aforika Borwa e ile ya etella pele Merero e tsheletseng ya SADC ya Tekolo ya Dikgetho, e tiiseditseng hore dikgetho kaofela e ne e le tsa kgotso tse nang le botshepehi.5.2. Motlatsi wa Moporesidente Ramaphosa o tla nka Leeto la Tshebetso ho ya Japan ho tloha ka la 24 ho isa ho la 25 Phato 2015. Leeto lena le kenyeletsa leeto la tlhompho ho Tonakgolo Shinzo Abe le ho nka karolo ho Seminara ya Aforika Borwa-Japan ya Mokgatlo wa Dikgwebo tsa ka Ntle.Kabinete e ananela leeto la Tshebetso la ho ya Japan, le tla tiisa setswalle le kutlwisisano e teng pakeng tsa dinaha tsena tse pedi. Aforika Borwa le Japan hape di arolelana ditjhebo mabapi le bohlokwa ba ditherisano tsa bongata le tlhokeho ya ho hlabolla tsamaiso ya Lekgotla la Tshireletso la Mokgatlo wa Matjhaba a Kopaneng (UN) kopanong ya bo-70th ya Kopano ya Kakaretso ya UN kgweding e tlang.5.3. Moporesidente Zuma o tla kenela Imbizo ya Kantoro ya Moporesidente Eersterust, ho la Pretoria ka la 21 Phato 2015 ho bua ka dintlha tse amanang le tshebediso e mpe ya dithethefatsi. Moralo wa Naha wa Mankgonthe mabapi le Dithethefatsi, 2013-2017, o hokahanya mekutu ya mmuso ntweng e kgahlanong le tshebediso e mpe ya jwala le dithethefatsi.Kabinete e ipiletsa ho badudi ho sebetsa le mmuso le makala a tiisetso ya molao ho fedisa tshebediso e mpe ya dithethefatsi ka hara setjhaba sa rona, e leng sesosa sa mathata a mangata a kahisano, ho kenyeletsa dikgoka kgahlanong le basadi le tlhekefetso ya bana. Batswadi le bahlokomedi ba na le mosebetsi o hlokolosi oo ba lokelang ho o etsa bakeng sa ho netefatsa hore bana ba tshireletsehile le ho hodiswa hantle.5.4. Kabinete e ananela ho bulwa ha Sekolo sa Poraemari sa Makgatho Lewanika Mandela se ntlafaditsweng botjha Mvezo ho la Kapa Botjhabela ka la 25 Phato 2015 ke Moporesidente Zuma.Sekolo sena ke karolo ya mosebetsi o ntseng o tswela pele wa mmuso bakeng sa ho kgutlisetsa seriti ho baithuti le ho fana ka dikolo dibakeng tsa mahae tse nang le disebediswa tsa sejwalejwale. Ka Boikitlaetso ba Lefapha la Thuto ya Motheo ba Phano e Potlakisitsweng ya Dikaho tsa Motheo tsa Dikolo (ASIDI), mmuso o fedisitse palo e itseng ya dikolo tse ahilweng hampe le ho bopa tikoloho e batlang e loketse ho ithuta. Ho fihlela mona, ASIDI e se e phethetse dikolo tse 116 le ho fana ka metsi ho dikolo tse 499, tsamaiso ya dikgwerekgwere ho tse 425 le motlakase ho tse 298.5.5. Motlatsi wa Moporesidente Ramaphosa o tla kenela Seboka sa Federeishene ya Matjhaba ya Mekgatlo ya Lefatshe ya Dilaeborari le Tlhahisoleseding e tla tshwarwa Setsing sa Matjhaba sa Dikopano sa Motse Kapa ho tloha ka la 15 ho isa ka la 21 Phato 2015 tlasa mookotaba:  Dilaeborari tse Hlwahlwa: Phihlello, Ntshetsopele le Diphethoho . Seboka se kopana le phano ya mmuso ya dilaeborari tsa dikolo tse fetang     1 000 ho  phatlalla le naha mahareng a 18 Phupu 2015 le 18 Phupu 2016 ho kgothaletsa baithuti ba bangata ho bala. Lefapha la Thuto ya Motheo le boetse le qholotsa mekgatlo e fapafapaneng ya dikgwebo tsa poraefete le mekgatlo eo e seng ya mmuso ho tshehetsa letsholo lena ka ho nyehela ka dibuka le ho theha dilaeborari, hara tse ding.Kabinete e ipiletsa ho batswadi le matitjhere ho etsa boiteko ba hore bana ba fihlella dibuka, le ho ipiletsa ho badudi ho nyehela ka dibuka le ho theha dihlopha tsa ho bala hobane setjhaba se balang ke setjhaba se hlolang.5.6. Letona la Bohahlaudi Derek Hanekom le tla thakgola Kgwedi ya Bohahlaudi ka la 16 Phato 2015 Euphoria Golf Estate, Mookgophong ho la Limpopo tlasa mookotaba:  Menyetla e metjha e Milione e re Emetse , o nkuweng ho tswa ho mookotaba wa Letsatsi la Lefatshe la Bohahlaudi (27 Loetse) o reng:  Bahahlaudi ba Bilione   Menyetla e Bilione . Meokotaba ya matjhaba le ya lehae e reretswe ho lemosa bahahlaudi ka bohlokwa ba bohahlaudi bo nang le boikarabelo.Jwaloka karolo ya sena, bahahlaudi ba kgothaletswa ho hlompha meetlo, ho tshireletsa lefa, ho boloka eneji le metsi, mme ka ho fetisisa, ba reke dihlahiswa tsa lebatowa bakeng sa ho tshehetsa mesebetsi ya lehae.Kabinete e kgothaletsa maAforika Borwa ho tseba naha ya rona e makatsang le ho ba ntle, mme ka seo ba thusa ho baballa mesebetsi le ho tshehetsa dihlahiswa tsa lehae.5.7. Mafapha a dipapadi le boithapollo le a basadi a ikopantse le G-Sport mabapi le ho tlotla basadi ba Aforika Borwa ba nkang karolo dipapading.Lefapha la dipapadi le Boithapollo le G-Sport a tla fana ka dikgau ho basadi ba lokelang ho tsa mabelo le batsamaisi ba ikitlaeditseng kgahlanong le ditsela tsohle tsa kgatello bakeng sa ho phahamisa folakga ya naha ena.Lefapha le dula le fadimehetse mosebetsi o hlokahalang bakeng sa ho ntshetsapele lenaneo la tekatekano ya basadi bohle ba itahletseng ka setotswana dipapading, ka bobedi ho tsa tsamaiso le ho nka karolo. Ha lefapha le sa lemohile hore ho na le mosebetsi o mongata o lokelang ho etswa tabeng ena, le itlamme ho kopanya matsoho le ba ikemiseditseng ho etsa phapang bothateng ba basadi.5.8. Kabinete e kgothaletsa maAforika Borwa kaofela ho kgetha baamohedi bakeng sa Dikgau tsa Tlotlo tsa Naha tsa 2016, tseo e leng dikgau tse phahameng ka ho fetisisa tseo Aforika Borwa e di abelang baahi ba yona le melata e hlahelletseng ka mahetla e nyehetseng  bakeng sa ntshetsopele ya demokerasi le ba entseng kgahlamelo ya bohlokwa bakeng sa ho ntlafatsa bophelo ba maAforika Borwa.Dikgau tsa Tlotlo tsa Naha tse tsheletseng ke Tlotlo ya Mendi bakeng sa ho bontsha Sebete, Tlotlo ya Ikhamanga, Tlotlo ya Baobao, Tlotlo ya Luthuli, Tlotlo ya Mapungubwe, le Tlotlo ya Metswalle ya OR Tambo.Letsatsi la ho qetela bakeng sa dikgetho ke la 31 Phato 2015. Diforomo tsa dikgetho di ka hulwa ho tswa ho www.presidency.gov.za mme di lokela ho tsamaiswa le kgothaletso ya leqephe le le leng bakeng sa motho ya kgethilweng.6. DithonyoDithonyo kaofela di lokelwa ke ho netefatswa ha mangolo a thuto le tumello e amehang.6.1. Ditho tseo e seng tsa phethahatso ho Boto ya Kantoro ya Poso ya Aforika Borwa.a. Ngaka Simosezwe Dugmore Lushaba (Modulasetulo);b. Mofumahadi Bulelwa Patricia Soci (Motlatsi wa Modulasetulo);c. Monghadi Robert Nkuna;d. Monghadi Mduduzi Eric Zakwe;e. Monghadi Zibuse Comfort Ngidi;f. Mofumahadi Nomahlubi Victoria Simamane;g. Ngaka Lynette Moretlo Molefi;h. Mofumahadi Marion Lesego Dawn Marole;i. Monghadi Joel Sihle Ngubane; lej. Monghadi Phetole Elvis Rabohale.6.2. Batsamaisi bao e seng ba phethahatso ho Lekala la Meru la SOC Ltd la Aforika Borwaa. Monghadi Lungile Rudolph Mabece (Modulasetulo);b. Monghadi Stanley Mandla Mnguni;c. Monghadi Gabriel Christiaan Theron;d. Ngaka Petros Mbiji Mahlangu;e. Monghadi Maroale Jacob Rachidi;f. Mofumahadi Sakekile Baduza;g. Mofumahadi Caroline Phumzile Mavasana Ngwenya;h. Mofumahadi Nazia Carrim; lei. Ngaka Pulane Elsie Molokwane.6.3. Batsamaisi bao e seng ba phethahatso ho Boto ya Alexkor:a. Mofumahadi Hantsi Bhetilda Mayeza   (Modulasetulo);b. Mofumahadi Mamoroke Lehobye;c. Monghadi Vimal Bansi;d. Monghadi Tshediso John Matona;e. Monghadi Trevern Marais Haasbroek;f. Monghadi John Sembie Danana;g. Ngaka Roger Paul (o thontswe hape); leh. Mofumahadi Zukiswa Zandile Ntlangula (o thontswe hape).6.4. Monghadi Mathanzima Hubert Mweli   Motsamaisi-Kakaretso (DG) ho Lefapha la Thuto ya Motheo.6.5. Monghadi Petrus Mduduzi Shabane   katoloso ya konteraka ya tshebetso ya DG ho Lefapha la Ntshetsopele ya Dibaka tsa Mahae le Tlhabollo ya Mobu.6.6. Ngaka Nontsikelelo Tshayingca-Mashiya   Motlatsi wa DG wa Lekala la Tshebetso, Bodisa le Tlhatlhobo ho Lefapha la Meralo,Bodisa le Tlhatlhobo.6.7. Monghadi Nkhumeleni Victor Tharage   DG ho Lefapha la Bohahlaudi.Dipotso:Mofumahadi Phumla Williams (Sebueledi sa Kabinete se Tshwereng Mokobobo)Mohala: 083 501 0139 "
Pehelo ya kopano ya Kabinete ya la 26 Phato 2015,28 Aug 2015,https://www.gov.za/speeches/statement-cabinet-meeting-26-august-2015-28-aug-2015-0000,https://www.gov.za/st/speeches/pehelo-ya-kopano-ya-kabinete-ya-la-26-phato-2015-28-aug-2015-0000,"1. Dintlha tsa hajwale1.1. Kabinete e amohetse hore Yuniti 6 ya Seteishene sa Matla a Motlakase sa Medupi Lephalale, ho la Limpopo e sebetsa ka botlalo le ho nyehela ka dimekawate tse 800 (MW) tsa matla a motlakase ho marangrang a naha. Porojeke ya Seteishene sa Matla a Motlakase sa Medupi ke polante ya moya o hlwekileng e besetswang ka mashala e nang le diyuniti tse tsheletseng tse akanyetswang kaofela ho palo ya 4 764 MW ya bokgoni bo ka hokelwang. Moporesidente Jacob Zuma o tla thakgola yuniti ena ka la 30 Phato 2015.Kaho ya Seteishene sa Matla a Motlakase sa Medupi e qadile ka Motsheanong 2007 mme diyuniti kaofela tse tsheletseng di lebeletswe hore di be di sebetsa halofong ya pele ya 2019. Hang ha se se se phethetswe, e tla be e le polante ya bone e kgolo ka ho fetisisa e besetswang ka mashala le ho ba e omiswang ka moya lefatsheng. Nako ya tshebetso ya seteishene sena sa motlakase e reretswe ho ba dilemo tse 50.Yuniti 6 e qadile ho hokelwa ho marangrang a naha ka la 2 Tlhakubele selemong sena mme e ne e ntse e fana ka motlakase ho marangrang a naha ka diqonwanaqonwana ha e ne e ntse e le tlasa diteko nako le nako tsa hore e ka sebetsa ka botlalo. Nakong ena Yuniti 6 e kgonne ho bebofatsa kgatello hodima tsamaiso ya motlakase wa naha, e thusa ho phema ho kgaoha ha motlakase kapa ho fokotsa sekgahla sa kgaoho. Tshebetso ya tsa moruo ya yuniti e fihlelletswe, hantle ka hara nako eo e neng e e behetswe ya dikgwedi tse tsheletseng kamora hoba e hokelwe.Tshebetso ya tsa moruo ya Yuniti 6 ya Seteishene sa Matla a Motlakase sa Medupi ke mokolokotwane o hlokolosi mekutung ya rona ya aha bokgoni bo botjha ba ho fehla motlakase.1.2. Ho fetafeta moo Kabinete e ananetse diqaka tsa hajwale tseo naha e ntseng e tobane le tsona mabapi le phano ya motlakase. Ha ho kgaoha ha motlakatse e le ntho e sa kgahliseng, Eskom e ikemiseditse ho etsa ditokiso tse hlokehang bakeng sa ho ntlafatsa bokgoni ba dipolante tsa rona ka ditshitiso tsa amohelehang. Ka Mantaha o tlang (31 Phato), Yuniti 2 ya Seteishene sa Matla a Motlakase sa Koeberg ho la Kapa Bophirima e tla kwalwa bakeng sa ditokiso tse rerilweng.1.3. Yuniti e lebeletswe ho boela tshebetsong kamora dikgwedi tse tharo. Ho kwalwa ho rerilweng ha Yuniti 2 ya Koeberg ke karolo ya lenaneo ka kakaretso la ditokiso la Eskom bakeng sa lethathama la yona la diteishene tsa motlakase. Dikgweding tse ding le tse ding tse 16 ho isa ho tse 18, yuniti ka nngwe ya tse pedi tsa Koeberg e a kwalwa bakeng sa ho tshela mafura, tlhatlhobo le ditokiso. Ho kwalwa ho setlwaeding ho reretswe bakeng sa hore ho seke ha etsahala hore diyuniti ka bobedi di seke tsa sebetsa ka nako e le nngwe le ho phema dikgwedi tsa mariha selemong ka seng.1.4. Leha re tswela pele ho etsa kgatelo pele bakeng sa ho ntlafatsa bokgoni ba rona ba ho fehla motlakase, Kabinete e ipiletsa ho maAforika Borwa ho tswela pele ho sebedisa motlakase ka paballo.2. Seboka sa Dihlooho tsa Dipuso le Mmuso2.1. Kabinete e amohetse diphetho ho tswa ho Seboka sa bo-35 se Tlwaelehileng sa (SADC) sa Dihlooho tsa Dipuso le Mmuso, moo Moporesidente Zuma a neng a eteletse pele kemedi ya Aforika Borwa.Seboka se amohetse Moralo wa Lewa la Pontsho ya Ntshetsopele ya Lebatowa wa 2015-2020. Ho fetafeta moo seboka se saenne ditumellano/diporothokhole tse tla kgontshang lebatowa ho sebetsana le diphephetso tsa lona tse ka sehloohong tsa tlhoko ya mesebetsi le phediso ya bofuma ka tsela ya moshwelella.Tumellano e hlomathisang Porothokhole ya Tshebedisano-mmoho ho Dipolotiki, Tshireletso le Polokeho le Tumellano e hlomathisang Tumellano ya SADC. Ditumellano tsena di tla dumella Komiti ya Tshireletso le Polokeho ya Dipuso tse Kopanetsweng tsa Tshebedisano-mmoho tsa Lekala la Dipolotiki, Tshireletso le Polokeho ho sebetsa jwaloka foramo e hokahanyang bakeng sa Dihlooho tsa Tlhabollo ya Batshwaruwa le Ditjhankane ka hara Aforika e Borwa.Boitlamo mabapi le Ntshetsopele le Matlafatso ya Batjha e hohela tsepamiso ya maikutlo ho maemo a potlakileng a ntshetsopele ya batjha le matlafatso mabapi le tshebedisano-mmoho, momahano, ntshetsopele le kgotso, le polokeho ka hara lebatowa.Porothokhole mabapi le Ditshebeletso tsa Kgwebo bakeng sa ho lokolla ditshebeletso tsa kgwebo tsa ka hare tsa SADC ka morero wa ho bopa mmaraka o le mong bakeng sa ditshebeletso ka hara lebatowa. Ho amohelwa ha Moralo   o Shebilweng botjha wa Lewa la Pontsho ya Ntshetsopele ya Lebatowa 2015-2020 ebile mokolokotwane o ka sehloohong maitekong a SADC a ho hodisa kgwebo e kopanetsweng ya lebatowa.Kabinete hape e amohetse qeto ya kopano ya Boraro Bo Menahaneng ba SADC, o neng o tshwerwe mthuleng a Seboka sa SADC se neng se kenetswe ke Motlatsi wa Moporesidente le Mothusi wa SADC Cyril Ramaphosa, ho thathiselletsa maemo a hajwale a ditherisano bakeng sa Khomishene ya Dipatlisiso ya SADC tabeng ya Mmuso wa Lesotho.3. Leeto la ho ya Japan la Motlatsi wa Moporesidente3.1. Kabinete e amohetse leeto le atlehileng la Motlatsi wa Moporesidente la ho ya Japan. O ne a feleheditswe ke kemedi ya maemo a hodimo ya matona le borakgwebo bakeng sa ho kgothaletsa hore Aforika Borwa e be sebaka se labalabelwang sa matsete.Motlatsi wa Moporesidente o tiiseditse batsetedi ba Japan hore Aforika Borwa e bulehile bakeng sa kgwebo le ho ba tsebisa ka botsitso ba moruo wa dikgwebo tse kgolo le maemo a lokileng tikolohong ya kgwebo bakeng sa matsete, haholoholo maitekong a ho hlahisa mesebetsi.Motlatsi wa Moporesidente Ramaphosa hape o sebedisitse leeto lena ho fumana boitlamo ho tswa Japan ho theha semphato le Aforika Borwa mekutung ya yona ya ho lwantsha bothata ba HIV le AIDS, TB le Malaria.4. Diqeto tsa bohlokwa tsa Kabinete4.1. Kabinete e tjhaelletse monwana boiketo ba Aforika Borwa le Motsemoholo wa Durban ho tshwara Dipapadi tsa Commonwealth tsa 2022. Sena ke lekgetlo la pele la hore Aforika e tshware Dipapadi tsa Commonwealth mme se tla beha Aforika Borwa maemong a matle a ho ba sebaka sa bohahlaudi le hape ho fana ka menyetla ho Sehlopha sa Aforika Borwa.Ho tshwara dipapadi tsena hape ho tla sebedisa lefa la meralo ya motheo la Mohope wa Lefatshe wa FIFA wa 2010.Dipapadi tsa 2022 tsa Commonwealth di lebeletswe ho fana ka ho fihla ho R20 bilione ya lekeno ho moruo, e leng se tla fetohang tlatsetso ya R11 bilione kgolong ya GDP..4.2. Kabinete e tjhaelletse monwana phatlalatso ya Tlaleho ya Nako (2009-2014) ya bo-5th ya Aforika Borwa mabapi le ho Kenngwa Tshebetsong ha Khonvenshene e mabapi le ho Fediswa ha Mekgwa yohle ya Kgethollo kgahlanong le Basadi Koranteng ya Mmuso, bakeng sa ho tshwaela ha setjhaba.Tlaleho e fana ka kakaretso ya bohlwahlwa ba letoto la melao, maano le mananeo a kentsweng tshebetsong ka hara Aforika Borwa le ho pepesa diphihlello tseo naha e di entseng mabapi le matlafatso ya basadi le tekatekano ya bong. Tlaleho hape e lemoha diphephetso le dithibelo tsa dulang di le teng tabeng ya ho hlola ho se lekalekane le kgethollo ka hara naha.4.3. Kabinete e tjhaelletse monwana hore Aforika Borwa e kenele Setsi sa Boeletsi mabapi le Molao wa Mokgatlo wa Lefatshe wa Kgwebo (WTO) ho la Geneva.Ona ke mokgatlo wa matjhaba o fanang ka keletso ya semolao ho molao wa WTO, o fana ka tshehetso ditsamaisong tsa ditharollo tsa diqaka tsa WTO le thupello ya molao wa WTO bakeng sa ho ntshetsapele dinaha tsa ntseng di le morao ntshetsopeleng.Jwaloka setho Aforika Borwa e tla kgona ho fumana keletso mabapi le boimatahanyo ho mekgwa ya kgwebo ya dinaha tse ding tse amang thepa e rekisetswang dinaha tsa ka ntle ya Aforika Borwa le mekgwa ya kgwebo eo Aforika Borwa e batlang ho kena ho yona. Setsi hape se ka thusa Aforika Borwa mabapi le dintlha tsa tharollo ya diqaka.4.4. Kabinete e tsebisitswe ka ho nka marapo ha Letona la Ditjhelete, Monghadi Nhlanhla Nene, jwaloka Moporesidente wa Lekgotla la Matona a Aforika e ka  Botjhabela le e ka Borwa a Sehlopha se Kgahlanong le Phapanyetsano ya Ditjhelete e seng Molaong, bakeng sa selemo. Ka lebaka leo Letona le tla tshwara kopano ya lekgotla ya selemo ka seng ya 2015.Setheo sena sa mebuso e kopanetsweng ya lebatowa se kgothaletsa ho kenngwa tshebetsong ho sa fetofetoheng ha mekgwa ya ho lwantsha phapanyetsano e seng molaong ya ditjhelete le tshehetso ya ditjhelete bakeng sa boferekanyi ho phatlalla le lebatowa la Aforika e ka botjhabela le e ka borwa.Sepheo sa botho ba Aforika Borwa ke ho matlafatsa mekgwa e kgahlanong le phapanyetsano ya ditjhelete e seng molaong le tshehetso ya ditjhelete ya boferekanyi ka hara lebatowa, e leng se kgothaletsang polokeho ya naha bobedi ka hara naha le ka hara lebatowa.4.5. Kabinete e tswela pele ho tshwela ka mathe dipolao tse hlokang kelello tsa bahlanka ba sepolesa. Kabinete e ipiletsa ho setjhaba ho sebetsa mmoho le sepolesa ho thusa ho tshwara baetsi ba dipolao tsena. Makala a tiisetso ya molao a sebetsa bosiu le motsheare ho netefatsa hore baetsi ba diketso tsena tsa botlokotsebe ba a tshwarwa. Kabinete e leboha ditho tsa setjhaba tse nyehetseng bakeng sa ho tshwarwa ha batho ba bararo ba amahanngwang le dipolao tsa mapolesa.5. Dibili5.1. Kabinete e tjhaelletse monwana ho kenngwa ha Bili ya Tshebeletso ya Matjhaba, ya 2015 Palamenteng.Bili e fana ka tsamaiso e le nngwe ya Tshebeletso ya Matjhaba le ho bopa moralo wa molao o kgontshang Tshebeletso ya Matjhaba ya hajwale hore e tle e laolwe le ho hlophiswa ke Lefapha la Dikamano tsa Matjhaba le Tshebedisano-mmoho. Bili e tla kenngwa tshebetsong ho ya ka dipehelo tsa Molaotheo, melao e teng ka hara Tshebeletso ya Setjhaba, ditshebeletso tsa tshireletso mme e matahantswe le NDP bakeng sa ho matlafatsa phano ya ditshebeletso.Sena se tla phahamisa bohlwahlwa, boikarabelo le paballo ya ditjeho tsa ho nka monyetla wa menyetla ya dinaheng tsa ka ntle bakeng sa ho ntlafatsa leano la Aforika Borwa la matjhabeng le lenaneo la ntshetsopele.5.2. Kabinete e tjhaelletse monwana ho tekwa ha Bili ya Boetapele ba Setso le ba Makhoisan, ya 2015 Palamenteng. Bili e nyehela ho maikemisetso a bohlokwa a NDP a ho pharalatsa momahano le bonngwe ba kahisano ha e ntse e sebetsana le ho se lekalekane ha mehleng ka ho fana ka kananelo ya semolao ya badudi ba Makhoisan le baetapele.E sisinya ho thehwa ha Komiti ya Boeletsi e mabapi le ditaba tsa Makhoisan e tla thusa mmuso ka tsamaiso ya kananelo e amanang le badudi ba Makhoisan le baetapele. Bili hape e matlafatsa molao wa boetapele ba hajwale ba naha ba setso o tla baka ho fetolwa ha Molao wa Naha wa Ntlo ya Baetapele ba Setso, wa 2009 (Molao wa 22 wa 2009) le Molao wa Moralo wa Puso le Boetapele ba Setso, wa 2003 (Molao wa 41 wa 2003).6. Diketsahalo tse tlang6.1. Moporesidente Zuma o tla thakgola porojeke ya Ntwa ya ho Dutla ha Metsi, e tsebisitsweng ho Puo ya hae ka Maemo a Setjhaba ya 2015, Port Elizabeth ka la 28 Phato 2015, jwaloka karolo ya mananeo a mmuso a ho sebetsana le tahlelo ya metsi ka lebaka la ho dutla.Porojeke e tla rupella batho ba batjha ba 15 000 jwaloka ditsebi le ba lokisang dipeipi ho lokisa ho dutla ho teng ka hara metse ya bona; e tla ba neha maitsebelo a ho iqalla dikgwebo tsa bona kapa ba fumana mesebetsi e loketseng. Batjha ba pele ba ntseng ba thaothwa ba 3 000 bakeng sa selemo sa hajwale sa ditjhelete.Metsi a dutlang a akanngwa bakeng sa diphesente tse 40 tsa tahlehelo ya naha ya metsi mme di ja naha R7 bilione ka selemo.6.2. Moporesidente Zuma o tla kenela Sehopotso sa bo-70 sa Qetello ya Kgapo ya China le Ntwa ya Bobedi ya Lefatshe ka hara Riphaboliki ya Setjhaba ya China (PRC) ho tloha ka la 2 ho isa ka la 4 Loetse 2015, mme o tla ba le ditherisano tsa ka bobedi le Moporesidente Xi Jinping.Dikamano tsa Aforka Borwa le PRC di maemong a Lewa la Semphato se Pharaletseng tse itshetlehileng hodima Boitlamo ba Beijing mabapi le ho Thehwa ha Lewa la Semphato se Pharaletseng, le akaretsang dikamano tsohle pakeng tsa dinaha tsena tse pedi. 6.3. Kabinete e ipiletsa ho maAforika Borwa kaofela ho keteka nalane ya rona le botjhaba bo fapafapaneng ha naha e tshwaya Kgwedi ya Lefa ka Loetse tlasa mookotaba:  Tsebo ya rona ya tsa lapeng, lefa la rona: Re lebisa boitsebisong, kgothaletso le paballong ya lefa le phelang la Aforika Borwa .Sehopotso sa selemong sena se tla latela mokgwa wa meketjana ya boithabiso mme badudi ba kgothaletswa ho sebedisa lefa la bona le phelang le kang dijo, bonono ba boiqapelo, motjeko le mmino ho kgothaletsa phapang ya botjhaba, ditokelo tsa botho, kaho ya setjhaba le ntshetsopele ya moruo.6.4. Aforika Borwa hape e tla keteka Kgwedi ya Bohahlaudi ka Loetse, e leng nako e lokileng bakeng sa malapa ho etela dibaka tsa lefa hore re ikgokahanye le bophelo ba rona ba mehleng.Nakong ya Kgwedi ya Lefa, Lefapha la Bonono le Botjhaba le tla hlophisa ho phetholwa ha lekote ho Sebaka sa Bahale Pretoria ho tshwaya qalo ya kaho ya monyumente wa naha o tla bontshang nako ya pele ho bokoloniale, ntwa ya tokoloho le bahale ba fapaneng ba lwanetseng kgatelopele ya kahisano.6.5. Letsatsi la selemo ka seng la Sehopotso sa Naha sa Tshebeletso ya Sepolesa ya Aforika Borwa (SAPS) ka la 6 Loetse 2015 Meahong ya Kopano Pretoria le tla  keteka kgothalo le boitelo ba bahlanka ba lefileng ka bophelo ba bona bakeng sa ho tshireletsa badudi.Ka letsholo la ho thaotha la SAPS ditho tsa tlatsetso tse 6 252 di tla ngodiswa nakong ya selemo sa ditjhelete sa 2015/16 ho hodisa ditshebeletso tsa bofokisi, sepolesa se bonahalang, mautlwela a botlokotsebe, ditshebeletso tsa forensiki, ho kenyeletswa ditshebeletso tsa le tshireletso le polokeho.Kabinete e ipiletsa ho batjha ba rona ho nahana ka mosebetsi ka hara SAPS, e fanang ka menyetla e batlang e le mengata. Tlhahisoleseding e batsi e ka fimanwa ho www.saps.gov.za.6.6. Kgwedi ya selemo ka seng ya Tshebeletso ya Mmuso e tla ketekwa ho phatlalla le Tshebeletso ya Mmuso ka Loetse tlasa mookotaba  Re ntshetsa Aforika Borwa pele: Re isa Tshebeletso ya Setjhaba bathong .Kgwedi ena e tla pepesa ditshebeletso tsa mmuso, boikemisetso, boitelo le boqhetseke ka hara phano ya ditshebeletso tsa setjhaba. Diphetho di tla fanwa mabapi le kgatelopele e entsweng ho latela dikopano tsa dipuisano tse phatlaletseng le ditherisano tsa phano ya ditshebeletso tsa 2014 ka basebeletsi ba ka sehloohong ba mmuso mabapi le ho  sibolla botjha tsela eo tshebeletso ya mmuso e sebetsang kateng .  Tshebeletso ya setjhaba e hlwahlwa ke tlhokeho ya bohlokwa bakeng sa ho nehela ho NDP mme Kabinete e ipiletsa ho basebeletsi ba setjhaba ho itlama botjha ho dipehelo tsa Batho Pele ka ho fana ka ditshebeletso tsa maemo a hodimo, tse bolokang ditjeho le ho ba hlwahlwa ho maAforika Borwa oohle.6.7. Kabinete e tsebisitswe ka kgatelopele e entsweng bakeng sa ho tshwara ha Seboka sa bo- XIV sa Meru sa Lefatshe sa Mokgatlo wa Dijo le Temo se tla tshwarwa ho tloha ka la 7 ho isa la 11 Loetse 2015 Setsing sa Dikopano sa Inkosi Albert Luthuli, KwaZulu-Natal.Mookotaba  Meru le Batho: Ho tsetela ho Bokamoso ba Moshwelella  o bontsha tsa meru tse tobileng batho, mosebetsi wa meru ho ntshetsopele ya moruo wa kahisano, ditlhoko le menyetla bakeng sa matsete, le mosebetsi wa meru ho ntshetsopele ya moruo. Sena se amana ka kotloloho le merero e ka sehloohong ya mmuso mabapi le phediso ya bofuma, ntshetsopele ya dibaka tsa mahae le tlhahiso ya mesebetsi. Seboka hape se tla tsepamisa maikutlo ho kgaello ya metsi le phethoho ya tlelaemete.Sena ke Seboka sa pele sa Meru ya Lefatshe sa ho tshwarelwa Aforika le ho fana ka monyetla wa ho beha kontinente hantle lepatlelong la lefatshe la meru. Lenaneo la phihlello le tla tsebisa setjhaba, ho kenyeletswa dihlopha tse hlokang menyetla, ka kgonahalo ya ho nka karolo.Seboka se tla latela Beke ya Naha ya Tjalo ya Difate (1 ho isa 7 Loetse) tlasa mookotaba  Ha re thabeng bakeng sa moru o motjha  mme o ipiletsa ho maAforika Borwa ho jala sefate se le seng feela kajeno le ho thusa ho tsetela bokamosong ba moshwelella.7. Melaetsa ya ditakaletso tse molemo7.1. Kabinete e lakaletsa baatlelete ba naha katleho ba tla beng ba phehisana ho Bompodi ba Lefatshe ba Diatleletiki ba bo-15 bo tswelang pele hajwale Beijing, ho la China le ba nkang karolo ho Dipapadi tsa bo-11 tsa All-Africa mahareng a la 4 le 19 Loetse 2015 Brazzaville, ho la Congo.Kabinete e ipiletsa ho maAforika Borwa kaofela ho ipopa ho tshehetsa baatlelete ba rona ha ba fofisetsa folakga ya rona hodimo le ho etsa setjhaba motlotlo.7.2. Kabinete e ipapisa le Moporesidente Zuma bakeng sa ho thoholetsa boraditaba ba SABC Dennis Tshetlhane le Sam Msibi bakeng sa ho hapa Mokgahlelo wa Thelevishene wa Dikgau tsa SADC tsa Boraditaba, le moithuti wa sekolo se phahameng Imbelani Matibe bakeng sa ho hlola Phehisanong ya Mokgahlelo wa Moqoqo wa Dikolo  ya SADC.7.3. Kabinete e leboha maAforika Borwa kaofela a ileng a kenela mekete ya Kgwedi ya Basadi.  Diketsahalo tse neng di tshwerwe ke mekgatlo e fapafapaneng le mmuso tse neng di keteka katleho eo re e entseng mabapi le ho sebetsana le ho se lekalekane ho tsa bong ka hara setjhaba sa rona.  Kgwedi ena e sebedisitswe ho lekola diphephetso tseo re ntseng re shebane le tsona mabapi le tlhekefetso ya basadi le bana.7.4. Kabinete e lakaletsa pholo e potlakileng ya Letona la Bophelo bo Botle Aaron Motsoaledi, ya neng a amohetswe mafelong a beke Sepetlele sa Thuto sa Steve Biko Pretoria. O se a bile a lokolotswe mme o ntse a folla lapeng. 8. DithonyoDithonyo kaofela di tla lokela ke ho netefatswa ha mangolo a thuto le tumello e amehang.8.1. Boto ya Ditshebeletso tsa Boemo ba Lehodimo ya Aforika Borwa:a) Mofumahadi Ntsoaki Mngomezulu   (o thontswe hape e le Modulasetulo);b) Ngaka Nolulamo Nobambiswano (Lulu) Gwagwa   (o thontswe hape mme ke Motlatsi wa Modulasetulo);c) Monghadi Rowan Graham Nicholls   (o thontswe hape);d) Mr Jonty Tshipa   (o thontswe hape);e) Mloporofesara Elizabeth Mokotong   (o thontswe hape);f) Mofumahadi Kea Modimoeng;g) Moatefokate Derek Block;h) Mofumahadi Sowbakiam Mudly-Padayachie;i) Mofumahadi Nandipha Daphne Madiba;j) Ngaka David Jasper Gilbert Rees;k) Monghadi David Lefutso;l) Mofumahadi Judy Beaumont   (Moemedi wa Motsamaisi-Kakaretso (DG) ya Merero ya Tikoloho); lem) Ngaka Linda Makuleni   (Mohlanka ya ka Sehloohong wa Phethahatso (CEO).8.2. Boto ya iSimangaliso:a) Monghadi Paul Ndukuzempi Buyani Zwane   (o thontswe hape e le modulasetulo);b) Mofumahadi Barbara Schreiner   (Motlatsi wa Modulasetulo);c) Moporofesara Antonia Thandi Nzama   (o thontswe hape);d) Mofumahadi Poppy Senelisiwe Dlamini   (o thontswe hape);e) Monghadi Zwelenzima Thwalizwe Gumede   (o thontswe hape);f) Mofumahadi Thobile Etherfrida Mhlongo   (o thontswe hape);g) Mofumahadi Sibongile Daphne Nene;h) Monghadi Satish Roopa;i) Mofumahadi Thumeka Sharon Ntloko   (Moemedi wa DG ya Merero ya Tikoloho);j) Monghadi Andrew Zaloumis   (CEO); lek) Monghadi Bhekithemba Langalibalele   (Moemedi wa Lefapha la Bohahlaudi).8.3. Ditho tseo e seng tsa phethahatso tse thontsweng ho Boto ya Lekala la Dipalangwang tse Tshelang Madiboho:a) Monghadi Reitumetse Masemola; leb) Barend Christoffel Deysel.8.4. Ditho tseo e seng tsa phethahatso tse thontsweng ho Bolaodi ba Madiboho:a) Monghadi Thaba Mufamadi   (Modulasetulo);b) Monghadi Anjue Hirachun;c) Monghadi Riad Khan;d) Monghadi Lindelwe Mabandla;e) Mofumahadi Gerdileen Taylor;f) Moatefokate Gugulethu Abigail Thimane;g) Mofumahadi Patricia Ntombizodwa Mazibuko   (o thontswe hape);h) Monghadi Aubrey Bongani Ngcobo   (o thontswe hape);i) Mofumahadi Thato Abegail Tsautse   (o thontswe hape); lej) Monghadi Andile Mahlalutye   (o thontswe hape).8.5. Ditho tseo e seng tsa phethahatso tse thontsweng ho Boto ya Ditshebeletso tsa Sephethephethe sa Moyeng:a) Mofumahadi Phindile Riba   (Modulasetulo);b) Monghadi President Qiniso Dhlamini;c) Ngaka Bridget Ssamula;d) Monghadi Bennet Phonthana Malebo;e) Monghadi Isaac Nkama;f) Mofumahadi Shaila Hari;g) Monghadi Daniel Gray Mwanza;h) Moatefokate Edwin Matane Mphahlele;i) Mofumahadi Sfiso Norbert Buthelezi;j) Mofumahadi Nwabisa Mtshali;k) Monghadi Arthur James Bradshaw; lel) Mofumahadi Hlengiwe Thandeka Makhathini   (o thontswe hape).8.6. Ditho tseo e seng tsa phethahatso tse thontsweng ho Boto ya Lekala la Ntshetsopele ya Dikgwebo tse Nyenyane:a) Mofumahadi Anjue Hirachund; leb) Mofumahadi Zanele Monnakgotla.8.7. Boto ya Bolaodi ba Tonele ya Trans-Caledon:a) Mofumahadi MW Hlahla   (Modulasetulo);b) Monghadi JRD Modise   (Motlatsi wa Modulasetulo);c) Monghadi SN Khondlo;d) Ngaka MJ Ellman;e) Mofumahadi ZP Manase;f) Mofumahadi SFS Makhathini;g) Mofumahadi M Nakeneh) Monghadi S Roopa.8.8. Monghadi Ian van Niekerk   Mohlanka ya ka Sehloohong wa Ditjhelete wa Broadband Infraco.8.9. Monghadi Zukile Christopher Mvalo   Motlatsi wa DG: Ntshetsopele ya Maitsebelo ho Lefapha la Thuto le Thupello e Phahameng.  8.10. Monghadi Xolelwa Mlumbi-Peter   Motlatsi wa DG: Ntshetsopele ya Kgwebo ya Matjhaba le Ntshetsopele ya Moruo ho Lefapha la Dikgwebo le Indaseteri.8.11. Monghadi Tshediso John Matona   Mongodi bakeng sa Meralo ya Setjhaba ho Lefapha la Meralo, Bodisa le Tlhatlhobo.Dipotso: Mofumahadi Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ka kopano ya Kabinete ya la 9 Loetse 2015,10 Sep 2015,https://www.gov.za/node/743661,https://www.gov.za/st/speeches/pehelo-ka-kopano-ya-kabinete-ya-la-9-loetse-2015-10-sep-2015-0000,"Ho kenngwa tshebetsong ha mananeo a bohlokwa a mmuso1.1. Kabinete e boeletsa kgoeletso ya Moporesidente Jacob Zuma ho makala kaofela a setjhaba ya ho sebetsa mmoho bakeng sa ho tshehetsa moruo le ho baballa mesebetsi tikolohong ya hajwale ya maemo a boima a moruo.Tumellano pakeng tsa mmuso,beng ba merafo le mekgatlo ya basebetsi e bontsha boitlamo ho phatlalla le makala oohle ba ho baballa mesebetsi le ho fokotsa kgahlamelo ya tahlehelo ya mesebetsi.Kabinete e ipiletsa ho maAforika Borwa oohle ho ema nokeng ho kenngwa tshebetsong ha tumellano ena. Tumellano e sebetsa jwaloka moralo ho makala oohle a tobaneng le ditshitiso bakeng sa ho baballa mesebetsi.1.2. Kabinete e thotse Ditlaleho tsa Kotara ka nngwe tsa Diphetho bakeng sa nako ya la 1 Mmesa ho isa ka la 30 Phuptjane 2015.Kabinete e thabiswa ke kgatelopele e entsweng mme e lemohile le dibaka tse hlokang boitshunyako. Lefapha la Tsamaiso ya Dikgokahanyo le Tlhahisoleseding ya Mmuso (GCIS) le tla hokahanya dikopano le boraditaba bakeng sa ho arolelana tlhahisoleseding mabapi le ho kenngwa tshebetsong ha mananeo a mmuso. Lenaneo lena le tla tsebiswa ha mmamorao.1.3. Kabinete e fumane tsebiso ka kopano ya G20 e neng e tshwaretswe Ankara, ho la Turkey ho tloha ka la 3 ho isa la 5 Loetse 2015. Kopano e ne e kenetswe ke Letona la Lefapha la Ditjhelete le la Lefapha la Mesebetsi le Molaodi wa Banka ya Resefe ya Aforika Borwa. Kopano e kopanetsweng ya Letona la Lefapha la Ditjhelete le la Lefapha la Mesebetsi e tshohlile mawa a ho fana ka mesebetsi e eketsehileng le e betere, ho fokotsa ho se lekalekane le ho tshehetsa kgolo e kenyeletsang.1.4. Kopano ya Matona a Ditjhelete le Balaodi ba Dibanka tsa Resefe e ne e tsepamisitse maikutlo hodima, hara tse ding, moruo wa lefatshe; moralo bakeng sa kgolo ya moshwelella le e lekalekanang; matsete le meralo ya motheo; dintlha tsa matjhaba tsa lekgetho, tshehetso ka ditjhelete bakeng sa ntshetsopele, le ho fetofetoha ha tlelaemete. Kabinete e lemohile hore kgolo ya lefatshe e haellwa ke ditebello. Leha ho le jwalo, Kabinete e amohetse boinehelo bo botjha ba G20 ba ho tswela pele ho beha leihlo dintshetsopele, ho lekola tseo e ka nnang ho ba mathata a ka fetisetswang ho ba bang le ho sebetsana le dikotsi tse ka nnang tsa hlaha jwaloka ha ho hlokeha bakeng sa ho tiisetsa tshepo le botsitso ho tsa ditjhelete.G20 hape e ananetse sephetho se kgabane sa Khonferense ya Addis Ababa ya tshethetso ya Ditjhelete bakeng sa Ntshetsopele moo Aforika Borwa e bapetseng karolo e hlokolosi jwaloka modulasetulo wa G77 le China.1.5. Kabinete e amohela ho thakgolwa le ho hotetswa ha motlakase ha Polasi ya Motlakase o Fehlwang ka Moya ya Kouga Kapa Botjhabela ka la 4 Loetse 2015.Polasi ya Motlakase ya Kouga e tla fana ka ho ka etsang dihora tse 300 tsa dikikawate tsa motlakase o hlwekileng selemo ka seng.  Sena se, tla fana ka palohare ya malapa a 50 000. Ke karolo ya moralo wa naha wa ho fetoha ho isa ho phano e batlang e ba ya moshwelella ya eneji.Pejana selemong sena, Lefapha la Eneji le atolositse menyetla bakeng sa lekala la poraefete ho nyehela bakeng sa tlhahiso ya motlakase ka ho tjhaella monwana Bahlahisi ba Ikemetseng ba Motlakase o ka hlabollwang botjha ba batjha ba 13 ba tla eketsa ka dimekawate tse 5 243 ho marangrang a naha.1.6. Kabinete e lemohile diketsahalo tsa bofalli ho la Europe tse hlakisang ho rarahana ha taolo ya bofalli le kamano ya bona le maano a matjhaba a dinaha tse fapaneng.Aforika Borwa esale e dula e leka ho sebetsana le dintlha tsa bofalli ka tsela e nang le botho kamoo e ka kgonang kateng. Koduwa ya bofalli Europe ke phephetso ya lebatowa e batlang mekutu e kopanetsweng ya dipuso ka bo mong. Ho nka karolo ka mafolofolo ha le tshebedisano e matla le ditjhaba, badudi le mekgatlo ya setjhaba ho a hlokeha bakeng sa ho sebetsana le dintlha tsa bofalli.1.7. Kabinete e babatsa mosebetsi wa Boto ya Tsheho ya Meedi ya Bomasepala (MDB) eo haufinyane e phethetseng ho tiisetswa le ho tiisetswa botjha ha meedi e batlang e ba ka thoko ya bomasepala ka hara diporofense tse robedi ho phatlalla le naha.MDB e e ntse mosebetsi wa yona ho ya ka thomo ya molao le ho sebedisa dipehelo tse ka hara matla a yona tsa ho etsa diqeto tsa ho qetela.Kabinete e hlahisitse ngongoreho e tebileng mabapi le mekga e meng ya dipolotiki e thakgotseng tlhaselo ho MDB e batlang ho nyenyefatsa boikemelo le matla a yona a semolao mahlong a setjhaba.Kabinete ipiletsa ho mekga yohle ya dipolotiki ho sutha tabeng ya ho nyenyefatsa mosebetsi wa setheo sa bohlokwa se ikemetseng se tshehetsang demokerasi. Ho na le metjha e meng e teng molaong bakeng sa ho phephetsa diqeto tsa MDB.1.8. Sehla sa tlaleho sa Tekatekano Mesebetsing (EE) se butswe ka la 1 Loetse 2015 bakeng sa tlaleho ka ho ngola le ka inthanete, se kwalang ka la 1 Mphalane 2015 (ho ngola) le ka la 15 Pherekgong 2016 (inthanete) ka ho latelana.Kabinete e hopotsa bahiri kaofela ho kenya ditlaleho tsa bona tsa EE ho Lefapha la Mesebetsi. Ditlaleho tse jwalo di thusa naha ho beha leihlo kgatelopele mabapi le ho tobana le kgethello le ho hloka tekano.Lefapha la Mesebetsi le hlophisa matsholo a dipontsho tsa ho haola le naha tlasa mookotaba:  Phethoho   e etsa kelello kgwebong  ho matlafatsa ho kenngwa tshebetsong le ho netefatsa boimatahanyo.2. Diqeto tsa Bohlokwa tsa Kabinete2.1. Kabinete e ile ya tsebiswa ka Tlaleho ya ho Qetela ya Dipheo tsa Ntshetsopele tsa Dilemokete (di-MDG) bakeng sa Aforika Borwa. Kabinete e tjhaelletse monwana moralo wa tlaleho ya ho qetela mabapi le MDG e tla hlahiswa ho Lekgotla la Matjhaba a Kopaneng hamorao selemong sena.Ho ya ka tlaleho, kamora dilemo tse 20 tsa ntshetsopele, kgatelopele ya bohlokwa e se e entswe bakeng sa phano ya ditshebeletso tsa bohlokwa ka hara naha le ho fokotsa maemo a mabe a bofuma. Leha ho le jwalo, Aforika Borwa e tswela pele ho tobana le diphephetso tse tharo tsa bofuma, ho se lekalekane le tlhokeho ya mesebetsi.Tlaleho e kgatha tema bakeng sa lenaneo la kamora 2015 la ntshetsopele le batlang le le hlwahlwa le dipheo tse amehang tsa ntshetsopele ya moshwelella.2.2. Kabinete e tjhaelletse monwana kgothaletso ya Letona la Dipalangwang ya ho fana ka tumellano e potlakileng ya kgiriso ho Tag Yachts (PTY) Ltd. Sepheo sa yona ke ho qala ho hlahisa diketswana tsa maemo a hodimo Boemakepeng ba Port Elizabeth. Sena ke ho qala boikarabelo bakeng sa Yuniti ya Phano ya tlhahiso ya dikepe tlasa boikitlaetso ba Operation Phakisa ba ho theha Karolo ya Kaho ya Dikepe ka hara Kapa Botjhabela. Ho tjhaellwa monwana ke ho ya ka Karolo e Potlakileng ya 57 ya Molao wa Naha wa Maemakepe, 2005 (Molao 12 wa 2005);2.3. Kabinete e tjhaelletse monwana ho kenngwa ha Tjhata ya Aforika ya Dipalopalo Palamenteng bakeng sa ho amohelwa.Tjhata e ke moralo wa leano bakeng sa ntshetsopele ya dipalopalo ka hara Aforika, e totobatsang dipehelo tsa seporofeshenale tse laolang tlhahiso le bolaodi ba dipalopalo maemong a naha, a lebatowa le a dikontinente.Dipalopalo ke motheo wa bodisa le tlhatlhobo tse hlwahlwa, le ho netefatsa hore diphihlello le diphetho di a fihlellwa. Tjhata e fana ka ditataiso bakeng sa tlhahiso ya dipalopalo tsa boleng bo lokileng tse hlokahalang bakeng sa ho beha leihlo Morero wa Ntshetsopele ya Naha (NDP), le mananeo a mmuso le dintlha tse ka sehloohong.2.4. Kabinete e tjhaelletse monwana hore Lefapha la Merero, Bodisa le Tlhatlhobo ya Tshebetso (DPME) le ntshetsepele Lenaneo la Twende Mbele hore le tsetele ho tshebedisano-mmoho mabapi le bodisa le tlhatlhobo ho phatlalla le Aforika.Lenaneo la Twende Mbele le tla thusa Aforika Borwa ho aha le ho tiisa semmuso bolekane bo teng bo e seng ba semmuso, bo ka kenyeletsang ditumellano tsa dinaha tse pedi. Sena se tshehetsa ntwa bakeng sa bophelo bo betere ka hara Aforika Borwa, e leng se tsamaelanang le ho tsitlallela Aforika e betere ka hara lefatshe le betere.3. Dibili3.1. Kabinete e tjhaelletse monwana ho kenngwa ha Bili ya Katoloso ya Polokeho ya Kgiro, 2015 Palamenteng. Bili e hlohamathisa Molao wa Katoloso ya Polokeho ya Kgiro, 1997 (Molao 62 wa 1997) bakeng sa ho matlafatsa, ho hlakisa le ho tshireletsa ditokelo tsa badudi.Dihlomathiso tsena, tse tswang ho Maano a Polokeho ya Thuo ya Mobu le Difalliso Dibakeng tsa Borapolasi ba Kgwebo, di reretswe ho fumana tharollo ya ho se bolokehe ha thuo ka ho kopanya mekgwa ya tlhabollo ya mobu ka hara tshireletso e hlwahlwa ya semolao le ditsela tsa ho rarolla ho se dumellane.Ditlhophiso tsa hajwale tsa ditheo le bokgoni ha di so lekane bakeng sa ho sebetsana le boleng le boholo ba dikgohlano tsa ditokelo tsa mobu le polokeho ya thuo tse teng dibakeng tsa mapolasi a kgwebo.4. Diketsahalo tse tlang4.1. Jwaloka karolo ya mekete ya Kgwedi ya Botjhaba ka Loetse, Moporesidente Jacob Zuma o tla bula Lejwe la Sehopotso la Matola le Setsi sa Dikutlwisiso Mozambique ka Labohlano la, 11 Loetse 2015, le Sefika sa Morena Bhambhatha Greytown, ho la KwaZulu-Natal ka la 22 Loetse 2015.4.2. Moporesidente hape o tla fana ka puo ya sehlooho ka Letsatsi la Botjhaba Vleifontein Makhado ho la Limpopo ka la 24 Loetse 2015. Mookotaba wa Letsatsi la Botjhaba la selemong sena o re:  Tsebo ya rona ya lapeng, ke lefa rona: Re sebeletsa ho tseba, ho hodisa le paballo ya lefa la Aforika Borwa le phelang. MaAforika Borwa a kgothaletswa ho ithuta ka botjhaba ba rona ba tlhaho ka ho etela diphaka tsa naha tse tla beng di dumella batho ho kena mahala ho tloha ka la 14 ho isa la 18 Loetse 2015, jwaloka ka Beke ya Diphaka tsa Aforika Borwa ya bo-10 ya selemo ka seng.4.3. Lefapha la Thuto ya Motheo le tla tsamaisa Ditekolo tsa Naha tsa Selemo ka seng (ANA) nakong ya Loetse 2015 ho lekola kgatelopele ya diphetho tsa ho ithuta ho litherasi le mmetse hara dikereiti tsa 1 ho ya ho 9.ANA e hlahisa bopaki bo maemong bakeng sa ho beha leihlo kgatelopele ya boitshunyako ba mmuso mme hape e tataisa ntshetsopele ya boitshunyako bo lebeletsweng.Batswadi le bahlokomedi ba kgothaletswa ho tshehetsa baithuti nakong ya tekolo le ho netefatsa hore diphetho di sebediswa ho tobana le dibaka tse hlokang ho ntshetswa pele. Lenaneo la ANA bakeng sa 2015 le a fumaneha ho: www.education.gov.zaKabinete e ipiletsa ho matitjhere kaofela ho beha ditlhoko tsa baithuti pele ka ho netefatsa hore ANA e tswela pele ntle le ditshitiso.4.4. Kabinete e leboha maAforika Borwa a nkileng karolo ho Letsatsi la Matjhaba la Ho Bala le neng le le ka la 8 Loetse 2015 ho kgothaletsa tlwaelo ya ho bala le ho hodisa bohlokwa ba ho tseba ho bala. Ditokomane tsa rona tsa motheo tsa Demokerasi e leng Tjhata ya Tokoloho e tsitlallela hore  mamati a ho ithuta a tla bulelwa bohle .Lefapha la Thuto ya Motheo le etsa boipiletso ho maAforika Borwa kaofela hore kgweding ena a nke karolo letsholong le batlang ho kgothaletsa ho bala ka hara metse ya rona. Kabinete e etsa kgoeletso ho mang kapa mang ho nyehela ka dibuka ho dilaeborari tsa dikolo, re nyehele ka nako ya rona ho ya balla bana ba rona ka hara metse ya rona.4.5. Beke ya Naha ya Selemo ka seng ya Thusong Service Centre ho tloha ka la 13 ho isa la 18 Loetse 2015 e tla hlophisa ditshebeletso tsa ditsi le diyuniti tsa hloma-o-hlomolle bakeng sa ho tlisa ditshebeletso tsa mmuso haufi le maAforika Borwa. Sena ke karolo ya Kgwedi ya Ditshebeletso tsa Mmuso.Kabinete e kgothaletsa maAforika Borwa ho sebedisa ditshebeletso tse fapafapaneng le tlhahisoleseding e fanwang ke Thusong Service Centres ho intshetsapele le ho imatlafatsa.Kabinete e etsa kgoeletso ho maAforika Borwa kaofela ho hlompha basebeletsi ba mmuso ba ipabotseng ka makgabane ka ho ba kgetha kapa ditheo tsa mmuso tse jwalo pele ho la 30 Loetse 2015 bakeng sa Dikgau tsa Naha tsa Batho Pele tsa Boqhetseke tsa 2015 tsa boraro, tse tla tshwarwa tlasa mookotaba:  Batho Pele   Batho ba tla Pele . Tlhahisoleseding e batsi e teng ho: www.dpsa.gov.za4.6. Kabinete e lemohile hore ho dula ha bo-70 ho Tlwaelehileng ha Kopano Kakaretso ya UN (UNGA 70) ho tla bula ka la 15 Loetse 2015 Ntlokgolong ya UN New York. Ho tloha ka la 25-27 Loetse 2015 Seboka sa Kamohelo ya Lenaneo la Ntshetsopele ya kamora 2015 se tla dula.Dingangisano tsa Kakaretso tsa ho dula ha bo-70 ha UNGA ho tla etsahala ho tloha ka la 28 Loetse - 6 Mphalane 2015. Seboka sa ho qetela sa AU se neng se tshwaretswe Aforika Borwa se ipileditse ho ditho tsohle tsa lepatlelo la dipuso tsa Kopano Kakaretso tsa UN ho kenyeletsa ntlha ya ho hlabolla botjha Lekgotla la Polokeho hara maano a ka sehloohong dipuisanong tsa bona le balekane bao e seng ba Aforika; haholoholo, ho kenyeletsa dipehelong tsa bona nakong ya dingangisano tsa Kopano Kakaretso ya Mokgotla wa Matjhaba a Kopaneng, tlhokeho ya ho lokisa nalane ya ho hloka toka hodima kontinente ya Aforika.4.7. Kabinete e lemohile hore Aforika Borwa e tla tshwara Seboka sa bo-2 sa Foramo e mabapi le Tshebedisano-mmoho ya China-Africa (FOCAC) ka la 04-05 Tshitwe 2015. Mmuso wa Aforka Borwa o tla sebetsa ka kopanelo e atamelaneng le Mmuso wa China, le Moifo wa Baambasadara ba Aforika ba Beijing le Addis Ababa, le Khomishene ya AU e mabapi le boitokisetso bo lebisang ho Seboka sa FOCAC. Ho lebeletswe hore Seboka sa FOCAC se tla amohela Tumellano le Leano la Tshebetso la (2016-2018). Aforika Borwa hajwale e ntse e buisana le bohle ba amehang bakeng sa boitokisetso ba ditokomane tsena tse pedi tsa bohlokwa tsa sephetho.Melaetsa ya ditakaletso tsa mahlohonolo4.8. Kabinete e ananela phatlalatso ya Kopano Kakaretso ya Federeishene ya Dipapadi tsa Commonwealth ya hore Durban e tla tshwara Dipapadi tsa 2022 tsa Commonwealth, se etsang hore e be lekgetlo la pele hore ketsahalo ena ya maemo a hodimo e tla tshwarelwa mobung wa Aforika.Durban e tla sebedisa meralo ya motheo ya Mohope wa Lefatshe wa FIFA 2010 ho tshwara ketsahalo ena, e lebeletsweng ho fana ka ho ka fihlang ho R20 bilione moruong, e tla fetohelang ho R11 bilione ya tlatsetso ho kgolo ya tlhahiso ya naha ka kakaretso.4.9. Kabinete e thoholetsa baatlelete ba rona bakeng sa ho qetella e la ba bo-13 Bompoding ba Lefatshe ba Diatleletiki ba bo-15 Beijing, ho la China le ho hapa medale o le mong wa gauta le tse pedi tsa boronse.4.10. Kabinete hape e thoholetsa Bafana Bafana bakeng sa ho hapa papadi ya bo-21 ya Mandela Challenge, ka ho shapa Senegal 1-0. Tlholo ena e latela ho hlolwa ke Mauritania mafelong a beke mme re tshepa hore sena se tla phahamisa boitshepo ba sehlopha hore se tle se tshwanelwe ke ho bapala ho Mohope wa Ditjhaba tsa Aforika.Ka ho hapa Mandela Challenge, Mokgatlo wa Bolo wa Aforika Borwa o ekeditse nyehelo ya wona ho Letlole la Bana la Nelson Mandela ho tloha ho R1 milione ho ya ho R1, 5 milione.4.11. Kabinete e lakaletsa sehlopha sa Springbok tse ntle ho Mohope wa Lefatshe wa Rakbi wa bo-8 o tla tshwarwa ke England ho tloha ka la 18 Loetse ho isa ho la 31 Mphalane 2015 le ho ipiletsa ho maAforika Borwa ho ipopa ho tshehetsa sehlopha sa rona sa naha.4.12. Kabinete e kgema le Moporesidente mabapi le ho thoholetsa Yunivesithi ya Witwatersrand ka ditshibollo tse ntjha tsa difosile Maropeng ka hara Tulo ya Botjhaba ya Lefatshe ya Cradle of Humankind ho la Ranteng Bophirima, Gauteng.Tshibollo ena e babatsehang e latela diphuputso tse tebileng ka borasaense tlasa bolaodi ba Lefapha la Saense le Thekenoloji le Setsi sa Motheo wa Diphuputso sa Boqhetseke Yunivesithing ya Witwatersrand.4.13. Kabinete e kgema le Moporesidente mabapi le ho thoholetsa phutheho ya Kereke ya Roma bakeng sa ho ananela semmuso Monghadi Tshimangadzo Samuel Benedict Daswa jwaloka Mohalaledi wa pele ka hara Aforika Borwa.  Mokete o tla tshwarwa ka la 13 Loetse 2015 Thohoyandou, ho la Limpopo. Kereke ya Roma e tla tshwara tshebeletso eo ho yona Monghadi Tshimangadzo Samuel Benedict Daswa a tla ntlafatswa. Daswa e ne e le mosuwe-hlooho Porofenseng ya Limpopo. O ile a otlwa, a tlepetswa ka majwe le ho tjheswa ho fihlelwa a shwa bakeng sa tumelo ya hae ya Katholiki ka Tlhakola 1990. 5. Maemo a Kabinete Mabapi le Dintlha tsa Bohlokwa Maemong a Hajwale5.1. Kabinete e amohetse maikemisetso a sisintsweng pakeng tsa Koporasi ya Taolo ya Sephethephethe le ba ka Bolaoding ba sephethephethe ba diporofense ho hlahisa tjhifi ya dihora tse 24 bakeng sa bahlanka ba sephethephethe ho shebana le koduwa ya dikotsi mebileng ya rona.Kabinete e hopotsa basebedisi bohle ba mebila hore boipaballo mebileng ke boikarabelo ba e mong le e mong mme katleho ya matsholo a boipaballo mebileng e itshetlehile hodima batho bohle ba bolokang melao ya tsela. Jwaloka ha re tla kena sehleng sa matsatsi a phomolo a dikolo, Lefapha la Dipalangwang le tla matlafatsa letsholo la boipaballo mebileng.Kabinete e ipiletsa ho bakganni ho emisa ka dikotsi mebileng ya rona ka ho hlompha matshwao a tsela, hore bakganni ba se kganne ba le tlasa tshutshumetso ya tahi, makoloi a sa lokelang tsela ha a ya tshwanela ho ba teng mebileng ya rona.5.2. Kabinete e ananetse Kopano ya Lefatshe ya tsa Meru XIV eo hajwale e tswelang pele Durban le ho kenelwa ke baemedi ba 3 200. Kopano ena, ya pele ya ho tshwarelwa ka hara Aforika, e kenyeletsa batho ba emetseng makala a fapaneng a jwaloka mmuso, mekgatlo eo e seng ya mmuso, lekala la poraefete, le ditheo tsa saense le tsa seporofeshenale. Bonkakarolo bo phatlaletseng le dipuisano tse kenyeletsang ka dintlha tsa meru di tla thusa bakeng sa tshebedisano e kopanetsweng ho mananeo a lefatshe a mabapi le ntshetsopele ya moshwelella le ho aha bolekane bo botjha.5.3. Kabinete e lemohile pehelo e ntshitsweng ke Morero wa US wa Sedipolomate wa Aforika Borwa e lemosang hore baferekanyi ba ka nna ba hlasela dibaka tsa dikgahlehelo tsa Amerika tse ka hara Aforika Borwa.Kabinete e boeletsa maikutlo a Letona la Lefapha la Tshireletso ya Puso a ho netefaletsa setjhaba hore polokeho ya maAforika Borwa oohle e dula e le taba e ka sehloohong.  Makala a rona a tiisetso ya molao a dula a fadimehile bakeng sa ho tshireletsa badudi le thepa ya bona.Matshediso5.4.  Kabinete e kgema le Moporesident Zuma bakeng sa ho fetisetsa matshediso ho lelapa, metswalle le basebetsi mmoho ka ho hlokahala ha Moahlodi Thembile Lewis Skweyiya.O entse nyehelo e matla ho naha jwaloka leqwetha le neng le le kgahlanong le mmuso wa kgethollo, molwanedi wa ditokelo tsa botho, Moahlodi wa Lekgotla le Phahameng la Dinyewe le Moahlodi wa Lekgotla la Dinyewe tsa Molaotheo.5.5. Kabinete hape e romela matshediso a yona ho lelapa le setjhaba sa Mohlomphehi, Morena Lekunutu Cavendish Mota wa Batlokwa ba Mota ho la Foreisetata.6. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.6.1. Mofumahadi Mmabatho Ramagoshi   Motlatsi wa Motsamaisi e Moholo: Kgokahanyo ya Maano le Bolaodi ba Tsebo ho Lefapha la Basadi.6.2. Hlooho ya Naha: Botsamaisi bakeng sa Bofuputsi ba Dinyewe tsa Botlokotsebe tse ka Sehloohong. Letona la Sepolesa le tla etsa phatlalatso thapameng ena.Dipotso:Mofumahadi Phumla Williams(Sebueledi sa Kabinete se Tshwereng Mokobobo)Mohala: 083 501 0139"
Pehelo ka kopano ya Kabinete ya la 23 Loetse 2015,26 Sep 2015,https://www.gov.za/node/744158,https://www.gov.za/st/speeches/pehelo-ka-kopano-ya-kabinete-ya-la-23-loetse-2015-26-sep-2015-0000,"1. Ho kenngwa tshebetsong ha mananeo a bohlokwa a mmuso1.1. Kabinete e amohetse ho thakgolwa ha phatlalatso ya bosupa ya Ditshupane tsa Ntshetsopele (2014) ka la 20 Loetse 2015, tse hlahisitseng maemo a hajwale a ntshetsopele ya Aforika Borwa. Ditshupane di bopa kutlwisiso e betere ya kgahlamelo ya maano a fapafapaneng a mmuso le boikitlaetso ba phano ya ditshebeletso hodima ntshetsopele ya naha.Ditshupane hape di kgothaletsa dingangisano mabapi le diphephetso tse tobaneng le naha ya rona le ho sebetsa jwaloka matshwao a thusang ho hlalosa mekolokotwane leetong la rona la diphethoho ho tsa kahisano. Di sebetsa jwaloka kgothatso ho rona bakeng sa hore re sebetse mmoho ho fihlella dipheo tsa nako e telele le e mahareng jwaloka ha di tekilwe ho Morero wa Ntshetsopele ya Naha (NDP)   Pono ya 2030 le Moralo wa Lewa la Nako e Mahareng.1.2. Kabinete e amohetse ho thonngwa ha bomakgiseterata ba 154 ba setereke ka hara makgotla a dinyewe a fapafapaneng a bomakgiseterata naheng ka bophara. Sa bohlokwa ke hore ba 90 bona ke basadi, ba emelang 59% ya bohle ba thontsweng. Ntlha ya hore bomakgiseterata ba 141 ke batho ba batsho mme ba 13 ke ba basweu e tla ntlafatsa ka bokgabane diphethoho tsa semorabe le bong makgotleng a tlase dinyewe. Dithonyo tsa moraorao di latela ho thonngwa ha bomakgiseterata ba lebatowa ba 57 ka la 2 Tlhakola 2015, se tlisang palo yohle ya bomakgiseterata ba thontsweng selemong sena ho 211, e leng ntho e so kang e etsahala dilemong tse 21 tsa demokerasi ya rona.1.3. Kabinete e amohetse ho behwa ha Aforika Borwa hara dinaha tse tharo tse ka hodimo ho Lenaneo le Bulehileng la Ditekanyetso la 2015, e leng tekanyo e le nngwe feela lefatsheng e ikemetseng, e bapisang ya ditekanyetso, bonkakarolo le bodisa. Sena se beha Aforika Borwa hantle jwaloka moetapele wa lefatshe ho tsa ponaletso ya ditekanyetso. Tse ding tsa diphethoho tseo naha e di kentseng tshebetsong mahareng a 2010 le 2015 di kenyeleditse moralo o motjha bakeng sa merero ya lewa le meralo ya tshebetso ya selemo ka seng, le boitlamo ba mmuso ba ho sebetsa mmoho le mekgatlo ya badudi ho netefatsa bonkakarolo bo eketsehileng tsamaisong ya ditekanyetso.1.4. Kabinete e amohetse tsebiso ya hore Aforika Borwa e tla nka ketapele jwaloka Modulasetulo ya ka Sehloohong wa Bolekane bo Bulehileng ba Mmuso (OGP). OGP ke boikitlaetso ba dinaha tse ngata ba ho tiisetsa boitlamo bo tiileng ho tswa mebusong bakeng sa ho kgothaletsa ponaletso, ho matlafatsa baahi, ho lwantsha bobodu le ho qhaneha dithekenoloji tse ntjha bakeng sa ho matlafatsa tsamaiso ya mmuso. Aforika Borwa, Brazil, Indonesia, Mexico, Norway, Philippines, United Kingdom le Amerika ke tsona ditho tsa motheo tsa boikitlaetso bona.Nakong ya ho tshwara marapo jwaloka Modulasetulo ya ka Sehloohong, Aforika Borwa e itlama ho phahamisa maemo a sepolotiki a OGP ho netefatsa bonkakarolo le boikarabelo maemong a Dihlooho tsa Dipuso. Aforika Borwa hape e tla tsepamisa maikutlo bakeng sa ho kenyeletsa ka bobatsi OGP ka hara lenaneo la dinaha tse ngata tsa matjhaba ho Kopano Kakaretso (UNGA) ya Mokgatlo wa Matjhaba a Kopaneng (UN), Sehlopha sa ba 20 le mapatlelo a mang.2. Diqeto tsa Bohlokwa tsa Kabinete2.1. Kabinete e tshehetsa hore Aforika Borwa e tshware Seboka sa bobedi sa Commonwealth se mabapi le Mosebetsi wa Batjha ka Tlhakubele 2016, ka ho kopa Bongodi bo ka Sehloohong ba Commonwealth. Lefapha la Meralo, Bodisa le Tlhatlhobo le tla imatahanya le Bongodi bo ka Sehloohong ba Commonwealth, Yunivesithi ya Aforika Borwa le Lekala la Naha la Ntshetsopele ya Batjha bakeng sa ho hlophisa seboka. Seboka sena ke matsete ho ntshetsopele ya batjhaba ba Aforika Borwa bao palo ya bona e ntseng e eketseha, mme hape se tla fana ka lepatlelo la ho etsa hore ntshetsopele ya basebetsi ba batjha e be ya seporofeshenale le ho ba hodisa jwaloka bafani ba mantlha ba ditshebeletso ho batjha.2.2. Kabinete e tjhaelletse monwana Ditataiso tse Hlwahlwa tsa Tsamaiso ya Kgwebo bakeng sa Dikhamphani tse Sebetsang ka hara Aforika. Ditataiso tsena ke dipehelo tsa boithaopo tse imatahanyang le melao le maemo a ananelwang matjhabeng tse hodisang boitshwaro bo nang le boikarabelo ho tsa kgwebo ka hara kontinente ya Aforika. Di fana ka moralo o tataisang bakeng sa dikgwebo tsa Aforika Borwa ho kgothaletsa ntshetsopele ya moshwelella ka hara Aforika. Hape di kgothaletsa dikhamphani tsa Aforika Borwa ho matahanya ho kenella le ho sebetsa ha tsona le merero ya mmuso ya kopano le ntshetsopele ka hara Aforika le ho aha boitshepo ba kopanelo, ho tshepahala le molemo bakeng sa dikhamphani le ditjhaba tseo di sebetsang ho tsona.2.3. Kabinete e tjhaelletse monwana kamohelo ya Annex ya ho hlophisa Seboka sa Makgetho a Madibohong sa Aforika e Borwa (SACU). Seboka sena, se kenyeletsang Dihlooho tsa Dipuso kapa Mmuso wa setho ka seng sa puso, se tla fana ka tsela ya sepolotiki le ya lewa ho SACU. Ditho tsohle tsa dipuso tsa SACU di tshwanela ho saenela tumellano hore seboka e tle e be setheo se phahameng ka ho fetisisa sa ho nka diqeto tsa SACU.2.4. Kabinete e tjhaelletse monwana ho ntshuwa ha Lengolo la Tshehetso ho Khomishene ya Kopano ya Aforika bakeng sa Mokgatlo wa Bafani ba Tshebeletso ya Inthanete tsamaisong ya kopo bakeng sa ho tshwara Kopano ya Phapanyetsano ya Inthanete ya Lebatowa. Sena se nyehela ho kopanelo ya Lebatowa le ho aha dikaho tsa motheo tsa marangrang tse bolokehileng le tse tshepahalang ho mekamekana le ditseko tse tsepameng tsa tlhahisoleseding le tsebo tsa setjhaba.Sena se fohla bolekane le tshebedisano-mmoho pakeng tsa dikaho tsa Aforika mme hape e beha Aforika Borwa maemong a ho ba moetapele wa lefatshe ho ntshetsopele, phano le tshebediso ya Thekenoloji ya Tlhahisoleseding le Dikgokahanyo (ICT). Ho boloka sephethephethe sa lebatowa ka hara naha ho tla theola ditjeho tsa ho hokahana le ho hodisa tlhahiso ya mesebetsi, ntlafafatso, boetapele ba dikgwebo le mapatlelo a ditshebeletso tsa mmuso tsa inthanete, mmoho le ho netefatsa hore Aforika e na le bolaodi ba tlhahisoleseding ha yona le tsohle tsa inthanete.2.5. Kabinete e tjhaelletse monwana hore Aforika Borwa e tshware mmoho Foramo ya Matona bakeng sa Ntshetsopele ya Bophelo bo Botle ya China-Aforika tlasa mookotaba:  Kgodiso ya boteng ba tshebeletso ya tlhokomelo ya kalafo ka hara Aforika, Ntlafatso ya Tshebedisano-mmoho ya China-Aforika ho tsa Bophelo bo Botle ba Setjhaba nakong ya kamora Ebola  ho tloha ka la 4 ho isa ho la 6 Mphalane 2015 Motse Kapa. Boikitlaetso bona ke ka lebaka la Foramo e mabapi le tshebedisano-mmoho ya China-Aforika, e behang bophelo bo botle e le karolo ya bohlokwa ya tshebedisano-mmoho ya China-Aforika. Haufinyane tjena, China e itlamme ka mehlodi ya bohlokwa bakeng sa ho thibela ho ata ha sekgahla sa Ebola ka hara Aforika Bophirima.3. Dibili3.1. Kabinete e tjhaelletse monwana phatlalatso ya Bili ya Sehlomathiso sa Melao ya Naha ya Taolo ya Tikoloho, ya 2015 bakeng sa tshwaelo ya setjhaba. Bili ena e hlomathisa Molao wa Naha wa Taolo ya Tikoloho, wa 1998 (Molao 107 wa 1998) le melao e mengatanyana e itseng ya taolo ya tikoloho. Dihlomathiso di matlafatsa, hara tse ding, taolo ya tikoloho e kopanetsweng, mokgwa ya boimatahanyo le tiisetso, phapano ya tsa tlhaho le paballo ya tlhaho, boleng ba moya le taolo ya matlakala.3.2. Kabinete e tjhaelletse monwana ho hlahiswa ha Bili ya Sehlomathiso sa Baphaphathehi, ya 2015 Palamenteng. Dihlomathiso di eketsa bokgabane le bohlwahlwa ba tshebetso ya tsamaiso ya ho kenngwa tshebetsong ha tsamaiso ya botshabelo, mme ke karolo ya tjhebo botjha e phatlalletseng ya Leano la Bofalli le ntseng le le tseleng.3.3. Kabinete e tjhaelletse monwana ho hlahiswa ha Bili ya Tsamaiso ya Letlole la tsa Toka, ya 2015 ho Palamente. Bili e bopa moralo wa molao o tla eketsa boikarabelo le ho sebetsana le diphetho tsa hlahlobo ya Mohlahlobi-Kakaretso wa ditjhelete ka ho matlafatsa bohlwahlwa ba makala le ho fetola ditshebeletso tsa toka.Bili hape e fana ka ho thehwa ha Tsamaiso ya Letlole la tsa Toka ho laola tsamaiso ya bolaodi, matsete le tshebediso ya tjhelete ya Matlole a Motho wa Boraro (eo hape e bitswang  Ditjhelete tse Botshepeding ), tse kang ditjhelete tsa kotlo le tsa beile.3.4. Kabinete e tjhaelletse monwana ho hlahiswa ha Bili ya Lekala la Taolo ya Meedi (BMA), ya 2015 Palamenteng. Bili e reretswe ho theha BMA e tla tsitsisa motsamao o bolokehileng wa ho tshela meedi, ho thusa kgwebisano le ditshwanelo tsa polokeho ya naha ka hara moelelo wa ditshwanelo tsa Aforika Borwa tsa lebatowa, tsa Aforika le tsa matjhabeng. Bolaodi bona bo le bong ba tiisetso ya molao ho tsa meedi bo fana ka bokgoni ba ditshebeletso tse bolokang ditjeho, polokeho e matlafaditsweng le taolo e betere ya tikoloho ya meedi.4. Diketsahalo tse tlang4.1. Moporesidente Jacob Zuma o tla etella pele kemedi ya Aforika Borwa ho UNGA ya bo-70 New York, ho la Amerika tlasa mookotaba:  Mokgatlo wa Matjhaba a Kopaneng dilemong tse 70: tsela ya ho ya pele bakeng sa kgotso, polokeho le ditokelo tsa botho . Seboka sa UN sa Ntshetsopele ya Moshwelella ho tloha ka la 25 ho isa ka la 27 Loetse 2015 se ntse se hlophiswa hanghang pele ho UNGA bakeng sa kamohelo ya Lenaneo la Ntshetsopele la kamora 2015.Lenaneo le letjha la ntshetsopele ya moshwelella le tla sebetsa jwaloka sebaka sa thakgolo bakeng sa qalo ya tshebetso ke badudi ba matjhabeng le mebuso ya dinaha bakeng sa ho kgothaletsa tswelopele e kopanetsweng le tshebedisano e ntle bakeng sa bohle nakong ya dilemo tse 15 tse tlang. Ka la 25 Loetse 2015, Mohalaledi Mopapa Francis o tla tshetlehela UNGA puo, mme Dingangisano tsa Kakaretso di tla etsahala ho tloha ka la 28 Loetse ho isa ho la 6 Mphalane 2015. Aforika Borwa e kgotsofetse hore merero ya ntshetsopele ya moshwelella e tla tswela pele ho tsepamisa maikutlo a lefatshe hodima ho lwantsha bofuma, ho se lekalekane le ntshetsopele ya moshwelella.4.2. Lefapha la Dipalangwang le tla kenya tshebetsong letsholo la Kgwedi ya Mphalane ya Dipalangwang (OTM) ho tloha ka la 1 ho isa ka la 31 Mphalane 2015 tlasa mookotaba  Mmoho re ntshetsa Aforika Borwa pele . OTM e tshwarwa selemo ka seng jwaloka kgwedi ya tsepamiso ya maikutlo eo sepheo sa yona e leng ho pepesa diporojeke tsa meralo ya motheo ka diphihlello tse ka sehloohong ho mekgwa ya dipalangwang e kang ya mebileng, difofane, mawatle, diterene le dipalangwang tsa setjhaba. Diporojeke tse ka sehloohong di tla kenyeletsa ho bulwa semmuso ha dintshetsopele tsa meralo ya motheo ya mebila e jwaloka Porojeke ya Moria ya R71. Moria Project (mateanyetso a ntlafatso ya boipaballo); Mateanyetso a Umgeni le Mmila wa Denneysville-Sasolburg ka hara Foreisetata ke Lekala la Mebila la Naha, ka tshebedisano-mmoho le mafapha a diporofense a mebila le dipalangwang.OTM hape e tla sebediswa ho phahamisa letsholo la Matsatsi a 365 la Boipaballo Mebileng, le etellwang pele ke lefapha le ho kenngwa tshebetsong mmoho le ditheo tsa dipalangwang ka thomo ya boipaballo mebileng le lekala la poraefete le mekgatlo e sa etseng phaello. Koporasi ya Taolo ya Sephethephethe e tla hlahisa ditjhifi tse sebetsang dihora tse 24 tsa tshebetso bakeng sa bahlanka ba sephethephethe ho thibela dikotsi tsa mebileng. Mmuso hape o hlahisitse mangolo a thuto bakeng sa bahlanka ba sephethephethe ho tswa ho Moralo wa Naha wa Mangolo a Dithuto (NQF) 4 ho isa ho NQF 6 bakeng sa ho tswela pele ho etsa hore lekala la sephethephethe e be la seporofeshenale.Letlole la Dikotsi tsa Mebila (RAF) le tla tswela pele ho fana ka tlhokomelo ya kamora kotsi le tshehetso e amanang le tshehetso ya mahlatsipa a dikotsi tsa mebila le malapa a amehileng, mme hape le ho fihlella badudi ka letsholo la ho etela metse la RAF.4.3. Lekgetlo la pele Aforika Borwa e tla tshwara Khonferense ya Matjhaba ya Aforika Borwa ya Eneji e ka Hlabollwang Botjha ho tloha ka la 4 ho isa ka la 7 Mphalane 2015 ho la Motse Kapa, tlasa mookotaba:  Re matlafatsa Aforika Botjha . Khonferense e tla beha hantle menyetla ya eneji e ka hlabollwang botjha e teng ka hara Aforika Borwa le hore Aforika e be bahlahisi ba matla a ka hlabollwang botjha, jwaloka sebaka sa bona sa matsete a latelang.Aforika Borwa, ka Lenaneo la yona la Theko la Bahlahisi ba Ikemetseng ba Eneji e ka Hlabollwang Botjha, e ba e nngwe ya dimmaraka tse kgolo ka ho fetisisa bakeng sa eneji e ka hlabollwang botjha. Bokamosong matla a mafura a diphedi, matla a moya, matla a letsatsi le matla a metsi a tla nyehela dikikabaete tse 11.4 tsa eneji e ka hlabollwang botjha ho marangrang a naha.Lefapha la Saense le Thekenoloji le tshehetsa maano a naha a eneji ka diphuputso le ntshetsopele ho dithekenoloji tsa khabone e tlase kapa e siyo tse ka sebediswang kgwebong le ho fanwa, bakeng sa ho eketsa polokeho le phumantsho ya eneji ho maAforika Borwa kaofela. Mekutu e meng ya ho fapantsha maemo a rona a eneji e kenyeletsa ntshetsopele ya dithekenoloji tsa disele tsa mafura a haedrojene ka tshebediso ho thuso ya malapeng le phano ya mantlha ya motlakase, dipalangwang tsa motlakase   haholoholo makaleng a merafo leboithabiso   bakeng sa dipalangwang tsa merafo, kekeletso ya boholo ba motsamao wa dikariki tsa kolofo le diteishene tsa hloma-o-hlomolle tsa dikgokahanyo.Jwale re kgona ho hlahisa le ho kopanya disebediswa tse fapafapaneng ho ba letoto la disebediswa tse fehlang eneji bakeng sa ditshebediso tsena tseo hajwale di kentsweng ditekong. Molemo wa Lenaneo la dithekenoloji tsa rona tsa mafura a haedrojene le mafura a disele ke tshebediso ya polatinamo eo hape e tla bula menyetla ho mmaraka wa disebediswa tsa makoloi le ho kgothaletsa bokgolamolemo ho o mong wa diminerale tsa rona tse ngata. Ntlheng ena, re thehile le ho matlafatsa bolekane ba rona le lekala la poraefete ho etsa diteko tsa ho qetela le ho kenya kgwebong disebediswa tse fapafapaneng le ditharollo tse felletseng tsa eneji.4.4. Mmuso o tla keteka Kgwedi ya Ntshetsopele ya Setjhaba ka Mphalane ka ho hlakisa mananeo a phediso ya bofuma le ho atolosa menyabuketso ya ona ka Porojeke ya Mikondzo ho fihlella maAforika Borwa oohle a tsietsing. Ho tloha ka tshimoloho ya Porojeke ya Mikondzo ka 2013, bahlanka ba mmuso ba se ba etetse diwate tse fetang 900 tse nang le maemo a phahameng a bofuma le tlhoko ya mosebetsi bakeng sa ho utlwisisa ka botlalo ditlhoko tse fapaneng tsa badudi.Jwaloka ka karolo ya diketsahalo tsa Mphalane, Lefapha la Ntshetsopele ya Setjhaba le tla boela le tshwae sehopotso sa bo-10 sa Lekala la Aforika Borwa la Polokeho ya Kahisano (SASSA), le fanang ka dithuso tsa ditjhelete tsa kahisano tseo hajwale di tswelang molemo batho ba dimilione tse 16.8, mme dilemong tse leshome tse fetileng le se le thusitse le ho fokotsa bofuma le ho ntlafatsa polokeho ya dijo hara malapa a fumanehileng. Lefapha le boetse le buletse nako ya ho etsa dikopo bakeng sa dithuso tsa dithuto tsa basebeletsi ba kahisano mme batho ba nang le kgahleho ba kgothaletswa ho etsa dikopo pele ho la 31 Mphalane 2015. Tlhahisoleseding e batsi e fumaneha ho www.dsd.gov.za4.5. Kabinete e hlompha matitjhere kaofela ka Letsatsi la Lefatshe la Matijhere ka la 5 Mphalane 2015 le ho lebisa diteboho tsa yona ho bona ka boitlamo, boitelo le mamello bakeng sa ho lokisa dikelello tse nyane le tse ntseng di hola tsa baithuti ba rona bakeng sa bokamoso.Kabinete e ipiletsa ho maAforika Borwa a matjha a nang le kgahleho ho etsa dikopo bakeng sa Lenaneo la Dibasari la Funza Lushaka, e leng lenaneo la dilemo tse ngatanyana la ho kgothaletsa botitjhere jwaloka lekala la porofeshene, ho tloha ka la 1 Mphalane 2015. Tlhahisoleseding e batsi e fumaneha ho www.education.gov.za. Kabinete e ipiletsa ho maAforika Borwa kaofela, haholoholo batjha ho leka botitjhere jwaloka lekala leo ba le kgethang.4.6. Kabinete e ipiletsa ho maAflorika Borwa ho keteka dinaledi tsa rona tsa dipapadi ka ho ba kgetha bakeng sa Dikgau tsa Dipapadi tsa 2015 pele ho mafelo a Loetse 2015. Tlhahisoleding e batsi e fumaneha ho www.srsa.gov.za4.7. Lefapha la Dipapadi le Boikgathollo la Aforika Borwa ho tloha ka la 5 ho isa ho la 10 Mphalane 2015 le tla tshwara Dikampo tsa Batjha ka hara diporofense tsohle bakeng sa ba dilemo tse 15 ho isa ho tse 23. Dikampo tsa batjha ke karolo e phatlalletseng ya mmuso bakeng sa ho ntshetsapele batho ba batjha, ho ba matlafatsa mabapi le maitshwaro a batlehang, maitsebelo le tsebo tse ka ba thusang bakeng sa ho ba baahi ba nang le boikarabelo.4.8. Kabinete e kgothaleditse maAforika Borwa ho tshehetsa Letsatsi la pele la selemo ka seng la Naha la Boikgathollo, e leng se tla etsahala ka la 2 Mphalane 2015. Ka la 10 Tshitwe 2014, Kabinete e ile ya etsa qeto ya hore letsatsi la Labohlano la pele la Mphalane selemo ka seng le tshwanela ho ba Letsatsi la Boikgathollo. Letsatsi lena le tla fana ka monyetla ho maAforika Borwa oohle ho kena ka mafolofolo diketsahalong tsa boikgathollo tse tla ntlafatsang bophelo ba bona bo botle le ho phela hantle. Baahi ba phetseng hantle le ho ba mafolofolo ke ntlha ya bohlokwa bakeng sa ho fihlella dipheo tsa NDP.4.9. Kabinete e lakaletsa sehlopha sa Proteas mahlohonolo leetong la bona la kirikete la ho ya India ho tloha ka la 29 Loetse ho isa ho la 7 Tshitwe 2015, mme hape e lakaletsa Springboks tse molemo pele ho papadi ya bona ya bohlokwa ya Mohope wa Lefatshe kajeno (Moqebelo). Kabinete e kgothaletsa maAforika Borwa ho tshehetsa dihlopha tsa rona ha di kenela ditlhodisano tse fapaneng.5. Maemo a Kabinete Mabapi le Dintlha tsa Bohlokwa Maemong a Hajwale5.1. Kabinete e ananela matsete a mmuso a R22-milione bakeng sa ho tswela pele ho hodisa dikaho tsa Maropeng ho kenyeletsa ampitheatara e dulang batho ba 500 le ho ntjhafatsa setsi sa baeti bakeng sa ho sebetsana le tsholohelo e lebeletsweng ya baeti ba batjha. Sena se latela tshibollo e etsang nalane ya Homo Naledi Setsheng sa Botjhaba sa Lefatshe sa Cradle of Humankind.5.2. Kabinete e lemohile diketsahalo tsa moraorao tjena mabapi le Ditekolo tsa Naha tsa Selemo ka seng (ANA) le ho kgothaletsa bankakarolo bohle ho sebetsa mmoho bakeng sa ho fihlella tharollo e behang ka sehloohong ditokelo tsa baithuti le ho di tshireletsa. ANA ke disebediswa tsa bohlokwa tsa ho hlwaya dikgeo hore ho tle ho netefatswe boitshunyako bo rerilweng bakeng sa ntshetsopele ya baithuti le matitjhere. Leha mmuso o ananela dingongoreho tse hlahisitsweng ke matitjhere, o ntse o tsitlallela ntlha ya hore thuto e tshwanela ho ba taba e ka sehloohong.5.3. Kabinete e imatahanya le naha ka bophara ka ho isa hlompho ho Mohauhelwa Tshimangadzo Samuel Benedict Daswa, titjhere e dilemo di 43 ho tswa motsaneng wa Tshitanini ho la Limpopo, ya ileng a bolawa ka la 2 Tlhakola 1990 bakeng sa tumelo ya hae e matla. Hape sena ke lekgetlo la pele nalaneng ya Kereke ya Roma e Aforika e Borwa hore Moaforika Borwa o ananelwa jwaloka Mohauhelwa wa Molwanedi wa Kreste. Kabinete e ipiletsa ho maAforika Borwa oohle ho bontsha tlhompho ho molwanedi wa pele ya holetseng Aforika Borwa ka ho itlama ho netefatsa hore bohle re phela mmoho ka kgotso le kgutso, le ho hlompha ditokelo tsa botho tsa ba bang.5.4. Kabinete e thoholetsa Yuniti e kgahlanong le ho tsongwa ho seng molaong ya Black Mamba, e leng sehlopha sa Aforika Borwa sa basebeletsi ba dirapa tsa diphoofolo se thehilweng ka basadi, se hapile kgau ya Bompodi ba Lefatshe, e leng moputso o phahameng ka ho fetisisa wa tsa tikoloho wa UN. BoMamba ba ananetswe ka lebaka la kgahlamelo eo ba e entseng mabapi le ho lwantsa ho tsongwa ho seng molaong le diketso tsa bona tse bontshang sebete. Kgahlamelo ena e a bonahala hobane esale e thehwa ka 2013, yuniti ya batho ba 26 e thusitse ho tshwara ditsomi tse seng molaong tse tsheletseng, ya ho fokotsa ho tjhehwa ka 76%, le ho tlosa difi tse fetang 1 000, le ho fedisa dikampo tsa ditsomi tse seng molaong tse hlano le dikitjhini tse pedi tsa nama ya diphoofolo tse hlaha.5.5. Kabinete e thoholetsa bakgethuwa le bahlodi ba Dikgau tsa Mbokodo tsa 2015, e leng semphato mahareng a Lefapha la Bonono le Setso le lekala la poraefete.5.6. Kabinete e thoholeditse hlooho ya ditshebeletso tse ikgethang tsa bohlahlobi ya Lefapha la Matlotlo a Naha, Mofumahadi Zanele Mxunyelwa, ya kgethilweng ho ba Mohlahlobi wa Selemo ya filweng mangolo wa 2015 ke Mokgatlo wa Certified Fraud Examiners. Kgau ena ya maemo a phahameng e tiisa hore mmuso o tiisitse letsoho ntweng e kgahlanong le boqhekanyetsi le bobodu, mme ba ntseng ba rera diketso tsa bobodu le boqhekanyetsi ba lemoswa hore ba tlohele ho etsa tseo.5.7. Kabinete e fetsisa matshediso a yona ho lelapa le metswalle ya Reggie Vandeyar, molwanedi wa dipolotiki ya neng a le kapelepele matsholong a mangata, a kenyeletsang letsholo la nyatso le ho dula dilemo tse 10 Sehlekehlekeng sa Robben. E ne e le moemedi wa Khonkerese ya Batho e ileng ya amohela Tokomane ya Tokoloho le ho sebetsa le badudi ba fapaneng. O bolokilwe ka kgotso Lepatong la Semmuso le Ikgethang la Porofense ka Sontaha, sa 20 Loetse 2015.5.8. Kabinete e fetisetsa matshediso a yona ho lelapa le metswalle ya mofu Monghadi Wandile Dlamini ya hlokahetseng ka la 21 Loetse 2015.Ya nang a tumme ka lebitso la  Quesh  Monghadi Dlamini e ne e le molwanedi wa dipolotiki le setho sa mehleng sa Umkhonto we Sizwe. Ha a ne a le palehong o ile a dula Lesotho mme hamorao a ya Zambia ho fihlela ANC e dumellwa ka hara naha. Nakong ya lefu la hae o ne a sebetsa jwaloka Molaodi Kakaretso Lekaleng la Polokeho ya Puso.6. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.6.1. SASSA:a. Monghadi Tsakeriwa Joseph Chauke jwaloka Mohlanka e Moholo wa tsa Ditjhelete (CFO); leb. Monghadi Abraham Sonny-Boy Mahlangu jwaloka Motsamaisi wa Phethahatso: ICT.6.2. Lekgotla la Tjhata ya ICT B-BBEE:6.2.1.   Lekala le Lenyenyane la Dikgokahanyo tsa Mehalaa. Monghadi Lucky Mokgabudi Masilela (Foramo ya Dikgokahanyo ya Aforika Borwa); leb. Mofumahadi Sarah-Jane Capazario (Mokgatlo wa Bafani ba Tshebeletso ya Inthanete).6.2.2. Lekala le Lenyenyane la Dieleketronikia. Monghadi Raletlhogonolo Andile Tlhoaele (Mokgatlo wa Dikgokahanyo tsa Dikheibole wa Aforika e Borwa); leb. Monghadi Mduduzi Odysseus Mkhonza (Foramo ya IT ya Batho ba Batsho).6.2.3.   Lekala le Lenyenyane la Thekenoloji ya Tlhahisolesedinga. Monghadi Gavin Pieterse (Mokgatlo wa Thekenoloji yaTlhahisoleseding); leb. Monghadi Adrian Schofield (Setheo sa Ditsebi tsa Thekenoloji ya Tlhahisoleseding sa Aforika Borwa).6.2.4. Bolaodia. Mokhanselara Katharina Pillay (Bolaodi bo Ipusang ba Dikgokahanyo ba Aforika Borwa).6.2.5. Basadia. Mofumahadi Nokuzola Nelly Ehrens (Foramo ya Aforika Borwa ya Dikgokahanyo).6.2.6. Batjhaa. Mofumahadi Morwesi Ramonyai (Batsamaisi ba Dikgwebo ba Batjha ba Aforika Borwa).6.2.7. Lekgotla la Naha la Ntshetsopele ya Moruo le Mesebetsia. Monghadi Thulani Tshefuta.6.2.8. Difedereishene tsa Mekgatlo ya Basebetsi kapa Mekgatlo ya Basebetsi ya Semmusoa. Monghadi Richard Charles Poulton (Mokgatlo wa Basebetsi ba Dikgokahanyo); leb. Monghadi Tshepang Lesiba (Mokgatlo wa Basebetsi ba Dikgokahanyo).6.2.9. Lekala le Lenyenyane la Kgasoa. Mofumahadi Pheladi Gwangwa (Mokgatlo wa Naha wa Bahasi); leb. Monghadi Frank Awuah (Lekgotla la Kgaso la Aforika Borwa).6.2.10. Moemedi wa Mmusoa. Mofumahadi Petronella Linders   Motlatsi wa Motsamaisi e Moholo: Ntshetsopele ya Leano la ICT le Lewa (Lefapha la Dikgokahanyo le Ditshebeletso tsa Poso6.3 Monghadi Mlamli Booi jwaloka ka Mohlanka e Moholo wa Phethahatso (CEO) ya Sentech.6.4 Mofumahadi Rudzani Cordelia Rasikhinya jwaloka CFO le jwaloka setho sa phethahatso sa Boto ya Lekala la Thekenoloji ya Tlhahisoleseding ya Puso.6.5 Mofumahadi Bongani Louisa Mathebula jwaloka setho seo e seng sa phethahatso sa ho Boto ya Naha ya Institjute ya Thuto ya Boemo ba Lehodimo ya Aforika Borwa.6.6 Monghadi Pascal Moloi jwaloka CEO ya Lekala la Ntshetsopele ya Bodulo.6.7 Monghadi T Takalani jwaloka CEO ya Sedibeng Water.6.8 Moporofesara Edith Vries Motsamaisi e Moholo Lefapha la Ntshetsopele ya Dikgwebo tse Nyenyane ka Konteraka ya dilemo tse tharo.Dipotso:Mofumahadi Phumla Williams(Sebueledi sa Kabinete se Tshwereng Mokobobo)Mohala: 083 501 0139"
Pehelo ka kopano ya Kabinete ya la 21 Mphalane 2015,23 Oct 2015,https://www.gov.za/speeches/statement-cabinet-meeting-21-october-2015-23-oct-2015-0000,https://www.gov.za/st/speeches/statement-cabinet-meeting-21-october-2015-23-oct-2015-0000,"1. Ho Kenngwa Tshebetsong ha Mananeo a Bohlokwa a Mmuso1.1. Kabinete e tshehetsa boikitlaetmso bo phatlaladitsweng ke Letona la Ditjhelete Nhlanhla Nene ho Pehelo ya Leano la Ditekanyetso tsa Nako e Bohareng.  Boikitlaetso bona bo tla tataisa moruo hara dinako tsa moruo wa lefatshe o holang butle le ho hloka botsitso.Aforika Borwa e entse kgatelopele bakeng sa diphethoho ho tsa kahisano le tsa moruo le bakeng sa ho sebetsana le ditshita tsa kgolo ya moruo. Letona Nene o fane ka moralo wa ditjeho tsa naha bakeng sa dilemo tse tharo tse tlang. Moralo wa ditjeho o tla netefatsa hore mmuso o dutse motjheng wa ho kenya tshebetsong mananeo a ona jwaloka ha a hlakisitswe ho Morero wa Ntshetsopele ya Naha (NDP). Dintlha tse ka sehloohong di dula e le motso wa meralo ya ditjeho tsa nako e bohareng.Kabinete e boela e tshehetsa mekgwa ya ho fokotsa ditjeho ya mmuso e tla netefatsa hore dintlha tse ka sehloohong tsa mmuso ha di tlohellwe jwang kapa jwang.Kabinete e amohela leeto la tshebetso la Moporesidente Jacob Zuma ho etela Riphaboliki ya Demokerasi ya Congo (DRC) ho tloha ka la 16 ho isa ka la 17 Mphalane 2015. Dilemong tse leshome tse tlang Khomishene ya Dinaha tse Pedi e tla matlafatsa ho kenngwa tshebetsong ha diporojeke tsa moruo tse kopanetsweng, haholo Porojeke ya Motlakase o Fehlwang ka Metsi ya Grand Inga. Porojeke ena e tla baka hore ho be le mohlodi wa tlatsetso ho marangrang a eneji a naha le ho Lebatowa la Aforika e Borwa.1.2. Kabinete e amohela ho phethelwa ka katleho ha leeto la tshebetso ke Motlatsi wa Moporesidente Cyril Ramaphosa Stockholm, ho la Sweden ho tloha ka la 18 ho isa ka la 20 Mphalane 2015, mo e neng e le modulasetulo mmoho ho tulo ya bo-9 ya Khomishene ya Dinaha tse pedi ya Aforika Borwa-Sweden, e bakileng ho thakgolwa ha komiti e ka tlase ya tikoloho, eneji le metsi.2. Diqeto tsa bohlokwa tsa Kabinete2.1. Kabinete e tjhaelletse monwana tiiselletso ya Dipehelo tsa Maemo a Hodimo tse mabapi le Ponaletso ya Thuo ya Bakgolamolemo ya dinaha tsa G20. Dipehelo di teka ditsela tseo naha ka nngwe eo e leng setho e lokelang ho e latela bakeng sa ho thibela tshebediso e mpe ya batho ba nang le tokelo ya thuo semolao le ditlhophiso tsa semolao.Kabinete e boetse ya tjhaella monwana ho thehwa ha Komiti ya ka hara mafapha e tla beha leihlo ho kenngwa tshebetsong le ho tlaleha ka Moralo wa Tshebetso wa Naha. Komiti ena e tla laolwa ke Lefapha la Tshebeletso ya Mmuso le Tsamaiso. Dipehelo tsa maemo a hodimo di tla ntlafatsa ponaletso ya batho ya thuo ya semolao le ditlhophiso tseo e leng tsa bohlokwa bakeng sa ho tshireletsa seriti le ponaletso ya tsamaiso ya lefatshe ya ditjhelete.Ho thibela tshebediso e mpe ya ditheo tsena bakeng sa mabaka a seng molaong a kang bobodu, ho se lefe lekgetho le ho boloka tjhelete ka mokunyata ho tshehetsa maikemisetso a G20 a ho eketsa kgolo ka ho tsetela makaleng a poraefete.2.2. Kabinete e tjhaelletse monwana bakeng sa hore Aforika Borwa e nke Bodulasetulo ba Komiti ya Taolo ya Bolekane ba Mmuso ba Ponaletso (OGP) ka 2015-2016. Kabinete hape e thathiseleditse Moralo wa Aforika Borwa wa Moralo wa Naha wa Tshebetso wa OGP wa bo-3.OGP ke boikitlaetso ba lefatshe bo kenyeletsang kopanelo ya mebuso e ka sehloohong le mekgatlo ya badudi e sebetsang bakeng sa ho ntshetsapele ponaletso le boikarabelo ka hara mmuso   ka maikemisetso a ho eketsa karabelo ya mmuso ho baahi, ho lwantsha bobodu, ho kgothaletsa bohlwahlwa ba moruo, ho qhaneha ntlafatso, le ho ntlafatsa phano ya ditshebeletso. Esale OGP e thehwa, Aforika Borwa esale e le setho se sebetsang ka mafolofolo sa Komiti ya Taolo, e leng setheo se hodimo ka ho fetisisa se etsang diqeto.2.3. Kabinete e tjhaelletse monwana hore Khonvenshene ya Matjhaba ya Boikarabelo ba Setjhaba mabapi le Tshenyo ya Tshilafatso ke Oli ya Dikepe, ya 2001 e tekelwe Palamente bakeng sa ho amohelwa.Khonvenshene ya Oli ya Dikepe e netefatsa hore bankakarolo kaofela ba kgole molemo ho lokisweng ha tshenyo e etshalang ka lebaka la dikotsi mabopong a yona.  Khonvenshene ena e tla sebetsa feela ho dikotsi tsa dikepe tsa oli tse sa tshireletswang ke dikhonvenshene tse ding tsa matjhaba. Aforika Borwa e keke ya ikarabella bakeng sa tahlehelo ya ditjhelete kapa ditjeho tsa ho hlwekisa tse bakilweng ke ho lokollwa ha sekepe sa oli ka hara sebaka sa yona sa ka lapeng le ka hara metsi a yona a kgwebo empa boikarabello bo tla nkuwa ke monga sekepe ka inshorense ya hae.Khonvenshene hape e netefatsa hore puseletso e loketseng, ya ka nako le e hlwahlwa e ya fumaneha ho batho ba tla hlokofatswa ke tshenyo e bakilweng ke ho tsholoha ha oli, ha e tsamaiswa jwaloka mafura ka hara dikepe2.4. Kabinete e tjhaelletse monwana meralo ya dikhoine ya Khamphani ya Mente ya Aforika Borwa bakeng sa ho potolohiswa ha dikhoine tsa sehopotso tsa 2015 le 2016. Meokotaba e bontsha botjhaba ba Aforika Borwa (ba kgale le ba kajeno), diphoofolo le dimela tsa yona le diphihlello tsa yona ho tsa kahisano mme tsena di tsamaelana le mekgwa ya lefatshe ya ho rala dikhoine.a) Letoto la 2015 la Dikhoine tsa Sehopotso   Dilemo tse 200 tsa Sehopotso sa Dikhoine tsa Toropo ya Griquab) Letoto la 2015 le ketekang Khoine ya Aforika Borwa   Kokolofitwec) Letoto la 2016 la Protea   Bophelo ba Mohale: NR Mandelad) Letoto la 2016 la Tlhaho   Ditsomi tsa Bosiu (Phiri e Maroboko)e) Letoto la 2016 la Dihahabi tsa Aforika Borwa (Lempetje la Kapa)f) Letoto la 2016 la Bophelo ba Tlhaho (Bophelo ba Tlhaho ba Kapa Bophirima)g) Letoto la 2016 Silivera Series   Dibaka tsa Aforika tsa Mawatle tse Tshireleditsweng.3. Dibili3.1. Kabinete e tjhaelletse monwana Bili ya Phano ka ho Ikgetha ya Banka e Ntjha ya Ntshetsopele bakeng sa ho hlahiswa Palamenteng. Sena se tla thusa Aforika Borwa ho lefa, setolomente sa yona sa pele se ka sehloohong sa R2 bilione ho Banka e Ntjha ya Ntshetsopele e eteletsweng pele ke BRICS (Brazil, Russia, India, China le Aforika Borwa)  selemong sa ditjhelete sa 2015/16.Banka e Ntjha ya Ntshetsopele ke banka ya ntshetsopele ya dinaha tse kopaneng e tsamaiswang ke dipuso tsa BRICS ho kgothaletsa tshebedisanommoho ho tsa ditjhelete le ntshetsopele ka hara mebaraka e mehlano e runyang.3.2. Kabinete e tjhaelletse monwana phatlalatso ya Sehlomathiso sa Bili ya Tshebeletso ya Laboratori ya Naha ya Bophelo bo Botle, 2015 Koranteng ya Mmuso, bakeng sa ditshwaelo tsa setjhaba. Dihlomathiso di matlafatsa mekgwa ya taolo le phano ya ditjhelete tsa Tshebeletso ya Laboratori ya Naha ya Bophelo bo Botle hore ho tle ho ntlafatswe phumantsho ya tlhokomelo ya kalafo.Bili e boetse e netefatsa hore thomo ya motheo ya Laboratori ya Naha ya Bophelo bo Botle ke ho fana ka ditshebeletso tsa laboratori tsa bohlahlobi ba tsa kalafo setjhabeng.3.3. Kabinete e tjhaelletse monwana ho tekwa ha Bili ya Ditjhelete, 2015 ho Palamente.Bili e fana ka tumello ho mmuso wa naha ho dumella ho ba le tokelo e otlolohileng bakeng sa ditjeho tse sa dumellwang kgahlanong le Letlole la Naha la Lekeno. E latela karolo 34 ya Molao wa Taolo ya Ditjhelete tsa Setjhaba, wa 1999 mme o fana ka matla ho dikgothaletso tsa Komiti ya Kopano ya Naha ya Diakhaonte tsa Setjhaba. Bili e netefaletsa taolo e hlwahlwa le ya moshwelella ya mabaka a ditjhelete a mmuso wa naha le hore ditjeho tsohle di dumeletswe ho ya ka meralo ya hajwale ya molao.4. Diketsahalo tse tlang4.1. Moporesidente Jacob Zuma o tla kenela Seboka sa bo-3 sa Foramo ya India-Aforika pakeng tsa la 26 le 29 Mphalane 2015 New Delhi, ho la India. Seboka sa 2015 se atolositswe bakeng sa ho kenyeletsa dinaha kaofela tse 54 tsa Aforika mme se tla matlafatsa kgwebisano mmoho le ho shebana le diphephetso tse tshwanang.4.2. Moporesidente Jacob Zuma o ne a amohetse Moporesidente wa Mozambique, Moporesidente Filipe Nyusi Meahong ya Kopano Tshwane maobane. Dinaha ka bobedi di arolelana maqhama a matla a moruo a bontshitsweng ke ditumellano tsa dinaha ka bobedi tse fetang tse 60 le dimemorandamo tsa kutlwano tse akaretsang makala a fapafapaneng.4.3. Leeto la tshebetso la Motlatsi wa Moporesidente Cyril Ramaphosa ho ya Havana, ho la Cuba ho tloha ka la 22 ho isa ka la 26 Mphalane 2015, le tla boela le matlafatsa dikamano tsa sepolotiki le moruo ho feta mahareng a dinaha tsena tse pedi.4.4. Kopano ya Aforika e tsamaisa Ditlhakiso tsa Boikwetliso ba Naheng ba AMANI AFRICA (Kgotso ka hara Aforika) II Setsing sa Lebotho la Ntwa la Aforika Borwa se Lohatla ho la Kapa Leboya ho tloha ka la 19 Mphalane ho isa ka la 7 Pudungwana 2015.Ho akanngwa ditho tse 5 400 ho tswa sesoleng, sepoleseng le ditheong tsa badudi tse emetseng e hlano tsa Mekgatlo ya Moruo ya Lebatowa la AU hore di tla nka karolo ditlhakisong tsena.Sepheo ke ho lekola maemo a ho ba Malala-a-laotswe a Sesole sa Tshohanyetso sa Aforika le Bokgoni ba ho Romelwa ka Potlako bakeng sa merero ya ho boloka kgotso ka tebello ya ho fihlella Bokgoni bo Felletseng ba Tshebetso ka Tshitwe 2015.4.5. Kabinete e lakaletsa baithuti bohle tse molemo dihlahlobong tsa bona mme haholoholo ba Mophato wa Materiki ba 2015 ba Setifikeiti sa Naha se Phahameng sa (NSC), tse qalang ka la 26 Mphalane 2015 le ho tswela pele ho fihlela ka la 27 Pudungwana 2015. Selemong sena bahlahlobuwa ba 801 688 ba ngodisitswe bakeng sa ho dulela dihlahlobo moo ba 674 232 e leng ba ka dinako tsohle mme ba 127 456 e seng ba ka dinako tsohle. Katleho e nngwe ke palo e eketsehileng ya baithuti ba qetileng dilemo tsa bona tsa ho kena sekolo.Batswadi bohle le bahlokomedi ba kgothaletswa ho tshehetsa bana ba bona boitokisetsong ba bona.4.6. Lefapha la Ntshetsopele ya Setjhaba le tla tshwaya Kgwedi ya Naha ya Ditokelo tsa Batho ba nang le Boqhwala ho tloha ka la 3 Pudungwana ho isa ka la 3 Tshitwe 2015, eo hape e tshwayang Letsatsi la Matjhaba la Batho ba Qhwadileng. Kgwedi ena e fana ka lepatlelo bakeng sa mmuso, mekgatlo ya setjhaba, borakgwebo le basebetsi ho itekola ka kgatelopele e seng e entswe mabapi le ho kgothaletsa le ho tshireletsa ditokelo tsa batho ba phelang ka boqhwala. Kabinete e kgothaletsa maAforika Borwa ho tswela pele ho tlosa ditshita, tse thibelang batho ba nang le boqhwala ho nka karolo ka botlalo setjhabeng le moruong.4.7. Lekala la Puso la Tlhahisoleseding ya Thekenoloji (SITA) selemong sena le tla tshwara Seboka sa Boleshome sa Thekenoloji ya Mmuso, se tsepamisang maikutlo ho phano ya tshebeletso ya Tlhahisoleseding ya Thekenoloji Dikgokahanyo (ICT) ya lekala la setjhaba. GovTech 2015 e tla tshwarwa ho tloha ka la 25 ho isa ka la 28 Mphalane 2015 tlasa mookotaba:  Bomphato bakeng sa Phano ya Tshebeletso , ka mookotaba wa tlatsetso wa  Re ikgokahanya le Badudi bakeng sa Ntshetsopele le Kgolo .Se tla be hape se kenyeleditse le ho thakgolwa ha Dikgau tsa Phano ya Tshebeletso tsa ICT. Se tshehetsa  South Africa Connect , jwaloka ha e tsebisitswe ke Moporesidente Jacob Zuma nakong ya Puo ya hae ya Setjhaba ya 2014, ka ho fana ka lepatlelo la ho fumana ditharollo tse kgonehang le tse tswetseng pele ho setjhaba se tswelang pele se sebedisang disebediswa tsa ICT.4.8. Kabinete e tjhaelletse monwana ho tshwarwa ha Beke ya Naha ya Imbizo ya ho Tsepamisa Maikutlo ho tloha ka la 30 Pudungwana ho isa ka la 6 Tshitwe 2015 tlasa mookotaba:  Mmoho re Ntshetsa Aforika Borwa Pele . Nako ena ya dikgokahanyo tse otlolohileng e tla bontsha kgatelopele mabapi le boikitlaetso ba ho phethahatsa Moralo wa Dintlha tse Robong wa ho hodisa moruo wa Aforika Borwa.Hape e fana ka lepatlelo bakeng sa hore setjhaba se nke karolo le ho kena dipuisanong tse hlwahlwa bakeng sa ho hlabolla moruo. Ditho tsa Phethahatso di kgothaletswa ho itella nako ya ho itahlela ka setotswana letsholong lena hore ho fihlellwe dibaka tsohle ho phatlalla le naha. Ho lokela hore ho toboketswe kgodiso ya bolekane le dipale tsa ba kgotseng molemo. GCIS e fuwe boikarabelo ba ho hokahanya letsholo lena mme e tla fana ka kgetsi e nang le tsohle, ho kenyeletswa le melaetsa ya bohlokwa le moralo wa ho phatlalatsa tlhahisoleseding.5. Maemo a Kabinete Mabapi le Dintlha tsa Bohlokwa Maemong a Hajwale5.1. Dithemperetjha tse dulang di le hodimo dikarolong tse ngata tsa naha di qosa hore ho sebediswe metsi ka boikarabelo ke bohle. Kabinete e kgothaletsa maAforika Borwa kaofela ho sebedisa metsi ka hloko mme ba baballe mohlodi ona o babatsehang.Badudi ka hara KwaZulu-Natal ba kgothaletswa ho ipapisa le dithibelo tsa tshebediso ya metsi kaha porofense e fihletswe ke komello e matla ka ho fetisisa esale ka dilemo tse ngata. MaAforika Borwa a tshwanela ho baballa metsi ka ho se sebedise dihosephaephe ho hlatswa makoloi, ba nosetse diratswana bosiu, ba behe dimithara tsa metsi leihlo hore na ha di je haholo le ho lokisa ho metsi a dutlang.5.2. Kabinete e fetisetsa matshediso ho leloko le metswalle ya ba lahlehetsweng ke bophelo nakong eo sekhefole sa Great Walk Bridge Mmileng wa Grayston ho la Sandton se neng se putlama.Kabinete e lakaletsa ba lemetseng ho fola kapele. Kabinete e thoholetsa bohle ba ditshebeletso tsa tshohanyetso, Lekgotla la Motsemoholo wa Johannesburg le Mmuso wa Porofense wa Gauteng bakeng sa ho arabela ka potlako mmoho le boradipalangwang ba ileng ba thusa bapalami.Kabinete e isa diteboho ho bapalami bakeng sa mamello ya bona nakong eo ho neng ho hlwekiswa. Kabinete e kgothaletsa hore dipatlisiso tse ntseng di le motjheng e be tse tebileng le ho potlaka bakeng sa ho fihlella motso wa sesosa sa kotsi ena le ho thibela hore e seke ya etsahala hape. Kabinete e kopa mamello ha dipatlisiso di ntse di le motjheng.5.3. Kabinete e amohela sephetho sa 2015/16 sa Lenaneo la Lefatshe la Bophehisani la Foramo ya Moruo ya Lefatshe la selemo ka seng, le bontshitseng ha Aforika Borwa e nyolohile ka dibaka tse supileng ho tloha ho 56 ho ya ho 49 hara dinaha tse 140.Dintlafatso tse kgolo ka ho fetisisa tsa Aforika Borwa di mabakeng a: bophelo bo botle le thuto ya poraemari (ho nyoloha ka dibaka tse tshelela), bohlwahlwa ba mebaraka ya basebetsi (ho nyoloha ka dibaka tse tshelela), boitokisetso ba thekenoloji (ho nyoloha ka dibaka tse 16), ntlafatso (ho nyoloha ka dibaka tse hlano).Sena se bontsha hore ha re sebetsa mmoho re etsa tse ngata. Kabinete e ipiletsa ho borakgwebo le mekgatlo ya setjhaba ho tswela pele ho etsa bolekane le mmuso bakeng sa ho isa moruo wa rona maemong a phahameng.5.4. Kabinete e thoholetsa Koporasi ya Ntshetsopele ya Diindaseteri (IDC) e ketekang Sehopotso sa yona sa bo-75 kgweding ena. IDC ke mohlodi wa naha mme dilemong tse 21 tse fetileng tsa demokerasi, e nyehetse haholo bakeng sa matsete a eketsehileng, ho tsitlallela ho thehwa ha menyetla ya diindaseteri le ho fetolwa ha moruo.Ho tloha ka 1994, IDC e se e tsetetse R150 bilione ka hara Aforika Borwa le Aforika kaofela. Ho R60 bilione ena ho tsetetswe ho dikhamphani tseo maAforika Borwa a batho ba batsho a nang le diabo tsa bonyane 25%.R20 bilione e ne e tsetetswe bakeng sa nako ena ka hara Aforika kaofela, ho thusa ho matlafatsa kgolo ya Aforika le ntshetsopele le hape ho nyehela bakeng sa ho hlahisa menyetla bakeng sa moruo wa Aforika Borwa.  Dilemong tse hlano tse fetileng, hape e hohetse R103 bilione ya tlatsetso ho tswa ho balekane ba batsetedi ba lekala la poraefete, ho tlisa kgahlamelo ya yona ya matsete ho R163 bilione.Nakong ena eo moruo o tobaneng le diphephetso le ditsokotsane tse ntjha, IDC e tla lebellwa hore e matlafatse ho ya pele nyehelo ya yona moruong le ho tebisa kgahlamelo ya yona diphethohong, e tsepamise maikutlo tabeng ya ho hodisa boradiindaseteri ba batho ba batsho le matlafatso ya batjha.5.5. Kabinete e thoholetsa di-Springbok ka ho atleha ho fihla ho sekamakgaolakgang a Mohope wa Lefatshe wa Rakbi ho la England le ho kgothaletsa maAforika Borwa ho tshehetsa sehlopha sa rona sa naha sa rakbi jwaloka ha se lwanela ho tlisa Mohope wa Lefatshe lapeng lekgetlo la boraro.Kabinete e lakaletsa Amajimbos tse molemo jwaloka ha ba le phehisanong ya Mohope wa Lefatshe wa FIFA wa U-17 FIFA Chile ho tloha ka la 17 Mphalane ho isa ka la 8 Pudungwana 2015.Kabinete e thoholetsa Orlando Pirates bakeng sa ho fihlella makgaolakgang a Mohope wa 2015 Orange CAF Confederation le Banyana Banyana bakeng sa ho atleha ho kenela Dipapadi tsa Diolimpiki tsa 2016.5.6  Kabinete hape e fetisetsa matshediso ho lelapa le metswalle ya CEO ya mehleng ya Komiti ya Lehae ya Ditlhophiso ya Mohope wa Dinaha tsa Aforika (Afcon) wa 2013 le Bompodi ba Dinaha tsa Aforika (Chan) hape e ne e le Mohlanka wa Phethahatso wa SABC  Mvuzo Mbebe ya hlokahetseng bosiung ba Mantaha.5.7  Kabinete e utlwisitswe bohloko haholo ka ho hlokahala ha Mlungisi Sisulu, mora wa bobedi wa Walter le Albertina Sisulu, mme e fetisetsa matshediso a yona ho lelapa le metswalle.Monghadi Sisulu o bapetse karolo e matla makaleng a ANC a bokgukguni dilemong tsa bo 1980, a patile diyuniti tsa Umkhonto weSizwe lebenkeleng la hae le lenyenyane la Soweto  le neng le tsejwa e le Shop 7  a behile bophelo ba hae kotsing e kgolo.Kabinete e ikamahanya le Moporesidente Jacob Zuma bakeng sa ho fetisetsa matshediso ho lelapa le metswalle ya sebapadi sa thelevishene se hlwahlwa ka ho fetisisa sa Aforika Borwa, Sammy Moeti ya hlokahetseng ka Mantaha, 13 Mphalane 2015, kamora ho kula nako e telele.5.8 Kabinete e tshohlile ka bobatsi boipelaetso ba moraorao ba baithuti kgahlanong le ho nyollwa ha ditefello tsa diyunivesithi bakeng sa selemo sa dithuto sa 2016. Kabinete e ipapisa le dingongoreho tsa baithuti ba bonang ditjeho tsa thuto e phahameng di bitsa ho feta tekano le ho se kgone ho fihlellwa ke baithuti ba tswang malapeng a futsanehileng.Thuto ke e nngwe ya dintlha tsa bohlokwa bakeng sa ho fokotsa diphephetso tsa hajwale tsa bofutsana, ho se lekalekane le tlhokeho ya mosebetsi tseo naha e tobaneng le tsona. Molaotheo wa rona o fana ka taba ya hore mang le mang o na le tokelo ya thuto ya motheo le thuto e tswelang pele, eo Puso ka mekgwa e utlwahalang e lokelang ho etsa hore e be teng le ho tholahala.Mmuso wa hajwale esale ho tloha ka 1994, o entse hore phumantsho ya thuto e be ntlha e ka sehloohong. Sekema sa Naha sa Dithuso tsa Letlole la Baithuti (NSFAS) se nyehetseng ho baithuti ba hlokang se phahame ka ho ya le dilemo ho tloha ho R300 milione ho ya ho R9,5 bilione. Selemong sena sa dithuto, mmuso o tshehetsa baithuti ba 45 000 ba futsanehileng le ba tshwanelwang ke tshehetso.Kabinete e ile ya tsebiswa ke Letona la Thuto e Phahameng ka dipuisano tseo a keneng ho tsona hajwale le bankakarolo bohle ba amehang ho fumana tharollo ya ho nyollwa ha ditefello. Kabinete hape e ile ya behwa sehlohlolong ka mosebetsi o ntseng o etswa bakeng sa ho ntlafatsa botsamaisi ba NSFAS. Dikgothaletso di lebeletswe ho tekelwa Kabinete kopanong ya yona e latelang.Kabinete e boetse e lemohile ka Moifo wa Tshebetso wa Boporesidente o sa tswa thehwa haufinyana o romilweng ho shebana le ditefello tsa diyunivesithi tse ntseng di phahama. Moifo ona o bopilwe ka baemedi ba baithuti, Makgotla a Diyunivesithi le Lefapha. Moifo o lebeletswe ho phethela mosebetsi wa yona le ho tlaleha hang feela ha e phethetse mosebetsi wa yona.Kabinete e dumela hore mekutu e etellwang pele ka bobedi ke Moporesidente le Letona la Thuto e Phahameng e tla tswela pele ho sebetsana le dingongoreho tsa baithuti.Bohlokolosi boo mmuso o shebang ditletlebo tsa baithuti ka bona, bo entse hore Moporesidente a bitse diketapele tsa baithuti le diyunivesithi kajeno hore ho fihlwe botebong ba dintlha ka morero wa ho fumana tharollo.Moporesidente o tla tsebisa setjhaba ha mmamorao kaha taba ena e le ya bohlokwa setjhabeng.5.9 Kabinete e ile ya tsebiswa ka kgatelopele e mabapi le Komiti ya ka hare ya Matona (IMC) ya Melawana ya Bofalli e neng e eteletswe pele ke Motlatsi wa Moporesidente.Moporesidente o thehile IMC ena ka morero wa ho batlisisa ditlamorao tse neng di sa lebellwa tse ileng tsa hlahiswa ke bankakarolo ba lekaleng la bohahlaudi.Kamora ho etsa dipatlisiso le ho sekaseka dintlha tse lokiswang ho sebetsana le bobedi dintlha tsa polokeho le ditlamorao tse neng di sa lebellwa IMC e entse dikgothaletso tse latelang:Ho etsa kopo ka bowena:Ditumello tse tla qala ho sebetsa nakong ya dikgwedi tse 3 tse tlang.Dinaha moo ho se nang dikantoro tsa Aforika Borwa, Lefapha la Merero ya Lehae (DHA) le tla amohela dikopo tse rometsweng ka poso. Kamora moo, dintlha tsa motho le dinepe tsa batsamai bao di tla nkuwa ha ba fihla madibohong.Tumello ena e tla sebetsa feela ho di-visa tsa baeti/ba tlileng ka mabaka a kalafo.DHA e tla kenya tshebetsong dintlha tsa motho (ho kenyeletswa dikgatiso tsa menwana le dinepe) madibohong. Dibaka tsa diteko e tla ba Boemafofane ba OR Tambo; Boemafofane ba King Shaka le Boemafofane ba Matjhaba ba Motse Kapa.DHA e tla hlahisa Lenaneo la Khamphani ya Bohahlaudi le Ngodisitsweng (ATC) bakeng sa China, India le Russia ka kgonahalo ya ho atolosetswa dinaheng tse ding tse batlang di-visa.DHA e tla tswela pele ho ntsha Di-visa tsa ho kena hangata tsa nako e telele ho batsamai ba kamehla. Sena se tla sebetsa bakeng sa nako e fetang dikgwedi tse 3 empa e sa feteng dilemo tse 3.Ditumello tse tla qala ho sebetsa nakong ya dilemo tse 3 ho ya ho selemo se le seng.DHA e tla eketsa Ditsi tsa Phano ya Di-visa (VHC) China, India, United Kingdom, Nigeria, Riphaboliki ya Demokerasi ya Congo, Angola, Ghana, Kenya le Uganda. DHA e tla potlakisa ho bulwa ha VFC Zimbabwe, UAE le Botswana.Ditumello tse tla qala ho sebetsa nako ya ho ho feta selemo.DHA e tla kenya mekgwa ya ho lekola batsamai pele ba fofa (ho kenyeletswa le ditsi tsa tshebetso) maemafofaneng a matjhaba.DHA e tla ntlafatsa mekgwa ya Ho sebetsana le Bapalami pele ba Palama (APP) le ho kenya tshebetsong Rekoto ya Mabitso a Bapalami (PNR) ho ntlafatsa tekolo ya dikotsi.DHA e tla phethela tsamaiso ya ho sebedisa metjhini e itshebetsang bakeng sa ho ntsha di-visa le diphomete.Ditlhoko tsa ho eta le bana: Bana ba Aforika Borwa:Bakeng sa bana ba Aforika Borwa ba etang (ba etelang ka ntle) IMC e amohetse ho kenngwa tshebetsong ha ditlhoko tsa ho eta ha bana tsa hajwale, ho kenyeletswa diafidaviti tsa tumello ya batswadi kaha tsena di batleha bakeng sa ho tshireletsa bana.Ditumello tse tla qala ho sebetsa nakong ya dikgwedi tse 3 tse tlang.Dihlooho tsa dikolo di tla ntsha mangolo a tiisetsang tumello ya hore bana ba tsamaye ka maeto a sekolo. Bolaodi bona hape bo tla atoloswa ho kenyeletsa ditheo tsa dipapadi tse ngodisitsweng.Ho sebetsa ha Afidaviti ya Tumello ya Batswadi e tla atoloswa bakeng sa nako e sa feteng dikgwedi tse 6.Ditumello tse tla qala ho sebetsa nakong ya dikgwedi tse 3 tse tlang ho isa selemong.Mantswe  Lengolo la Tswalo le sa Kgutsufatswang  le tla fetolelwa ho ba  Lengolo la tswalo le nang le dintlha tsa batswadi. Dintlha tsa batswadi di tla hatiswa diphasepotong, hore batswadi bao dintlha tsa bona di hatisitsweng diphasepotong ba se tlamehe ho tsamaya ba jere mangolo a tswalo. Ditlhoko tsa ho eta ha bana: bana ba melata.Bakeng sa batsamai ba ka hara naha, IMC e nkile boemo ba hore moo di-visa di batlehang, phano ya mangolo a tswalo a mantlha kapa dikhopi tsa ditokomane tse batlehang di tla tswela pele ho sebetsa nakong ya ho etsa kopo ya visa kaha sena se tsamaelana le ditshebetso dinaheng tse ding tse ngata.Bakeng sa bana ba tswang dinaheng tse kotetsweng bakeng sa di-visa, IMC e kgothaleditse tsamaiso eo ka yona:Batsamai ba tla eletswang ka matla hore ba tle le bopaki ba dikamano le tumello ho tswa ho mo/batswadi/mo/bahlokomedi ba sa tsamayeng le bana.Dintlha tse ding kaofela tsa tsamaiso tse amang mafapha a ikarabelang di tla rarollwa ka dipuisano ka hara mafapha.Kabinete e tjhaelletse monwana dikgothaletso tsena mme e dumela hore tsohle tsena di tla sebetsana le ditlamorao tse neng di sa lebellwa tse ileng tsa hlahiswa mme hape polokeho ya bana e keke ya behwa kotsing ka tsela efe kapa efe.Kabinete e ile ya boela ya tjhaella monwana hore DHA e tshwanetse ho thusa ka dintlha tsa semolao bakeng sa ho kenngwa tshebetsong ha dikgothaletso. E ile ya tswela pele ho roma mafapha oohle a amehang hore a buisane le bankakarolo ba ona bakeng sa ho hlahisa dikgothaletso tsena tse tjhaelletsweng monwana.Kabinete e atolisitse tshebetso ya IMC bakeng sa ho kgona hore e sebetsane le dintlha dife kapa dife tse ka hlahellang ha ho ntse ho kenngwa tshebetsong diqeto tsa Kabinete.Dipotso:Mofumahadi Phumla Williams(Sebueledi sa Kabinete se Tshwereng Mokobobo)Mohala: 083 501 0139"
Pehelo ka kopano ya Kabinete ya la 4 Pudungwana 2015,5 Nov 2015,https://www.gov.za/speeches/statement-cabinet-meeting-4-november-2015-5-nov-2015-0000,https://www.gov.za/st/speeches/statement-cabinet-meeting-4-november-2015-5-nov-2015-0000,"1. Ho kenngwa tshebetsong ha mananeo a bohlokwa a mmuso1.1. Kabinete e amohela porojeke ya diteko ya Ntshetsopele ya Dikgwebo ya R20 milione. Lenaneo lena la diteko la dilemo tse pedi le rerile ho ntjhafatsa dibaka tsa diindaseteri tsa Aforika Borwa, ho theha dibaka tse ikgethang tsa diindaseteri le ho tshehetsa kopanelo ya ntshetsopele ya moruo wa lehae bakeng sa ho matlafatsa lekala la dikgwebo tse nyenyane.Porojeke ena ke semphato le Lefapha la Kgwebisano le Indaseteri, Lefapha la Ntshetsopele ya Dikgwebo tse Nyenyane, Lefapha la Matlotlo a Naha, le Thuso ya Ditjhelete ya ba Fumanang Lekeno le Mahareng ya Banka ya Ntshetsopele ya Aforika. Porojeke e lakatsa ho nyehela ho tlhahiso ya mesebetsi, ho fokotsa bofuma ho badudi ba hatellehileng, le ho ntlafatsa phumantsho ya thekenoloji le boitsebelo bakeng sa dikgwebo tse nyenyane, tse mahareng le tse kgolwanyane (di-SMME).Boikitlaetso bona bo tla fana ka tshehetso lekaleng la SMME ho fihlela ka Tshitwe 2017. Ho itshetlehilwe hodima dikatleho tsa bona, mmuso o tla lohotha ho fana ka bona naheng ka bophara.1.2. Kabinete e amohela ho thakgolwa ha Setsi se Kopanetsweng sa Tshebetso ke Moporesidente Jacob Zuma ho la Skukuza. Setsi sena se tla hokahanya ditshebetso kgahlanong le bothata ba ho tsoma ditshukudu ntle le molao tulong eo.2. Diqeto tsa bohlokwa tsa Kabinete2.1. Kabinete e tjhaelletse monwana Leano la Boradiindaseteri ba Batho ba Batsho, e leng karolo ya Moralo wa Leano la Tshebetso la Diindaseteri (IPAP). Leano lena le kgema le Lewa la Naha la Ntshetsopele le Moralo wa Dintlha tse Robong o tsebisitsweng ke Moporesidente Zuma ha a ne a tshetleha Puo ka Maemo a Naha ya 2015.Hape ke karolo ya boikitlaetso ba mmuso bo pharaletseng ba ho thehwa ha diindaseteri bakeng sa ho atolosa motheo wa diindaseteri le ho kenya ho fetofetoha ho hotjha ha boetapele ba dikgwebo moruong. Sena se hloka boitshunyako bo batlang bo tletse sebete lehlakoreng la mmuso le ho hodisa moruo ka tshehetso e nang le boitelo ho boradiindaseteri ba batho ba batsho jwaloka ha ho hlakisitswe ho IPAP.Leano lena le tla tsepamisa maikutlo hodima kgolo le bophehisani ba lefatshe ba dikgwebo tseo e leng tsa batho ba batsho. Sepheo ke ho nyehela ho phethoho ya maemo le dikateng tsa setjhaba tsa lekala la diindaseteri la Aforika Borwa le ho kenyeletsa boradiindaseteri ba batho ba batsho, ba nkuwang e le mohlodi o sa sebedisweng ka toka wa mesebetsi, lekeno, makgetho le ntlafatso. Leano le tla thusa ka bonkakarolo bo hlwahlwa ba dikhamphani tseo e leng tsa batho ba batsho le ho laolwa ke bona lethathameng la dikgwebo tsa boleng lekaleng la diindaseteri tsa moruo wa naha.Letona la Dikgwebo le Diindaseteri le tla tshwara kopano e ka thoko le boraditaba ho manolla leano lena.2.2. Kabinete e tjhaelletse monwana Tlaleho ya Naha ya Aforika Borwa ya Boraro mabapi le ho Kenngwa Tshebetsong ha Porothokhole ya Cartagena ya Paballo ya tsa Tlhaho, bakeng sa ho fuwa Bongodi ba Khonvenshene ya Diphapano tsa Tlhaho.Porothokhole ke yona e laolang metsamao ya Diphedi tse Lokisitsweng, e tsejwang hape jwaloka Diphedi tse Lokisitsweng ka Dijeni tse hlahiswang ke thekenoloji ya sejwalejwale ya tsa tlhaho,ho tloha naheng e nngwe ho ya ho e nngwe.Aforika Borwa ke mohlahisi e moholo ka ho fetisisa wa borobong wa dimela tse lokisitsweng ka dijeni lefatsheng le ho dula e le moetapele bakeng sa ho amohelwa ha dimela tse lokisitsweng ka dijeni. Sena se matahantswe le Karolo 24 ya Molaotheo, e kgothaletsang tshebediso ya moshwelella ya tswakatswakano ya tsa tlhaho.2.3. Kabinete e tjhaelletse monwana boikemisetso ba Aforika Borwa ba ho nehelana ka ditshebeletso tsa qalo ho ya ka qeto ya Seboka sa Matona sa borobong sa Mokgatlo wa Lefatshe wa Kgwebo (WTO) ho fana ka tshwaro e tlang pele ho Dinaha tseo Ntshetsopele ya tsona e leng e Tlase (di-LDC).Aforika Borwa e entse boitlamo ba ho kenya tshebetsong tumellano ya WTO, e fanang ka tshehetso e tlang pele ho di-LDC. Hara dinaha tse 34 tse nkuwang e le di- LDC, tse 25 ke tsa Aforika. Boikemisetso ba qalo ba Aforika Borwa e tla ba ho makala a ditshebeletso tsa ditjhelete, dikgokahanyo tsa mehala, bohahlaudi le dipalangwang. Nehelano e kang ena e etsa karolo ya ho bebofatsa ho kenella mebarakeng bakeng sa ditshebeletso le bafani ba ditshebeletso ka hara mebaraka eo e seng ya di-LDC.2.4. Kabinete e tjhaelletse monwana moputso o lekotsweng botjha wa ho hlopha botjha tjhelete e phedisang ya 5.5% e lokelang ho lefuwa ditho tsa Khomishene ya Ditokelo tsa Botho ya Aforika Borwa (SAHRC) ho tloha ka la 1 Mmesa 2015. Sena se imatahantse le Karolo 9(1) ya Molao wa SAHRC, wa 2013 (Molao 40 wa 2013).2.5. Kabinete e tjhaelletse monwana ho kenngwa ha Tlaleho ya Dinako tse itseng e Kopanetsweng ya Bobedi tlasa Tjhata ya Aforika e mabapi le Ditokelo tsa Batho le tsa Botho le Tlaleho ya Qalo tlasa Porothokhole ya Tjhata ya Aforika e mabapi le Ditokelo tsa Basadi ka hara Aforika.Tlaleho e isitsweng ho Khomishene ya Kopano ya Aforika (AU) ke thlathlobo ya diphihlello le diphephetso tsa ho fana ka kgahlamelo ho ditokelo tsa badudi, sepolotiki, moruo wa kahisano le tsa botjhaba. Sena se kgema le ho ba karolo ha Aforika Borwa ho Porothokhole ya AU ho Tjhata ya Aforika e mabapi le Ditokelo tsa Botho le Batho hodima ditokelo tsa Basadi ka hara Aforika.2.6. Kabinete e tjhaelletse monwana ho tsebiswa ha Tsamaiso ya Lesotho hore e qale ho tloha ka la 1 Tlhakola 2016. Sena se latela tsamaiso e ikgethang e ileng ya fuwa Zimbabwe ka 2010, eo kamora moo e ileng ya atoloswa.Tsamaiso ena e tla thusa ka taolo e betere ya motsamao wa basebetsi bao e leng baahi ba Lesotho ba tlang Aforika Borwa ba tlola melao ya mekgwa ya hajwale ya bofalli.Letona la Merero ya Lehae le tla fana ka dintlha tse batsi kopanong ya boraditaba hamorao.2.7. Letona la Ditjhelete le tsebisitse Kabinete ka ho kenngwa tshebetsong ha Sehlomathiso sa Melao ya Lekgetho ya 2013 le 2014 se tla qala ho sebetsa ho tloha ka la 1 Tlhakubele 2016. Dintlafatso tsena di reretswe ho lokisa le ho nolofatsa dinyehelo tsa lekgetho tsa ho beha meja fatshe le dikuno. Katoloso ya kuno ya lekgetho bakeng sa ho tshireletsa matlole a ho beha meja fatshe e tla thusa basebetsi ba fetang milione ho ba le mokgolo o batlang o phahame oo ba o isang lapeng.Sena hape se tla thibela mekgwa ya ho iphapanya ho lefa lekgetho ha batho ba mekgolo e phahameng ho fihla ho 27.5% tsa mokgolo kapa lekeno le tshwanelwang ke lekgetho la ho fihla ho R350 000.Letona hape le tsebisitse Kabinete ka pehelo ya ho etsa hore matlole a ho beha meja fatshe a lefuwe nako e telele, moo ba kgolang molemo ho tswa phokoletsong ya lekgetho le bona ba tla lokela hore ba lefuwe nako e telele jwaloka karolo ya dipoloko tsa bona ha ba beha meja fatshe.Dintlafatso tsena di kenngwa tshebetsong kamora ditherisano tse tebileng le bankakarolo kaofela ka hare le ka ntle ho Lekgotla la Naha la Ntshetsopele ya Moruo le Mesebetsi, moo ho ileng ha tshwarwa dikopano tse bonyane 33 le basebetsi le boradiindaseteri ho tloha ka 2012. Bongata bo boholo ba bankakarolo bo bontshitse tshehetso ya bona e tletseng bakeng sa ho tswela pele ka dintlafatso ka la 1 Hlakubele 2016.3. Dibili3.1. Kabinete e tjhaelletse monwana ho kenngwa ha Sehlomathiso sa Bili ya Kgaso sa 2015 Palamenteng. Bili e hlomathisa Molao wa Kgaso, 1999 (Molao 4 wa 1999) e le ho ntshetsapele le ho kenya tshebetsong mmotlolo o tsitsitseng wa taolo ya kgwebo o netefatsang botsitso ba nako e telele ba Lekgotla la Kgaso la Aforika Borwa (SABC).Mmuso o itlamme bakeng sa kgaso ya setjhaba e matla, e ikemetseng le ho ba le boimatahanyo, e ikarabellang ho radiabo, setjhaba le Palamente.Bokgoni ba ho phetha thomo ya ona ho itshetlehile hodima tshebetso e phethahetseng ya Boto ya SABC ka ho fana ka lewa la tshupiso ho kgaso ya setjhaba.3.2. Kabinete e tjhaelletse monwana bakeng sa hore Bili ya Inshorense ya 2015 e hlahiswe ho Palamente.Bili e fana ka moralo o matlafaditsweng wa semolao bakeng sa taolo e hlwahlwa ya lekala la inshorense e kgemang le maemo a matjhaba bakeng sa bolaodi ba inshorense. Bili e matlafatsa ditlhokeho tsa hajwale tsa taolo ya dikotsi, tjhelete le tlhatlhobo. E suthisa le ho matlafatsa dikarolo tsa bohlokwa tsa Molao wa Inshorense wa Nako e Telele, 1998 (Molao 52 wa 1998) le Molao wa Inshorense ya Nako e Kgutshwane, 1998 (Molao 53 wa 1998) o tsamaelanang le taolo e hlwahlwa.3.3. Kabinete e tjhaelletse monwana ho phatlalatswa ha Bili ya Moralo wa ho Kenella ho Merafo ya Aforika le Ditjhelete Koranteng ya Mmuso bakeng sa tshwaelo ya setjhaba. Bili e theha Koporasi ya ho Kenella ho Merafo ya Aforika le Ditjhelete ka molao. Hape e hlalosa thomo ya yona le dipheo tsa lewa la yona. E matlafatsa taolo le ho behwa leihlo ha setheo sena.3.4. Kabinete e tjhaelletse monwana ho hlahiswa ha Bili ya Dipepeso tse Tshireleditsweng tsa 2015 ho Palamente. Bili e atolosa ho sebetsa ha Molao wa Dipepeso tse Tshireleditsweng, 2000 (Molao 26 wa 2000) ho feta ka nqane ho dikamano tsa tlwaelo tsa mohiri le mosebeletsi.Dihlomathiso di laola boikarabelo bo kopanetsweng, di hlahisa tokelo ya ho batlisisa dipepeso, di fana ka ho kotelwa kgahlanong le boikarabelo ba badudi le botlokotsebe mabakeng a itseng le ho etsa hore dipepeso tse etswang ka boomo e be tlolo ya molao.Bili e nyehela ho boitlamo ba mmuso ba ho lwantsha boqhekanyetsi le bobodu ka ho matlafatsa tshireletso ya dimpimpi.3.5. Kabinete e tjhaelletse monwana ho hlahiswa ha Bili ya Tsamaiso ya Boahlodi ba Ditlolo tsa Molao tsa Sephethephethe sa Mebileng ya 2015 ho Palamente. Bili e hlomathisa Molao wa Tsamaiso ya Boahlodi ba Ditlolo tsa Molao tsa Mebileng, 1998 (Molao 46 wa 1998).Bili e tla thusa Lekala la Ditlolo tsa Molao wa Sephethephethe sa Mebileng le ho etsa hore balaodi ba tsitse ho tsa ditjhelete, mme hape e hlahisa bohlwahlwa ba ho fana ka ditsebiso ho batlodi ba molao.4. Diketsahalo tse tlang          4.1.      Moporesidente Zuma o tla kenela Seboka sa G20 ka la 15 le 16 Pudungwana 2015 Antalya, ho la Turkey, moo ho tla be ho tsepamisitswe maikutlo hodima kgolo e kenyeletsang le e matla ka tshebetso e kopanetsweng.Baetapele sebokeng sena ba tla tshohla kenyeletso, ho kenngwa tshebetsong le matsete bakeng sa ho fihlella kgolo e matla, ya moshwelella le e tsitsitseng maemong a lefatshe.4.2. Moporesidente Zuma o tla nka Leeto la Semmuso la ho ya Berlin, ho la Jeremane ka la 10 Pudungwana 2015, moo a tla amohelwa ke Mokanseliri Angela Merkel. Moporesidente hape o tla nka leeto la hlompho ho ya ho Moporesidente Joachim Gauck.Nakong ya leeto lena dinaha ka bobedi di tla tiisetsa botjha boitlamo ba tsona ba ho tswella ho matlafatsa dikamano tsa bobedi bona le tsa kgolo.4.3. Moporesidente Zuma o tla amohela Tonakgolo ya Netherlands Mark Rutte Meahong ya Kopano ka la 17 Pudungwana 2015.Se tla latela sena, ke hore Tonakgolo Rutte o tla etella pele kemedi ya dikgwebo Johannesburg le Motse Kapa e tla tsepamisa maikutlo hodima Temo, tlhokomelo ya kalafo, dipalangwang, meralo ya motheo, metsi le eneji.4.4. Aforika Borwa e tla tshwara Seboka sa Foramo ya Tshebedisano-mmoho ya China-Aforika ho la Johannesburg ka la 4 le 5 Tshitwe 2015. Dipheo tsa seboka ke ho hlophisa Lenaneo la Lewa la Tshebedisano-mmoho la Dilemo tse the 5-10 pakeng tsa Aforika Borwa le China (2015-2024) le ho hodisa ditumellano tsa bobedi bona pakeng tsa dinaha tsena tse pedi.4.5. Motlatsi wa Moporesidente Cyril Ramaphosa o tla etella pele kemedi ya maemo a hodimo Leetong la Semmuso la ho etela Riphaboliki ya Mamoseleme ya Iran ho tloha ka la 7 ho isa ka la 9 Pudungwana 2015, bakeng sa ho hodisetsa pele dikamano tsa bobedi bona tsa sepolotiki le moruo pakeng tsa dinaha tsena tse pedi.4.6. Moporesidente Zuma ka la 6 Pudungwana 2015 o tla hlophisa leeto la tlhatlhobo la Siyahlola Bushbuckridge ho la Mpumalanga, le tla tsepamisa maikutlo hodima metsi le tsamaiso ya dikgwerekgwere.Palo e etsang malapa a 16 600 e kgola molemo ho tswa ho Mokgahlelo 1 wa porojeke ya metsi ya mmuso ka hara tulo ena, e fanang ka metsi metsaneng e 24 ka hara Masepala wa Lehae wa the Bushbuckridge.Mmuso o dula o itlamme ho netefatsa hore maAforika kaofela a fumantshwa ditshebeletso tsa motheo. Mahareng a 2002 le 2014, diphesente tsa malapa a fumantshitsweng metsi di nyolohile ho tloha ho 80% ho ya ho 86%, ha tsamaiso ya dikgwerekgwere e nyolohile ho tloha ho 62% ho ya ho 80%.4.7. Moporesidente Zuma o tla kenela ho behwa setulong ha Moporesidente ya sa tswa kgethwa wa Riphaboliki e Kopaneng ya Tanzania, Mohlomphehi Monghadi John Pembe Magufuli, ka la 5 Pudungwana 2015.5. Molaetsa wa Ditakaletso tsa Mahlohonolo5.1. Kabinete e thoholetsa basebeletsi ba setjhaba ba kgethilweng ho Dikgau tsa Boraro tsa Naha tsa Boqhetseke tsa Batho Pele. Mokete wa Dikgau o tshwarwa ka la 13 Pudungwana 2015 Emperor s Palace, ho la Gauteng tlasa mookotaba:  Batho Pele   Re beha Batho Pele . Di putsa tshebetso e kgabane ka ho fetisisa, tshebetso e ntle mme di metha kgotsofalo ya baahi ho tshebetso ya mmuso.5.2. Kabinete e thoholetsa mmuso le batho ka bobedi ba Riphaboliki ya C te d Ivoire le Riphaboliki e Kopaneng ya Tanzania ka ho tshwara dikgetho tse nang le kgotso. Ho nka karolo ka bongata ha setjhaba sa C te d Ivoire le sa Tanzania dikgethong tsa kakaretso ho bontsha kutlwisiso ya bona ya bohlokwa ba ho etsa mosebetsi wa bona wa setjhaba le ho sebedisa ditokelo tsa bona tsa motheo. Ke sesupo sa kgolo ya tsamaiso ya ho kenya demokerasi tshebetsong ka hara kontinente.5.3. Kabinete e thoholetsa sehlopha sa Springbok ka tshebetso ya sona ho Mohope wa Lefatshe wa Boto ya Matjhaba ya Rakbi wa 2015. Sehlopha se tlile lapeng le medale wa boronse.5.4. Kabinete e thoholetsa sehlopha sa Aforika Borwa sa disesi ka ho phethela Mohope wa Lefatshe wa Disesi wa FINA Doha, ho la Qatar.Cameron van der Burgh o hapile medale wa gauta ho dimithara tse 100 tsa lebelo la ho sesa ka difuba, Chad le Clos ho dimithara tse 100 tsa serurubele hape o kgonne ho qetella maemong a bone a ho sesa ka ho hapa ho sesa ka mokokotlo tlholong ya dimithara tse 200. Michael Meyer o hapile silivera ho dimithara tse 200 tsa lebelo la motswako la bo mong. Douglas Erasmus o hapile medale wa boronse ho lebelo la boikgethelo le potlakileng la dimithara tse 50. Kaylene Corbett e bile wa borobedi ho lebelo la makgaolakgang la dimithara tse 50 la ho sesa ka mokokotlo ha Calvyn Justus le yena a phethetse borobeding ho lebelo la dimithara tse 200 la boikgethelo.6. Dikhonferense6.1. Kabinete e amohela kemedi e kenetseng Khonferense ya BRICS ya Bone ya Matjhaba ya Phehisano ho tloha ka la 12 ho isa ka la 13 Pudungwana 2015 Setsing sa Dikopano sa Inkosi Albert Luthuli, ho la Durban tlasa mookotaba:  Phehisano le Kgolo e Kenyeletsang .Sena se bokanya mmoho ditsebi ho tsa molao wa phehisano bakeng sa ho sekaseka kamoo leano la phehisano le ka nyehelang ho kgolo e kenyeletsang le ntshetsopele ya moruo ka hara dinaha tsa BRICS (Brazil, Russia, India, China le Aforika Borwa).Taolo e matla ya diphehisano ya Aforika Borwa e kgontsha baahi ho nka karolo ka ho hloka leeme moruong wa naha. E kgothaletsa ho itahlela ka setotswana ha batho ba batlang ba le bangata makaleng a tlhahiso a moruo le ho fedisa ho se utlwane ka hara dikgwebo.Taolo ya diphehisano ya Aforika Borwa e nyehela bonkakarolo bo batlang bo phahame ba baahi mme e entse menyabuketso e bonahalang bakeng sa ho lwantsha maqulwana le ho henahenana le ditheko. E nkile ketapele bakeng sa ho sebedisa ditabatabelo tse mabapi le dimatahanyo le diphumantsho.6.2. Letona la Dipalangwang Dipuo Peters le tla kenela Khonferense ya Bobedi ya Lefatshe ya Matona a Dipalangwang ho tloha ka la 18 ho isa ho la 20 Pudungwana 2015 ho la Brazil, moo Aforika Borwa e tla teka Tlaleho ya Nako e Bohareng ya Naha mabapi le kgatelopele e entsweng bakeng sa ho kenngwa tshebetsong ha Moralo wa Lefatshe wa Mokgatlo wa Matjhaba a Kopaneng wa Dilemo tse Leshome tsa ho Sebetsana le Boipaballo Mebileng wa 2011-2020.Aforika Borwa e itlamme ho fokotsa dikotsi tsa mebileng ka 50% ho tloha ho tse 13 967 ho ya ho tse ka tlase ho 7 000 ka 2020. Aforika Borwa e etsa menyabuketso ya bohlokwa bakeng sa ho fihlella dipheo tsa yona jwaloka ka ha di hlahella ho Moralo wa Lefatshe wa Dilemo tse Leshome tsa ho Sebetsana le Boipaballo Mebileng wa 2011-2020, ho sa natswe diphephetso tseo hajwale naha e tobaneng le tsona.7. Maemo a Kabinete Mabapi le Dintlha tsa Bohlokwa Maemong a Hajwale 7.1. Ho sebetsana le ditshita tsa tlhahiso ya mesebetsi e dula e le ntlha e ka sehloohong bakeng sa mmuso. Leano la Pehelo ya Ditekanyetso tsa Nako e Bohareng le hlakisitse kgolo ya moruo ya lefatshe e tsamayang butle, ka ditheko tsa thepa tse tlasa kgatello le tlhokeho ya mesebetsi e phahameng dikarolong tse ngata tsa lefatshe.Sena se ile sa bonahala ho Diphuputso tsa Kotara ka nngwe tsa Lebotho la Basebetsi, tseo bakeng sa kotara ya boraro ya 2015 di ngodisitseng tlhokeho ya mosebetsi ho 25.5%, haholo ho phahama ho tloha ho 25.4% kotareng e tshwanang selemong se fetileng.Sena se hlakisa tlhokeho ya hore makala kaofela a sebetse le mmuso bakeng sa ho tshehetsa boikitlaetso ba naha ba ho hlahisa menyetla ya mesebetsi le ho etsa hore maAforika Borwa a mangata a sebetse.Mmuso, ka Moralo wa Dintlha tse Robong, o sebetsa ho hotetsa kgolo le ho hlahisa mesebetsi ka ho bula menyetla e metjha dibakeng tsa mawa a moruo.7.2. Kabinete e amohela tsebiso ya Moporesidente Zuma ya ho se nyolle ditefello ditheong tsa thuto e phahameng bakeng sa selemo sa dithuto sa 2016. Qeto ena e tlisitse kimoloho e batlehang haholo ya ditjhelete, haholoholo ho ba fumanehileng, ba sebetsang le sehlopha sa malapa a mahareng a nang le baithuti.Kabinete e boela e amohela qeto ya Moporesidente ya ho theha khomishene e tla shebana le dintlha tsohle tse hlahisitsweng ke baithuti. Moporesidente o tla tsebisa ka khomishene mmoho le dintlha tsa yona tsa tshebetso ha mmela o ntse o puta.7.3. Kabinete e amohela boitshunyako ba Lefapha la Metsi le Dikgwerekgwere bakeng sa ho thusa badudi ho la KwaZulu-Natal le Foreistata ba anngweng ke komello ya moraorao tjena. Dibaka tse fepelwang ke matamo a maholwanyane a lebatowa a naha le dikema di dutse di ntse di bolokehile kaha ditsamaiso tsena hajwale di na le botsitso bo botle ba palohare ya poloko ya metsi a tletseng ka 66%.Kabinete e amohela ho thehwa ha Komiti e Kopanetsweng ya Matona (IMC) e mabapi le Polokeho ya Metsi bodulasetulong ba Letona la Kopanelo ya Puso le Merero ya Botjhaba Pravin Gordhan. IMC e bopilwe ka Matona a Ntshetsopele ya Dibaka tsa Mahae le Puseletso ya Mobu; Metsi le Tsamaiso ya Dikgwerekgwere, le Temo, Meru le Ditlhapi. Komiti e tla tshohla le ho sisinya boitshunyako bo bong ho badudi ba anngweng haholo ke komello.7.4. Kabinete e lemohile se ntseng se etsahala ho la Nigeria mabapi le kotlo ya MTN ya US$5.2 bilione ke Khomishene ya Dikgokahanyo ya Nigeria. Kabinete e tshepa hore dipuisano tse ntseng di tswela pele pakeng tsa MTN le ba ka sehloohong ba Nigeria di tla baka hore ho be le tharollo e potlakileng ya ho se utlwane hore ho tle ho netefatswe hore MTN e tswela pele ka kgwebo ya yona ya ho tsetela ka hara moruo wa Nigeria.8. Matshediso8.1. Kabinete e utlwisitswe bohloko ke lefu la tshohanyetso la Chumani Nqakula, mora wa Letona la Tshireletso le Mekaubere ya Ntwa Nosiviwe Mapisa-Nqakula le Charles Nqakula, e leng Setho sa Palamente. Kabinete e fetisa matshediso a yona a tebileng ho lelapa la Nqakula le metswalle.8.2. Kabinete e fetisa matshediso a yona a tebileng ho lelapa le ba leloko la Letona la Tshebeletso ya Setjhaba le Tsamaiso Ngoako Ramatlhodi, ka ho hlokahala ha mme wa hae ya dilemo tse 95, Mmatlou Elizabeth Ramatlhodi.9. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.1. Monghadi Mogojare Richard Seleka jwaloka Motsamaisi e Moholo (DG) ho Lefapha la Dikgwebo tsa Setjhaba; le2. Monghadi Robert Moeketsa Ramasodi jwaloka motlatsi wa DG: Tlhahiso ya tsa Temo, Bophelo bo Botle le Polokeho ya Dijo ho Lefapha la Temo, Meru le Ditlhapi.9.1. Boto ya Koporasi ya Taolo ya Sephethephethe sa Mebileng:a) Mofumahadi Daphline Harridene Charlotte-Ann Ewertse   Setho seo e seng sa Phethahatso; leb) Monghadi Thulani Matiki Norman Kgomo   Setho seo e seng sa Phethahatso.9.2. Boto ya Koporasi ya Matsete a Setjhaba:a) Mofumahadi Lindiwe Toyi   Motsamaisi eo e seng wa Phethahatso;b) Mofumahadi Sandra Beswick   Motsamaisi eo e seng wa Phethahatso;c) Ms Tantaswa Fubu   Motsamaisi eo e seng wa Phethahatso;d) Ngaka Claudia Manning   Motsamaisi eo e seng wa Phethahatso;e) Monghadi Pitsi Paul Moloto   Motsamaisi eo e seng wa Phethahatso ; lef) Mofumahadi Matshepo Faith More   o thontswe hape jwaloka Mohlanka ya ka Sehloohong wa Ditjhelete.9.3. Boto ya Lekala la Ntshetsopele ya Matlo:a) Monghadi Mavuso Walter Msimang   Modulasetulo;b) Monghadi Maanda Emmanuel Mutheiwana;c) Monghadi Pravin Amar Singh;d) Monghadi Thuthuka Siphumezile Songelwa; lee) Monghadi Nkululeko Nkosingiphile Vilakazi   moemedi wa Letona la Mesebetsi ya Setjhaba.Dipotso:Mofumahadi Phumla Williams (Sebueledi sa Kabinete se Tshwereng Mokobobo)Mohala: 083 501 0139"
Pehelo ya kopano ya Kabinete ya la 18 Pudungwana 2015,19 Nov 2015,https://www.gov.za/speeches/statement-cabinet-meeting-18-november-2015-19-nov-2015-0000,https://www.gov.za/st/speeches/pehelo-ya-kopano-ya-kabinete-ya-la-18-pudungwana-2015-19-nov-2015-0000,"1. Ho kenngwa tshebetsong ha mananeo a bohlokwa a mmuso1.1. Kabinete e thoholetsa Lefapha la Bodulo ba Batho bakeng sa ho fana ka matlo porojekeng ya Bodulo ba Batho e Kopanetsweng ya Savanna City ka hara Masepala wa Setereke wa Sedibeng ho dihlopha tse dikojwana di mahetleng. MaAforika Borwa a itlhommeng pele a ile a ikopanya le bankakrolo ba diindaseteri, ho kenyeletswa le bomeyara le bahlanka ba tswang Masepaleng wa Setereke wa Sedibeng, mabapi le ho penta matlo a phethetsweng mmoho le ho thusa ka ditshingwana nakong ya ho thakgolwa.Ho ahilwe matlo a ka bang 18 000, a tswetseng molemo maqheku, batho ba qhwadileng, le malapa ao dihlooho tsa ona e leng bana le basadi. Kabinete e boetse e amohela tsebiso ya hore selemong se tlang lefapha le tla thakgola porojeke, e tla etsa hore ho ahuwe matlo a 60 000.1.2. Kabinete e amohela kgatelopele e entsweng ke porojeke ya Tshepo 10 000, e thusang ho fedisa tlhokeho ya mesebetsi bakeng sa batjha ka hara Motsemoholo wa Tshwane. Porojeke ena ya dimilione-milione tsa diranta ya Motsemoholo, ka tshebedisanommoho le Yunivesithi ya Pretoria, e lebeletse ho rupella batjha ba 10 000 ba sa sebetseng ka ho ba neha maitsebelo le bokgoni tse batlehang bakeng sa ho etsa dikopo tsa ho fumantshwa diporojeke.Kamora ho phethela thupello batjha ba theha le ho tsamaisa dikoporasi tse atlehileng. Ho fihlela mothating ona, dikoporasi tse fetang 190 di se di fanne ka menyetla ya mesebetsi ho batho ba batjha ba bangata. Hodima moo, mafapha a motsemoholo a hirile ba bang ba batjha ba rupelletsweng.1.3. Kabinete e amohela ho ntlafatswa ha tsela ya R25 (P6-1), e leng tsela ya dikilomithara tse 42 e kopanyang Gauteng le Limpopo. Porojeke ena, e tsamayang pakeng tsa Bapsfontein le Bronkhorstspruit, e hirile batho ba fetang 200. Hape e tla tswela molemo makala a temo le merafo sebakeng seo ka ho hodisa motsamao o batlang o potlakile wa dilori tse tsamaisang thepa le ditshebeletso.2. Diqeto tsa bohlokwa tsa Kabinete2.1. Kabinete e tsebisitswe ke Lefapha la Saense le Thekenoloji, le tla tshwara beke ya saense ya setjhaba e kgolo: Foramo ya Saense ya Aforika Borwa 2015 tlasa mookotaba:  Re hotetsa moqoqo ka saense  ho tloha ka la 8 ho isa ka la 9 Tshitwe 2015, ho la Pretoria.Ketsahalo ena e neha bankakarolo ba tswang Aforika Borwa, ka hara kontinente le bomphato ba matjhaba lepatlelo bakeng sa dingangisano le ho ithuta ka maano mabapi le ho tsamaelana pakeng tsa saense le setjhaba.2.2. Kabinete e tjhaelletse monwana hore Ketsahalo ya Letsatsi le Tsamaelanang le tsa Mawatle ya Lefatshe ya Mokgatlo wa Matjhaba wa Mawatle (IMO) e tshwarelwe Aforika Borwa ka 2020. Lefapha la Dipalangwang ha ho le jwalo le tla fetisetsa qeto ena ya Kabinete ho kopano ya Lekgotla ya IMO e reretsweng ho etsahala ho tloha ka la 23 Pudungwana ho isa ka la 04 Tshitwe 2015.3. Diketsahalo tse tlang3.1. Moporesidente Jacob Zuma o tla amohela wa mphato wa hae wa China Xi Jinping bakeng sa Leeto la Semmuso la matsatsi a mabedi ho tloha ka la 2 ho isa ka la 3 Tshitwe. Sepheo sa leeto ke ho phethela Moralo wa Tshebedisanommoho wa Dilemo tse 5-10 wa China-Aforika Borwa o tla thatiselletsa ho kenngwa tshebetsong ha ditumellano tsa rona esale ho phethelwa Boitlamo ba Beijing ka 2010. Hape le tla tsebisa le ho hodisa Bosemphato bo Pharaletseng ba Mawa bo arolelwanang ke dinaha ka bobedi.Dikamano tsa Aforika Borwa le China e dula e le bohare ba ho fihlella lenaneo la yona la ntshetsopele ka leano la yona la matjhabeng kaha le eketsa mekutu ya ho kenya tshebetsong Morero wa Ntshetsopele ya Naha (NDP), tshebedisanommoho ho tsa temo, merero ya tsa tikoloho, kgwebisano le diindaseteri le tsa ditjhelete jwaloka ha naha e tswela pele ho kganna lenaneo la ho ntshetsa Aforika Borwa pele. Hape le fana ka monyetla wa ho sheba botjha kgatelopele mabakeng a hajwale a kgwebisano le tshebedisanommoho pakeng tsa dinaha ka bobedi, le ho potlakisa le ho phethela dibaka tse ntjha tsa tshebedisanommoho.3.2. Moporesidente Zuma o tla etella pele Kemedi e tla kenela ho dula ha bo-21 ha Khonferense ya Mekga ho Seboka sa Meralo ya Phethoho ya Tlelaemete sa Matjhaba a Kopaneng (UNFCCC) le ho dula ha bo-11 ha Khonferense ya Mekga e sebetsang jwaloka Kopano ya Mekga ho Porothokhole ya Kyoto (CMP11) e tla tshwarwa ho tloha ka la 30 Pudungwana ho isa ka la 11 Tshitwe 2015 Paris, ho la Fora.Ditherisano tsa matjhaba bakeng sa tumellano e ntjha ya semolao e tla hlophisa karabelo ho phethoho ya tlelaemete, e tla qala ho sebetsa ho tloha ka 2020 ho ya pele. Ho imatahantswe le ditabatabelo tsa naha tsa Aforika Borwa jwaloka naha ya Aforika e tswelang pele e tla batla tshehetso ya kamora 2020, Aforika Borwa e tla tswela pele ho tshireletsa dipehelo tsa mantlha tsa UNFCCC tsa tekatekano le phapantsho.Ho Sehlopha sa 77 sa kopano ya China, Aforika Borwa e tla tsitlallela ho boloka le ho matlafatsa bonngwe ba dinaha tse ntseng di tswela pele bakeng sa ho fumana Tumellano ya Paris e hlokang leeme, e nang le maikemisetso, e thehilweng hodima tsa saense le e hlahisang sebaka sa ntshetsopele sa dinaha tse ntseng di tswela pele.3.3. Moporesidente Zuma o tla thakgola Letsholo la Matsatsi a 16 bakeng sa thibelo ya Dikgoka kgahlanong le Basadi le Bana ka la 25 Pudungwana 2015 Naauwpoort, ho la Mahikeng tlasa mookotaba:  Mpalle le nna: Mmoho re Ntshetsapele Aforika Borwa e hlokang Dikgoka.  Letsholo lena le hopolwa jwaloka karolo ya Matsatsi a 365 a Twantsho, leo e leng letsholo le tswellang le lemosang ka dikgoka kgahlanong le basadi le bana, le ho elellwisa batho hore ba balellwe twantshong ya selemo ho pota. Kabinete e ipiletsa ho maAforika Borwa kaofela ho tshehetsa letsholo lena le ho sebedisa nako ena bakeng sa ho elellwisa badudi le ho imatahanya le mmuso ho fedisa dikgoka kgahlanong le basadi le bana - #Count me In.3.4. Motlatsi wa Moporesidente Cyril Ramaphosa o tla etella pele kemedi ya mmuso dipuisanong tsa yona tse setlwaeding le Foramo ya Bahlophisi ba Boraditaba ba Naha ya Aforika Borwa ka la 21 Pudungwana 2015 jwaloka boitlamo ba mmuso le lenaneo le tswellang la ho tiisa dikamano le boraditaba. Mmuso o tla tsebisa bahlophisi ka dintlha tsa bohlokwa le meralo e motjheng ha ho ntse ho fuwa bahlophisi monyetla wa ho hlahisa dibaka tsa kgahleho le mmuso.3.5. Aforika Borwa e tla tshwaya Letsatsi la Lefatshe la AIDS tlasa mookotaba -  Ho isa Molokong o Hlokang HIV: PHAHAMA. SEBETSA. TSHIRELETSA. LETHO   e leng kgoeletso ya ho sebetsa ho setjhaba. Mookotaba wa selemong sena o tsamaelana le mookotaba wa Mokgatlo wa Matjhaba a Kopaneng wa Letsatsi la Lefatshe la AIDS bakeng sa 2011 ho isa ho 2015 e leng:  Ho fihlella ho Letho . Letsatsi la Lefatshe la AIDS la 2015 le tla boela le matlafatsa puisano ka sekodi le kgethollo, le ho elelliswa ha badudi ka hore ba arabele le ho hodisa phumantsho ya thibelo, kalafo le tshehetso ya ditshebeletso.Ketsahalo e kgolo ya ho hopola Letsatsi la Lefatshe la AIDS e tla tshwarelwa KwaZulu-Natal. Sena se tla etsa motheo bakeng sa Aforika Borwa ho tshwara Khonferense ya Matjhaba ya AIDS ya bo- 21 Setsing sa Dikopano sa Matjhaba sa Inkosi Albert Luthuli ho la Durban ho tloha ka la 17 ho isa ka la 22 Phupu 2016. Aforika Borwa e tswella ho etsa kgatelopele ho ntwa kgahlanong le HIV le AIDS, ebile e se e atolositse lenaneo la naha la kalafo ya HIV, moo batho ba dimilione di le tharo ba tholang kalafo ya meriana ya HIV, e le mohato wa ho fokotsa tshwaetso ya ho tloha ho mme ho ya ho lesea le ho rekota matshwao a ntlafetseng a lefuba.3.6. Kabinete e kgothaletsa maAforika Borwa ho nka karolo diketsahalong tsa di-Imbizo tse rerilweng ho phatlalla le naha nakong ya Beke ya Imbizo ya Naha ya ho Tsepamisa Maikutlo ho tloha ka la 30 Pudungwana ho isa ka la 6 Tshitwe 2015. Lepatlelo lena le thusa baahi ho buisana le ditho tsa Phethahatso.Beke ya Imbizo ya Naha ya ho Tsepamisa Maikutlo e tla tshwarwa tlasa mookotaba:  Mmoho re ntshetsa Aforika Borwa pele  mme e tla beha badudi sehlohlolong ka ho kenngwa tshebetsong ha Moralo wa Dintlha tse Robong ke mmuso bakeng sa ho hotetsa kgolo ya moruo le tlhahiso ya mesebetsi, jwaloka ha o tekilwe ke Moporesidente Zuma Puong ya hae ka Maemo a Setjhaba ya Tlhakola 2015. Ditho tsa Phethahatso di tla boela di sebedise monyetla ona ho kgothaletsa bonkakarolo ba badudi bakeng sa ho sebetsana le mathata a fapafapaneng a setjhaba, ho kenyeletswa dintlha tse tsamaelanang le dikgoka kgahlanong le basadi le bana.3.7. Tshitwe ke Kgwedi ya Poelano mme Aforika Borwa e tla tshwaya Letsatsi la Poelano la 16 Tshitwe Port Elizabeth, ho la Kapa Botjhabela tlasa mookotaba:  Re ngotla karohano: Re aha bosetjhaba bo tshwanang ba Aforika Borwa ho isa pusong ya naha e tswelang pele . Kgwedi ena e na le bohlokwa bo ikgethang bakeng sa setjhaba kaha e kgothaletsa poelano, kgotso le momahano ya setjhaba e leng motheo wa naha e ntjha ya tsamaiso ya demokerasi.Kabinete e kgothaletsa maAforika Borwa kaofela ho sebedisa kgwedi ena bakeng sa ho atamelana ha naha e ntse e tswella ho sebetsa mmoho bakeng sa ho aha setjhaba se le seng se atlehileng.3.8. Kabinete e hopotsa balefi ba lekgetho ba so kang ba kenya ditokomane tsa bona tsa lekgetho bakeng sa selemo sa 2014/15 sa lekgetho hore letsatsi la ho qetela la ho kenya ditokomane ke la 27 Pudungwana 2015. Kabinete e leboha balefi kaofela ba lekgetho bakeng sa ho imatahanya le mmuso mabapi le ho fana ka ditshebeletso tse hlokahalang ka matla tse thusang ho ntlafatsa bophelo ba diketekete tsa badudi ho phatlalla le naha.3.9. Kabinete thoholetsa Setsha sa Mehala sa Bolaodi ba Dikgoka tse Amanang le Bong sa Lefapha la Ntshetsopele ya Setjhaba (GBVCC) ka ho hapa Kgau ya Lefatshe ya Setsha sa Mehala se Hlwahlwa ka ho Fetisisa Las Vegas, ho la Amerika, ka Labone, la 5 Pudungwana 2015. GBVCC ke setsi sa mehala se sebetsang bosiu le motshehare se reretsweng ho fana ka tshehetso le boeletsi ho diphofu tsa dikgoka tse amanang le bong. Sena ke e nngwe ya pale ya katleho e bontshang mmuso o kgathallang o ikemiseditseng ntweng ya ho kgina dikgoka tse amanang le Bong.3.10. Kabinete e thoholetsa Eskom bakeng sa ho sebetsa ka matsatsi a 100 ntle le ho kgaola phepelo ya motlakase. Eskom e fihletse mokolokotwane ona ka Labobedi, la 17 Pudungwana 2015. Matsatsi a 100 a phepelo ya motlakase e sa sitisehang ha ho bolele hore re ka qhanolla. Empa, Kabinete e ipiletsa ho badudi ho tswella ho lekola boishunyako ba ho baballa eneji.3.11. Kabinete e thoholetsa bakgethwa ba Dikgau tsa Dipapadi tsa Aforika Borwa tsa 2015 tse tla tshwarwa ka la 22 Pudungwana 2015 Theatereng ya  Sand du Plessis Mangaung, ho la Foreisetata. Dikgau tsena, tse hlophisitsweng tlasa mookotaba:  Boqhetseke ha se ho ba hlwahlwa ho fetisisa; ke ho etsa ho fetisisang , di keteka dilemo tse 10 tsa ho ananela le ho hlompha batho ba sebeditseng ka bokgabane ka hare le ka ntle ho mabala a dipapadi. MaAforika Borwa a kgothaletswa ho tshehetsa ketshalo ena ka ho kgetha Naledi ya Selemo ya Dipapadi ya 2015.4. Maemo a Kabinete Mabapi le Dintlha tsa Bohlokwa Maemong a Hajwale4.1. Kabinete e imatahantse le Moporesidente Zuma le badudi ba matjhabeng ka ho tshwela ka mathe ka matla ditlhaselo tsa boferekanyi tsa moraorao tjena tse etsahetseng Beirut (Lebanon), Baghdad (Iraq), Yola  (Nigeria) le Paris  (Fora), tse bakileng tahlehelo ya bophelo ba batho ba se nang molato le tshenyo ya thepa. Aforika Borwa e ema e tiile ho tshweleng ka mathe ha yona ha ditlhaselo kaofela tse tobileng badudi ba se nang molato mme e boeletsa mmono wa yona wa hore boferekanyi, ka sebopeho sefe kapa sefe le hore bo tswa hokae, bo keke ba amohelwa.4.2. Kabinete e tshehetsa diketso tsa Komiti ya Matona a Mmuso e mabapi le Kgaello ya Metsi le Komello bakeng sa ho bebofatsa kgahlamelo ya komello le ho kgothaletsa badudi ho sebedisa metsi ka polokeho bakeng sa ho tiisetsa phepelo ya kamoso. Mmuso o ekeditse ka R96,6 milione ho R352,6 milione ya sethathong ho tshehetsa mekutu ya naha ya ho imolla mathata a komello. Sena se kenyeletsa ho rekwa ha ditanka tsa metsi tse 45 bakeng sa ho fuwa dibaka tse amehileng, ho epa dipetse le tlhabollo, papallo ya metsi le ho laola tlhokeho, le ho thusa ka mehlodi.Lefapha la Ntshetsopele ya Dibaka tsa Mahae le Tlhabollo ya Mobu le tla dumella hore ho falliswe mehlape ho tloha dibakeng tse thefulehileng ka ho fetisisa ho iswa mobung oo e leng wa mmuso moo ho ntseng ho na le makgulo a betere. Hodima moo, Lefapha la Kopanelo ya Puso le Merero ya Botjhaba le hokahane le Bomeyara bakeng sa ho kenya tshebetsong ditsela tse fapafapaneng tsa ho baballa metsi tlasa tataiso ya Lefapha la Metsi le Tsamaiso ya Dikgwerekgwere.Tsena di kenyeletsa ho hlahisa dithibelo tsa tshebediso ya metsi; ho disa boimatahanyo le dithibelo tsa tshebediso ya metsi; ho fana ka dikotlo moo ho hlokahalang; ho beha ka sehloohong tokiso ya ho dutla ha metsi; ho kgothaletsa dithekenoloji tse hlwahlwa tse jwaloka matlwana a sa sebediseng metsi a mangata ha a hulelwa; ho bokella metsi a pula le ho sebedisa metsi a sebeditseng bakeng sa ho nosetsa.4.3. Moporesidente Jacob Zuma o ile a etella pele kemedi ya Aforika Borwa ho Seboka sa Baetapele ba G20 Antalya, ho la Turkey ho tloha ka la 15 ho isa ka la 16 Pudungwana 2015. Mookotaba wa seboka e ne e le kenyeletso, matsete le ho kenngwa tshebetsong. Aforika Borwa e hara dinaha tse 51 tse saenneng Tumello ya Phapanyetsano ya Tlhahisoleseding ya Lekgetho Berlin, ho la Jeremane ka Mphalane 2015. Dinaha di tla qala ho fapanyetsana tlhahisoleseding ka 2017, e tla hlakiswa ke molao oo hajwale o tekilweng ka hara Palamente. Moporesidente Zuma o amohetse qeto ya dintlha tsa tshebetso tse15 tsa G20/Mokgatlo bakeng sa porojeke ya Tshebedisanommoho le Kgoholeho ya Motheo wa Ntshetsopele le ho Suthiswa ha Phaello, tseo di neng di le hlokolosi bakeng sa ho netefatsa ho hloka leeme le ho tiisetsa motheo wa lekeno wa dinaha tse ka Borwa ho Sahara.4.4. Ditho tsa Lekgotla la Matona a Kopano ya Makgetho a Madiboho a Aforika e Borwa (SACU) di kopane ka la 11 Pudungwana 2015 Windhoek, ho la Namibia letsatsing le eteletseng pele ho bulwa ha ntlokgolo ya SACU le dipuisano tseo e seng tsa semmuso tsa Dihlooho tsa Dipuso tsa SACU le Mmuso. Lekgotla le sebedisitse monyetla ona bakeng sa ho thuisa kgatelopele e entsweng mabapi le Moralo wa Dintlha tse Tsheletseng esale ho tshwere kopano ya ho qetela le ho toboketsa botjha boitlamo ba bona ho SACU. Lekgotla le dumellane hore SACU e tshwanela ho sebetsa ho fihlella ka nqane ho karolelano ya lekeno ho ya boikitlaetsong ba ntshetsopele bo tla tshehetsa kopanelo ka hara lebatowa. Ditho hape di amohetse mmapa le moralo wa dtshebetso o tla lebisa ho seboka se tla tshwarwa ka Phuptjane 2016.4.5. Kabinete e amohela Diphetho tsa Tlhatlhobo tsa 2014-15 tsa mmuso wa naha le wa porofense. Tlaleho e bontsha ntlafalo e tsitsitseng mabakeng kaofela a diphetho tsa ditlhatlhobo tsa mmuso wa naha le wa porofense. Di bontsha ho lebisa mokgweng o motle wa bolaodi le taolo e imametseng ya ditjhelete le ho matlafatsa bolaodi bo botle ka ha mafapha a mangatanyana a fumane ditlhatlhobo tse hlwahlwa. Ntlafalo ena e boela e supa hore mmuso o sebetsa ka thata bakeng sa ho netefatsa boikarabelo dibakeng tsa ona tsohle tsa mosebetsi wa ona.Ntle le ntlafalo ena, mmuso o entse qeto ya ho tswella ho tshehetsa mafapha a nang le diphuputso tse sa kgahliseng le ho netefatsa hore mafapha oohle a mmuso a sebetsa ho ya ka tebello.4.6. Kabinete e amohela ho thonngwa ha Moahlodi Mandisa Muriel Maya jwaloka Motlatsi wa Moporesidente wa Lekgotla le Phahameng la Maipiletso ke Moporesidente Zuma ho ya ka karolo 174(4) ya Molaotheo wa Riphaboliki ya Aforika Borwa wa the 1996 le Moahlodi Nonkosi Zoliswa Mhlantla jwaloka moahlodi wa Lekgotla la Dinyewe la Molaotheo ho ya ka Karolo 174(3) ya Molaotheo wa Rephaboliki ya Aforika Borwa wa 1996 ka tatelano.Dithonyo tsena di matlafatsa boitlamo ba Aforika Borwa ba tekatekano ya bong maemong a phahameng ka ho fetisisa le ho akofisa phethoho ya makgotla a dinyewe. Kabinete e thoholetsa baahlodi ka bobedi le ho ba lakaletsa tse molemo mabapi le ho phethahatsa boikarabelo bona bo hlokolosi ka hara Makgotla a Dinyewe a Aforika Borwa.4.7. Kabinete e thoholetsa Ngaka S thembile Ngidi ya entseng nalane ka ho fumana mangolo a thuto ho tswa ho Koletjhe ya tsa Kalafo ya Aforika Borwa jwaloka ngaka ya pele e alafang mofetshe ya mosadi ho tswa KwaZulu-Natal ebile e le wa bobedi feela ka hara naha.4.8. Kabinete e thoholetsa Moetsi wa difilimi wa Aforika Borwa Reina-Marie Loader eo tlhakisetso ya hae  Horn  e fumaneng dithoholetso, ho kenyeletsa ho kgethwa bakeng sa Dikgau tsa Paballo ya Ditshukudu tsa 2015 ka Phupu mokgahlelong wa kgau ya Temoso, Thuto le Merero ya Ditjhelete e Hlwahlwa ka ho Fetisisa, le ho hapa kgau bakeng sa Filimi e Hlwahlwa ka ho Fetisisa ya Paballo ya Tlhaho ho Mokete wa Difilimi tsa Matjhaba wa 2015 New York City, ho la Amerika.4.9. Kabinete e fetisa matshediso a yona ho lelapa le metswalle ya Motlatsi wa Letona la Metsi le Tsamaiso ya Dikgwerekgwere, Ms Pamela Tshwete, ka ho lahlehelwa ke mme wa hae, Mama Ruth Nomzi Zondeki.4.10. Kabinete e fetisa matshediso a yona ho mmuso wa New Zealand, lelapa, metswalle le Mokgatlo wa Rakbi wa New Zealand ka ho lahlehelwa ke kgalala ya rakbi, Jonah Tali Lomu, ya entseng kgahlamelo e matla papading ena.5. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.5.1. Katoloso ya Konteraka bakeng sa dilemo tse hlano ya Monghadi Maswahle Diphofa   Motsamaisi Kakaretso (DG): Lefapha la Tshebeletso le Tsamaiso ya Setjhaba.5.2. Katoloso ya Konteraka bakeng sa dikgwedi tse leshome le metso e mmedi ya Mofumahadi Nonkululeko Sindane   DG: Lefapha la Toka le Ntshetsopele ya Molaotheo.5.3. Monghadi Livhuwani Tommy Makhode jwaloka Motlatsi wa Motsamaisi Kakaretso (DDG): Meralo ya Ditheo le Tshehetso ka hara Lefapha la Saense le Thekenoloji.5.4. Monghadi Rory Gallocher jwaloka Mohlanka e Moholo wa Phethahatso (CEO) wa Bolaodi ba Taolo ya Matlo a Kahisano.5.5. Ngaka Pradish Rampersadh jwaloka Molaodi wa Phethahatso e motjha bakeng sa Lekgotla la Aforika Borwa la Diporofeshene tsa Saense ya Tlhaho.5.6. Monghadi Mark Barnes jwaloka CEO wa Sehlopha sa Kantoro ya Poso ya Aforika Borwa.5.7. Boto ya Banka ya Ntshetsopele ya Aforika e Borwa:i. Monghadi Jabulani Philip Moleketi   (o thontswe hape e le Modulasetulo);ii. Monghadi Msokoli Frans Baleni   (o thontswe hape e le Motlatsi wa Modulasetulo);iii. Mofumahadi Martie Janse van Rensburg   (Molaodi eo e seng wa Phethahatso);iv. Mofumahadi Malijeng Theresa Ngqaleni   (Molaodi eo e seng wa Phethahatso); lev. Mofumahadi Kameshni Naidoo   (o thontswe hape jwaloka Molaodi wa Phethahatso).5.8. Boto ya Mokgatlo wa Aforika Borwa wa Inshorense ya Dikotsi tse Ikgethang:i. Mofumahadi Margaret Octavia Ndlovu   (o thontswe hape e le Molaodi eo e seng wa Phethahatso); leii. Mofumahadi Bulelwa Mnkangisa   (o thontswe hape e le Molaodi eo e seng wa Phethahatso).Dipotso:Mofumahadi Phumla Williams(Sebueledi sa Kabinete se Tshwereng Mokobobo)Mohala: 083 501 0139 "
Pehelo ka kopano ya Kabinete ya la 9 Tshitwe 2015,11 Dec 2015,https://www.gov.za/speeches/statement-cabinet-meeting-9-december-2015-11-dec-2015-0000,https://www.gov.za/st/speeches/statement-cabinet-meeting-9-december-2015-11-dec-2015-0000,"1. Ho kenngwa tshebetsong ha mananeo a bohlokwa a mmuso1.1. Kabinete e amohetswe ho saenwa ha ditumellano tse 26 tsa boleng ba R94 bilione nakong ya Leeto la Puso la haufinyane tjena la Moporesidente wa China Xi Jinping. Ditumellano tse saennweng di kenyeleditse R12 bilione bakeng sa ho aha polante ya tlhahiso ya makoloi ka hara Aforika Borwa, thuso ya kadimo ya US$500 milione ho Eskom bakeng sa ntshetsopele ya meralo wa motheo le tiisetso ya thuso ya ditjhelete ya US$2.5 bilione bakeng sa Transnet ho tswa ho Banka ya Ntshetsopele ya China.Jwaloka karolo ya Foramo ya bo-2 e mabapi le Tshebedisano-mmoho ya China-Aforika (FOCAC), Moporesidente Xi Jinping o entse boitlamo ba US$60 bilione bakeng sa ntshetsopele ya Aforika.Kamohelo ya Tumellano le Moralo wa Tshebetso wa (2016-2018) ho FOCAC o matlafatsa bosemphato bo ntseng bo hola ba kutlwano pakeng tsa Aforika le China, bo tla bula menyetla e metjha ya kgwebisano le matsete bakeng sa ho rotetsa kgolo ya moruo.Moruo o boetse o fumane matlafatso ya moruo ka tsebiso ya Mokgatlo wa BMW wa Aforika Borwa ya matsete a R6 bilione polanteng ya ona e Rosslyn, ho la Pretoria, e leng bopaki ba semphato sa bohlokwa se teng pakeng tsa dikgwebo le mmuso, le karolo e bapalwang ke dikgwebo ntshetsopeleng ya moruo.1.2. Ka Labobedi la, 8 Tshitwe, Moporesidente Zuma o abile Ditlotlo tsa Naha ho baahi ba Aforika Borwa le melata e hlahelletseng ka mahetla ba nyehetseng bakeng sa matlafatso ya batho. Ditlotlo tsa Naha ke motsotso wa ho sheba morao ho matla, ho keteka le ho ba motlotlo ka batho ba rona. Di keteka phihlello ya botho, ho intsha sehlabelo ha botho le maiteko a botho tse etsang hore naha ya rona e be tulo e betere. Re hlompha baamohedi ba Ditlotlo tsa Naha ba 2015.1.3. Kabinete e ipiletsa ho maAforika Borwa kaofela ho sebedisa metsi ka paballo. Sena ke bakeng sa ho tshehetsa mekgwa e nkuweng bakeng sa ho fedisa dikgaello tsa metsi, tse mpefaditsweng ke leqhubu la motjheso le fihlelletsweng ke naha dibekeng tse fetileng. Ha dipula tsa moraorao tjena dikarolong tse ding tsa naha di fane ka kimoloho e itseng, kgaello ya metsi ya naha e dula e le phephetso mme e batla hore bohle re sebedise metsi ka paballo le ka boikarabelo.1.4. Kabinete e hlahisitse kananelo ya yona ho maAforika Borwa kaofela bakeng sa ho nka karolo ho letsholo la Matsatsi a 16 la Thibelo ya Merusu Kgahlanong le Basadi le Bana la selemong sena, le neng le fela ka la 10 Tshitwe 2015. Diphuphutso tsa moraorao di bontsha dipalo tse phahameng tsa ditshwaetso tse ntjha tsa HIV, haholoholo ka hara basadi ba batjha le banana ka hara Aforika ba mahareng a dilemo tse 15 le tse 24.MaAforika Borwa a kgothaletswa ho tswela pele ka tshebetso ya twantsho ena letsatsi ka leng jwaloka karolo ya ho ba le kgahlanong le Merusu ho Basadi le Bana ya #365 Days Campaign le ya #CountMeIn le tla tswela pele ho phatlalla le selemo se tlang.Ka ho sebedisa #365 Days Campaign le #CountMeIn, naha e hloka ho tswela pele ho ngoka ditho tsa setjhaba, haholoholo banna, hore ba kopanye matsoho le mmuso bakeng sa ho sebetsana le koduwa ena.Ke boikarabelo ba setjhaba, bobedi ka bonngwe le ka kopanelo, ho kgina ho ata ha kokwanahloko ka ho ela hloko bophelo ba rona bo botle le ba ba bang.1.5. Kabinete e ananetse kgatelopele e seng e entswe ke Lekgotla la Diphuputso tsa Saense le Indaseteri bakeng sa ho ntshetsapele tsamaiso ya tlhahiso ya tsa tlhaho ya masole a lwantshang HIV.Sena se tlisa indaseteri ya kalafo haufi le pheko ya thibelo e sa bitsing tjhelete e ngata. Ha naha e ntse e sokola ho fumana pheko ya HIV le AIDS, maAforika Borwa a ntse a lebeletswe ho etsa thobalano e bolokehileng le ho tsitlallela dipehelo tsa ABC (Abstain, Be faithful and Condomise) bakeng sa ho thibela ditshwaetso tse ntjha.1.6. Kabinete e thoholetsa kaofela baithuti, barutwana, matitjhere, barupelli, le dikolo le ditheo tsa thuto e phahameng ka ho phethela selemo se atlehileng sa dithuto, ho sa natswe diphephetso tse fihlelletsweng hara selemo. Kabinete hape e lakaletsa tse molemo ditlhatlhobong tse tlang tsa 2016 ho ba dumetseng hore ditlhatlhobo di tjhetjhiswe.1.7. Lefapha la Ntshetsopele ya Setjhaba, ka tshebedisano-mmoho le Lefapha la Tshireletso le Lekala la Naha la Ntshetsopele ya Batjha (NYDA), le tla tshwara Kampo ya Batjha ya bo-6. Sena ke lenaneo la ntshetsopele ya boetapele ba batjha le rerileng ho fetola boitshwaro, mmono wa bophelo le ho matlafatsa batjha ka menyetla e teng eo ba ka e tholang. Kampo e thusa hape ka ho lekola le ho ruta bashemane ba batjha ho hola hore e be banna ba ananelang le ho hlompha basadi.1.8. Tumellano e saenetsweng ka kopanelo pakeng tsa Letona la Thuto e Phahameng le Thupello, Ngaka Blade Nzimande, le bomphato ba BRICS   Brazil, Russia, India le China   e reretswe ho ntshetsapele moralo bakeng sa tshebedisano ya bokamoso thutong.Tumellano e akaretsa thuto ya kakaretso, lewa la leano la thuto, Dikoletjhe tsa Thuto le Thupello ya Tekginiki le Mesebetsi (TVET) le thuto e phahameng. Dikoletjhe tsa TVET di na le bokgoni ba ho bula menyetla ya moruo bakeng sa batho ba batjha, ha ho ntse ho sebetsanwa le diphephetso tsa tlhokeho ya mesebetsi, ho se lekalekane, le bofuma bo amang badudi.Tumellano ena, e tla ntlafatsa boleng ba thuto le thuto ya matitjhere, hape e tlama diyunivesithi tsa BRICS ho tshehetsa diporojeke tse kopanetsweng tsa diphuputso, ho kgothaletsa mananeo a tshebedisano-mmoho maemong a dithuto tsa kamora yunivesithi, a bongaka le a dithuto tsa kamora bongaka le ho phatlalatsa mmoho diphetho tsa merero ya tsa saense. 1.9. Lefapha la Saense le Thekenoloji le ne le tshwere Foramo ya Saense ya Aforika Borwa tlasa mookotaba  Re hotetsa dipuisano ka saense . Dinaha tse fetang 45 di ile tsa kenela dingangisano tse mabapi le tshebedisano mahareng a saense, thekenoloji le ntlafatso le setjhaba, haholoholo ntlheng ya ntshetsopele. Foramo hape e sebeditse bakeng sa ho matlafatsa lewa la saense, thekenoloji le semphato sa ntjhafatso la matjhaba la Aforika Borwa.1.10. Aforika Borwa e tla emelwa ho Lekgotla la Matjhaba la Mokgatlo wa Mawatle. Sena ke mohato wa bohlokwa ho isa moo re tla bonang bokgoni ba naha le kontinente lekaleng la tsa mawatle.Mokgatlo ona o ikarabella bakeng sa ho amohela diqeto tse mabapi le merero ya lefatshe ya tsa mawatle, ho tloha ho Moruo wa Mawatle, boikitlaetso ba pholoso le mabaka a polokeho le tshireletso lewatleng.Bonkakarolo setheong sena bo tla tshehetsa lenaneo la mmuso la ho bula bokgoni ba naha ka Lewa la Moruo wa Mawatle le Operation Phakisa, tse rerileng ho hlahisa mesebetsi e fetang milione ka 2033. 1.11. Lebotho la Naha la Aforika Borwa le qadile ka tsamaiso ya ho hlabolla Seteishene sa Sehlekehleke sa Lebotho la Lewatle sa Salisbury se Durban ho ba kampo ya lebotho la lewatle e sebetsang ka botlalo. Thlabollo ya dibaka tsena e tla ntlafatsa bokgoni ba tshireletso le ho nyehela bakeng sa moruo wa mawatle.1.12. Lefapha la Bophelo bo Botle, ka kopanelo le Soul City le Times Media, le thakgotse kanale e reretsweng tsa bophelo bo botle le mokgwa wa bophelo ya Good Life Network ho DStv kanaleng ya 199. Kanale ena e fana ka dikateng tse fapafapaneng, tse thabisang le ho ba tse hlahisitsweng lapeng mabapi le phepo, bophelo bo botle le ho kwena, ditokelo tsa botho, tsa motabo ho batjha, HIV le TB, mmoho le ditokelo tsa bareki le tsa bong. Kabinete e ipiletsa ho maAforika Borwa ho boha kanale ena.2. Diqeto tsa bohlokwa tsa Kabinete2.1. Kabinete e tjhaelletse monwana ho phatlalatswa ha Pampiri e Tshweu ya Inshorense ya Naha ya Bophelo bo Botle (NHI) ya Aforika Borwa, hore setjhaba se tshwaele. NHI ke karolo ya mmuso ya ho etsa diphetho tse kgolo ho tsa kalafo.Leano lena le sisinya bokgoni ba mmuso ba ho fana ka ditshebeletso tsa bongaka ho bohle ba etelang dikaho tsa kalafo. Le tla tshehetswa ka ditjhelete ka letlole la bohareng leo hape le tla ba teng ho dingaka tsa poraefete tse batlang ho nka karolo sekemeng sena. Hang ha ho se ho phethetswe tsohle, leano le tla kenngwa tshebetsong ho ya jwalo le dilemo le ho tsepamisa maikutlo haholo hore le qale dibakeng tse fumanang ditshebeletso tse nyane.Letona la Bophelo bo Botle, Ngaka Aaron Motsoaledi, kajeno le tla tsebisa boraditaba ka phano ya NHI.2.2. Kabinete e tjhaelletse monwana Leano le Kopanetsweng la Naha la Ntshetsopele ya Thuto ya Qalo ya Bana (ECD).Leano lena le hlahisitswe ka ditherisano le bankakarolo ba fapafapaneng ka hara lekala lena. Le ile la sekasekwa ka ditherisano le setjhaba ka Tlhakola 2015.Leano le kopanetsweng la ECD le tla netefatsa hore bana bohle ba banyenyane le bahlokomedi ba bona ba kgona ho fihlella ditshebeletso tse pharalletseng tsa ECD ho tloha tswalong ho fihla ho Kereiti ya R. Leano lena le atolosetsa tshebeletso ho bana ba dilemo tse robedi ba nang le mathata a kgolo. Leano ho ya pele le fana ka moralo wa peho leihlo le tekolo ho netefatsa hore le kenngwa tshebetsong ka bokgabane ho banabohle ho sa kgathallwe morabe, bong kapa bodumedi.2.3. Kabinete e tjhaelletse monwana Pampiri e Tshweu ya Ditokelo tsa Batho ba phelang ka Boqhwala le Moralo wa ho kenngwa tshebetsong. Sena se matahantswe ho Merero ya Ntshetsopele ya Moshwelella e kenyeletsang ya boqhwala, e amohetsweng ke Kopano Kakaretso (UNGA) ya Matjhaba a Kopaneng (UN) ka Loetse 2015.Leano le tla akofisa diphethoho le ditokiso tse mabapi le kenyeletso e tletseng, kopanelo le tekatekano bakeng sa batho ba phelang ka boqhwala.2.4. Kabinete e tjhaelletse monwana phatlalatso ya Leano la Naha la Dikgwerekgwere bakeng sa tshwaelo ya setjhaba. Leano lena le beha ho phela hantle ha setjhaba bohareng ba ntshetsopele ka ho tlisa botsitso mahareng a ho aba mehlodi ya ditjhelete bakeng sa ho tshehetsa matsete ho tshebeletso e phahameng, phano ya ditshebeletso ho malapa a sa sebeletsweng hantle, ha ka nqa e nngwe ho baballwa le ho ntlafatsa meralo ya motheo e ntseng e le teng.2.5. Kabinete e tjhaelletse monwana bakeng sa ho kenngwa Palamenteng ha Tlaleho ya Dinako tse itseng ya bo-5 ya Aforika Borwa (2009-2014) ya ho kenngwa tshebetsong ha Khonvenshene e mabapi le Phediso ya Mefuta yohle ya Kgethollo kgahlanong le Basadi. Tlaleho ena e fana ka kakaretso ya bohlwahlwa ba letoto la melao, maano le mananeo a kentsweng tshebetsong le ho hlakisa diphihlello tsa naha mabapi le matlafatso ya basadi le tekatekano ya bong. Tlaleho hape e ananela hore ho na le diphephetso le ditshita tse ntseng di le teng bakeng sa ho hlola ho se lekalekane le kgethollo ka hara naha.2.6. Kabinete e tjhaelletse monwana phatlalatso ya Moralo wa Naha wa Tshebetso bakeng sa ho Lwantsha Bomorabe, Kgethollo ya Merabe, Lehloyo la Melata le ho hloka mamellano, bakeng sa hore setjhaba se tshwaele.Moralo ona ke lewa le kopanetsweng le ho hlohlomiswa ka morero wa ho lwantsha bomorabe le ho aha Aforika Borwa ya demokerasi ya nnete e hlokang bomorabe le kgethollo ka bong.E fana ka moralo bakeng sa mekgwa ya moshwelella o hokahantsweng o lokelang ho etswa ke naha ka bophara ho sebetsana le lefa la bomorabe le kgethollo ya merabe.Sena se thusa Aforika Borwa ho kgema le ditshwanelo tsa yona tsa matjhaba, tsa lebatowa le tsa naha, haholoholo Boitlamo ba Durban le Lenaneo la Tshebetso le amohetsweng ke UN Khonferenseng ya Lefatshe kgahlanong le Bomorabe ka 2001.2.7. Kabinete e ile ya tsebiswa ka kgatatelopele e seng e entswe mabapi le lenaneo la ho fallela ho mokgwa wa dijithale. E tjhaelletse monwna qalo ya nako ya ho kgantshwa habedi ha tumello ya kgaso ya dijithale ka hara Aforika Borwa ka la 1 Tlhakola 2016.Ho falla ho tloha ho ditshebeletso tsa kgaso tsa analoko ho ya ho tsa kgaso ya dijithale ho lokolla mokgwa o batlehang haholo wa maqhubu a radio a loketseng bakeng sa phano ya ditshebeletso tsa kgaso tse phatlaletseng. Sena se tla eketsa bophehisani ba moruo wa Aforika Borwa ka ho tsoseletsa indaseteri ya kgaso, ho matlafatsa diindaseteri tse hlahisang disebediswa tsa elektroniki, ho hlahisa mesebetsi, le ho ntshetsapele dikateng tsa kgaso tsa lehae le tse fapafapaneng.2.8. Kabinete e ile ya tsebiswa ka diphihlello tsa Tlaleho ya Matshwao a Ntlafatso ya Aforika Borwa ya Saense le Thekenoloji ya 2014 tse ntseng di etsahala tshebetsong ya Tshebeletso ya Naha ya Ntlafatso (NSI), e hlahiswang selemo ka seng ke Lekgotla la Naha la Boeletsi ka Ntlafatso.Tlaleho e sebedisa matshwao a hlokolosi bakeng sa ho lekola tshebetso le nyehelo ya NSI ho dintlha tse ka sehloohong tsa naha jwaloka ha di hlahisitswe ho Morero wa Naha wa Ntshetsopele (NDP) le ditokomaneng tse ding tsa leano tse nyehelang ho ntshetsopele ya moruo wa kahisano.2.9. Kabinete e tjhaelletse monwana ho hlophiswa botjha ha ditereke tsa bomakgiseterata bakeng sa Limpopo le Mpumalanga, le ho theha Lekgotla la Dinyewe la Makgiseterata la Lephalale jwaloka tulo ya Karolo ya Lekgotla le Phahameng la Limpopo, jwaloka mokgwa wa nakwana ho fihlela ho ahuwa Karolo ya tulo ya moshwelella sebakeng seo.Ho hlophiswa botjha ha ditereke tsa bomakgiseterata le dibaka tsa tshebetso tsa Dikarolo tsa Lekgotla le Phahameng la Dinyewe ke karolo ya ho fetola maano ka morero wa lokisa botjha lefa la ho hloka toka la mehleng la ho aha dibaka tsa bodulo. Hape ke karolo ya tshwanelo ya diphethoho tse pharaletseng bakeng sa ho matlafatsa phumantsho ya toka, e matahantsweng le Molaotheo wa Aforika Borwa wa 1996.2.10. Kabinete e tjhaelletse monwana tlaleho ya kgatelopele mabapi le ho kenngwa tshebetsong ha ditaelo tsa Kabinete Limpopo ho ya ka Karolo ya 100 (1) (a) ya Molaotheo.Kabinete e tjhaelletse monwana ho hulwa ha Karolo 100 (1) (a) ka 31 Tlhakubele 2016 mafapheng a porofense a Limpopo a latelang: Bophelo bo Botle; Dipalangwang; Mesebetsi ya Setjhaba; Ditsela le Meralo ya motheo le la Matlotlo.Kabinete hape e tjhaelletse monwana ho hulwa ntle le dipehelo ha Karolo 100 (1) (a) ho Lefapha la Thuto bakeng sa ho betla tsela bakeng sa lefapha la Matlotlo la Porofense ho kenya tshebetsong ka bokgabane Karolo 18 ya Molao wa Bolaodi ba Ditjhelete tsa Setjhaba, 1999 (Molao 1 wa 1999) ho Lefapha la Thuto la Limpopo, ka tshehetso e tswang ho mmuso wa naha.Kabinete e tjhaelletse monwana ditaelo tse latelang ho Tonakgolo le diMEC tsa Ditjhelete le Thuto:a) Matlafatso ya mafapha a porofense ka ho thaotha basebeletsi ba hlwahlwa;b) Ho phethela ho thonngwa ha batho bakeng sa mesebetsi ya batsamaisi ba ka sehloohong; lec) Ho sebetsana ka matla le ho hloleha ha boetapele le bobodu.2.11. Kabinete e tjhaelletse monwana hore Aforika Borwa e tshware Khonferense ya Dipuisano tse Kgahlanong le Dithethefatsi ya maemo a hodimo ho tloha ka la 11 ho isa ka la 12 Tlhakubele 2016, e tla ba tlasa bolaodi ba Kopano ya Aforika.Sena se sebetsa jwaloka kopano ya ho tswellisa Dipuisano tse Kgahlanong le Dithethefatsi tsa Russia le Aforika, ka morero wa ho fana maemo a kopanetsweng mabapi le ho lwantsha bothata ba lefatshe ba dithethefatsi. Sena se tla tekwa ho Kopano e Ikgethang ya UNGA ka Mmesa 2016.Ntwa kgahlanong le dithethefatsi tse seng molaong e tsamaellana le NDP mme Dipuisano di tla fana ka lepatlelo la ho tswela pele ho matlafatsa Moralo Wa Naha o ka Sehloohong wa Dithethefatsi wa (2013-2017).2.12. Kabinete e tjhaelletse monwana hore Lefapha la Bodulo ba Batho le tshware mmoho le Lenaneo la UN la Bodulo ba Batho Khonferense ya  Re etella pele Diphethoho ka hara Motsemoholo: Ho tloha Bodulong bo Bohlaswa ho ya ho Bodulo ba Batho bo kenyeletsang, bo bolokehileng, bo Hlwahlwa le ba Moshwelella , ka Tlhakubele 2016.Khonferense e tshehetsa ka bobedi lenaneo la matjhaba la ntshetsopele le la ntshetsopele ya lehae ka ho matlafatsa tshehetso bakeng sa Morero 11 wa Merero ya Ntshetsopele ya Moshwelella: Ho etsa metsemeholo le bodulo ba batho hore e be e kenyeletsang, e bolokehileng, e hlwahlwa le ho ba ya moshwelella.Khonferense e etsa karolo ya dipuisano tse mabapi le ho kenngwa tshebetsong ha Lenaneo la Ntshetsopele la UN la kamora 2015 le  Lenaneo le Letjha la Metse ya Ditoropo  le tla amohelwa ke UN ka 2016.2.13. Kabinete e tjhaelletse monwana hore Lekgotla la Diphuputso tsa Temo le tshware Khonferense ya bo-3 ya Lefatshe ya Diphuputso tsa Temo bakeng sa Ntshetsopele ka Mmesa 2016. Khonferense e tla hlwaya: dintlha tse ka sehloohong tsa diphuputso tsa matjhaba le tsamaiso ya ntlafatso hore ho tle ho fihlellwe merero ya ntshetsopelo ya bokamoso, haholoholo ho borapolasi ba malapa le metseng e futsanehileng.3. Dibili3.1. Kabinete e tjhaelletse monwana phatlalatso ya Bili ya Meralo ya Tlhophiso ya Mawatleng ya 2015 bakeng sa hore setjhaba se tshwaele. Bili e fana ka moralo wa semolao wa ho bula bokgoni ba moruo wa Mawatle ka ho kgothaletsa moralo o kopanetsweng. Bili e tla thusa dibopeho tsa dikaho tse teng tsa Operation Phakisa. E batla ho kgothaletsa tshebedisano le taolo ya tlhophiso e nang le boikarabelo ya mawatle.4. Diketsahalo tse tlang4.1. Moporesidente Zuma o tla etella pele mekete ya Letsatsi la Poelano ka la 16 December Port Elizabeth, ho la Kapa Botjhabela tlasa mookotaba:  Re ngotla karohano: Re aha bosetjhaba ba Aforika Borwa bo tshwanang ho ya ho puso ya naha e tswelang pele .4.2. Letona la Dikgokahanyo tsa Mehala le Ditshebeletso tsa Poso, Ngaka Siyabonga Cwele, o tla etelle pele kemedi ya Aforika Borwa ho UNGA mabapi le Seboka sa Mokgatlo wa Lefatshe wa Tlhahisoleseding (WSIS) ho tloha ka la 15 ho isa ka la 16 Tshitwe 2015, moo maemo a Aforika Borwa a naha, a nyehelang ho WSIS+10 a tla hlahiswa ka ntle le Pampiri.5. Maemo a Kabinete Mabapi le Dintlha tsa Bohlokwa Maemong a Hajwale5.1. Aforika Borwa e tshwere ka katleho Seboka sa bo-7 sa Africities sa metsemeholo le mebuso ya lehae ya Aforika Johannesburg ho tloha ka la 29 Pudungwana ho isa ka la 3 Tshitwe 2015. Tlasa mookotaba:  Re bopa bokamoso ba Aforika le batho: nyehelo ya mebuso ya mahae ya Aforika ho lenaneo la 2063 la Kopano ya Aforika , seboka sena, se hohetseng bomeyara ba 15 000 le makhanselara a 500 000, ke se seng sa boikitlaetso bo tiileng ba ho aha Kopano ya maAforika.Seboka se ne se tsepamisitse maikutlo hodima ho matlafatsa mebuso ya lehae ho phatlalla le kontinente ya Aforika, haholoholo tsamaiso ya ditjhelete le ho theha motheo o tiileng wa lekeno, bakeng sa ho fihlella Lenaneo la 2063   Aforika eo re e batlang.Seboka sena se tshehetsa merero ya NDP eo ho yona metsemeholo le mebuso ya mahae e bapalang karolo ya bohlokwa ntshetsopeleng ya rona ka kakaretso.5.2. Kabinete e dula e na le boitshepo ba hore ha ditherisano di ntse di tswela pele ho Tulo ya bo-21 ya Khonferense ya Mekga (COP21) ho Khonvenshene ya Meralo ya UN e mabapi le ho Fetofetoha ha Tlelaemete (UNFCCC), ho tla fihlellwa tumellano e hlokang leeme le e tlamang.Ho fetofetoha ha tlelaemete ke bothata ba lefatshe bo batlang tharollo ya lefatshe, boo ho ka sebetsanwang le bona feela ka kopanelo, tlasa tumello e phatlaletseng ya UNFCCC mme le mekga kaofela e etsa nyehelo.Ka hara Aforika Borwa, re ka bua ka motlotlo hore re na le maano a tswetseng pele, a ntlafatsang le ho ba hlwahlwa, le meralo ya ho sebetsana le tlelaemete e dulang e fetofetoha. Maano ana a tataiswa ke pehelo e akaretsang ya ntshetsopele ya moshwelella, e leng lejwe la motheo la Pono ya 2030 jwaloka ha e hlahella ho NDP.5.3. Ka ha sena ke kopano ya ho qetela ya Kabinete bakeng sa 2015, Kabinete e fetisetsa ditakaletso tse molemo ho maAforika Borwa kaofela bakeng sa sehla sa mekete e tlang. Ka moya wa sehla sena mme re ntse re imatahantse le moya wa Ubuntu, Kabinete e ipiletsa ho maAforika Borwa kaofela ho thusa batho le malapa a hlokang ka hara metse ya bona. Re setjhaba se kgathallanang, se hlomphanang le ho tshehetsa ba seng lehlohonolo bophelong. Selemo se setjha se tlang se re tlela bohle ka kgonahalo ya hore re itlame botjha bakeng sa ho sebeletsa bokamoso bo betere bakeng sa bohle.6.  Matshediso6.1. Kabinete e fetisetsa matshediso le kutlwelobohloko ho lelapa le metswalle ya Mohamed Ismail ( Issy ) Dinat, ya hlokahetseng ka Labobedi, la 8 Tshitwe. Ho itela ha hae le ho nka karolo Ntweng kgahlanong le kgethollo di nyehetse bakeng sa tokoloho ya rona.7. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.7.1. Khomishene ya Diphuputso tsa Metsi:a) Ngaka Nozibele Mjoli (Modulasetulo);b) Moporofesara Sibusiso Vil-Nkomo (Motlatsi wa Modulasetulo);c) Moporofesara Aldo Stroebel;d) Mofumahadi Nompumelelo Msezane;e) Ngaka Mosidi Makgae;f) Mofumahadi Masaccha Khulekelwe Mbonambi;g) Monghadi Mxolisi Adolphius Cassius Ndhlovu;h) Ngaka Ntombifuthi Patience Nala; lei)  Moemedi ho tswa ho Lefapha la Saense le Thekenoloji.7.2. Boto ya Metsi ya Amatola:a) Mofumahadi NN Mnqeta (Modulasetulo);b) Monghadi A Hadebe (Motlatsi wa Modulasetulo);c) Monghadi EV Jooste;d) Monghadi AP Le Roux;e) Monghadi BE Hollingworth;f) Monghadi C Mbande;g) Mofumahadi TF Maenetja;h) Mofumahadi M Nzimande; lei)  Moporofesara L Louw.7.3.  Boto ya Dikema tsa Tshebeletso ya Bobuelli ba Badudi:a) Monghadi Vukile Charles Mehana, (o thontswe hape e le Modulasetulo);b) Mofumahadi Beauty Nomhle Dambuza;c) Monghadi Bhekumusa Gorden Dlamini;d) Taureen Dylan Holmes;e) Rajesh Jock;f)  Oupa Moshongoane Moshebi; leg) Nomazotsho Yvonne Memani (o thontswe hape).7.4. Boto ya Lekala la Ntshetsopele la Naha:a) Mofumahadi Judy Hermans (Modulasetulo);b) Monghadi Zolile Thando Ngcakani (o thontswe hape e le Motlatsi wa Modulasetulo);c) Mofumahadi Suraya Bibi Khan (o thontswe hape);d) Monghadi Abram Stefanus Hanekom;e) Mofumahadi Sebenzile Matsebula;f) Mofumahadi Mashila Matlala;g) Monghadi Moses Mabokela Chikane (moemedi wa mmuso);h) Mofumahadi Bernice Makgoro Mannya (moemedi wa mmuso);i) Mofumahadi Thabitha Shange (moemedi wa mmuso);j) Mofumahadi Farzana Suliman Varachia (moemedi wa mmuso).7.5. Boto ya Thuso ya tsa Semolao ya Aforika Borwa:a) Moporofesara Yousuf Abdoola Vawda;b) Monghadi Nkosana Mabhuti Francois Mvundlela;c) Mofumahadi Thulisile Mhlungu;d) Mofumahadi Nonhlanhla Mgadza;e) Mofumahadi Marcella Naidoo;f) Monghadi Matome Leseilane; leg) Mofumahadi Adila Chowan;h) Mofumahadi Aneline Rhoda (setho sa nako e itseng); lei) Monghadi Langelihle Ezrome Mtshali (setho sa nako e itseng).7.6. Katoloso ya konteraka ya kgiro ya Monghadi Thabane Wiseman Zulu jwaloka Motsamaisi-Kakaretso (DG) ho Lefapha la Eneji.7.7. Ngaka Mmaphaka Ephraim Tau jwaloka Motlatsi wa DG (DDG): Bolaodi ba Meru le Mehlodi ya Tlhaho ho Lefapha la Temo, le Ditlhapi.7.8. Mofumahadi Kelebogile Sybil Sethibelo jwaloka DDG: Tsamaiso ya Ditheo ho Lefapha la Bonono le Setso.7.9. Monghadi Omega Shelembe jwaloka DDG: Taolo ya Dikgwebo tsa Mmuso le Ntshetsopele ya Dikgwebo tsa Dikgokahanyo tsa Tlhahisoleseding le Thekenoloji ho Lefapha la Dikgokahanyo tsa Mehala le Ditshebeletso tsa Poso (DTPS).7.10. Monghadi Edward Xolisa Makaya jwaloka DDG: Aforika ho Lefapha la Dikamano tsa Matjhaba le Tshebedisano-mmoho.7.11. Mofumahadi Thulisile Glory Manzini jwaloka DDG: Tsamaiso ho DTPS.Qetellong, Kabinete e fetisetsa teboho ya yona ho maAforika Borwa a imatahantseng le ho kenya ditokomane tsa ona tsa lekgetho tse bakileng ho kgutlisetswa kaofela ha ditokomane.Sena ke diphesente tse 11.52 ho feta ka 2014, mme boimatahanyo ba balefi ba lekgetho ba ho kenya ditokomane ka nako bo feta diphesente tse 90 bakeng sa selemo sa boraro ka tatelano.Boemo bona bo hodima ba boimatahanyo bo thusa mmuso ho fana ka ditshebeletso tse ntlafatsang boleng ba bophelo ba baahi bohle ba ona.Nakong ena ya ho keteka, mmuso o kenya tshebetsong matsholo a fapafapaneng a batlang hore maAforika Borwa kaofela le baeti ba bapale karolo ya bona ya ho netefatsa hore nako ya mekete e thabelwa ka hara tikoloho e bolokehileng le ho tshireletseha.Kabinete e etsa kgoeletso ho bohle ho sebetsa le Tshebeletso ya Sepolesa ya Aforika Borwa le ho tlaleha diketso dife kapa dife tsa botlokotsebe ka hara malapa a rona le ka hara setjhaba.Bakeng sa ho mekamekana le tshubuhlellano ya batsamai ba tshelang madiboho, mafapha kaofela a mmuso a sebetsanang le madiboho a tla atolosa dinako tsa ona tsa tshebetso ho tloha ka la 10 Tshitwe 2015 ho isa ka la 14 Pherekgong 2016. Ana a kenyeletsa la Bophelo bo Botle, Temo, Sepolesa, Merero ya Lehae le Tshebeletso ya Lekgetho ya Aforika Borwa). Dintlha tse batsi di fumaneha ho www.home-affairs.gov.za.Basebedisi bohle ba mebila ba kgothaletswa ho kgema le melawana ya mebileng, ho kenyeletswa ho kgema le lebelo le lekanyeditsweng; hore dipalangwang di loketse tsela; ho se kganne ka tlasa tshutshumetso ya tahi le ho tlama mabanta a tshireletso. Ditaaso di kgothaletswa ho netefatsa hore ha di sebedisa mebila ha di behe tsietsing bophelo ba bona kapa ba bakganni. Makala a kgatello ya molao a tla tswa ka bongata bo boholo bakeng sa ho sebetsana la batlodi ba molao.Enquiries:Mofumahadi Nebo Legoabe(Sebueledi sa Kabinete se Tshwereng Mokobobo)Mohala: 082 453 2874"
Pehelo ka kopano e Ikgethang ya Kabinete ya la 13 Pherekgong 2016,14 Jan 2016,https://www.gov.za/speeches/statement-special-cabinet-meeting-14-jan-2016-0000,https://www.gov.za/st/speeches/statement-special-cabinet-meeting-14-jan-2016-0000,"1. Moruo1.1. Kabinete e ile ya kopana ho sekaseka maemo a moruo le dintlha tse amanang le ditekanyetso tsa ditjhelete.Kabinete  lemohile dintlha tse ngatanyana tse nang le kgahlamelo moruong wa naha.Tjhebahalo ya lefatshe e theohile dikgweding tse sa tswa feta moraorao tjena. Kgolo e batlang e tsamaya butle ya moruo wa lefatshe e bontsha, ka ho qolleha, tshebetso e batlang e fokola le dikotsi tsa ho thefuleha ha moruo tse batlang di phahame ka hara dinaha tse itseng tse ntseng di tswela pele, ho kenyeletswa le China.Ho iphumana ho lemohilweng ho lebeletsweng ka hara Amerika ho ka nna ha baka ho phahama ha sekgahla sa tswala sa lefatshe. Methamo ya kgwebisano e tetebetseng le ho tsukutleha ho teng ka hara mebaraka ya lefatshe ya ditjhelete e hlakisa tlhokeho ya ho aha botsitso le ho sebetsa ka hloko bakeng sa nako ena eo re e tobileng ka pele ho rona.Kabinete e boetse e lemohile hore ho ne ho na le melemo e itseng ho tswa ho theko e tlase ya oli e tala. Jwaloka moreki e moholo wa thepa e tswang mafatsheng a ka ntle, Aforika Borwa e ngongorehile ka ho fokola ho ntseng ho tswela dithekong tsa thepa.Mmuso o tswelapele ho ahella hodima sebopeho sa naha se tswakatswakaneng sa moruo, mme kuno ya dihlahiswa tse romellwang dinaheng tsa ka ntle e tswela pele ho itshetleha haholo hodima ditshepe le thepa e tala e song ho lokiswe ka botlalo.Ho wa ha ditheko tsa thepa ha ho bonahale e le ntho e tla tjhetjhang ka potlako. Sena se tla ba le ditlamorao tsa nako e telele bakeng sa moruo wa Aforika Borwa le ho balekane ba rona kontinenteng ya Aforika.Ho fokola ha Ranta dilemong tse mmalwa tse fetileng ho fana ka menyetla e batlang e ba betere bakeng sa kgolo ya thomello ya ka ntle ya thepa le, ha re kopanya le theko e batlang e ba tlase ya oli ya lefatshe, ho thusitse ho imolla kgatello hodima akhaonte ya rona ya hajwale ya matjhaba. Leha ho le jwalo, kgolo e fokolang ho balekane ba ka sehloohong ba kgwebisano ba Aforika Borwa ho bolela tlhoko e fokotsehileng ya dihlahiswa tsa Aforika Borwa mose.Tikoloho ya matjhabeng e nkuwa e le e nang le phephetso e matla bakeng sa dimmaraka tse ntseng di thuthua, ka ditheko tse tlase tsa thepa le ho tiisa lebanta ha leano la ditjhelete la Amerika ho beha kgatello ho phallo ya ditjhelete le ditebello tsa kgolo. Sena se fetohetse ho tlhokahalo ya bohlokwa ya botsitso dimmarakeng tsa ditjhelete.Ranta ya Aforika Borwa, eo e leng hara ditjhelete tse sebediswang haholo bakeng sa kgwebisano dimmarakeng tse ntseng di thuthua, e thefulehile haholo dibekeng tsa moraorao tjena.Ka hara maemo ana a thata a lefatshe, moo meruo kaofela e tobaneng le diphephetso tse boima, Kabinete e tiisitse botjha tlhokahalo ya mmuso ya ho tla ka mawa a boitshunyako le ho etsa ka matla hore e busetse morao lebelo la kgolo ya moruo.1.2. Lewa la Naha la Ntshetsopele (NDP) le fana ka ditsela tsena tsa boitshunyako. Mmuso o tla ikopanya le balekane ba kahisano, haholoholo dikgwebo le mekgatlo ya basebetsi, bakeng sa ho aha kutlwano mabapi le diketso tse kopanetsweng tse batlehang bakeng sa ho tlisa botsitso moruong, ho aha tshepo, ho phahamisa maemo matsete le ho kgutlisetsa Aforika Borwa motjheng wa kgolo ya moruo o kenyeletsang. Puo ya Boemo ba Naha (SoNA) ka la 11 Tlhakola e tla nkela mosebetsi ona hloohong.1.3. Kabinete e thathiselleditse mekgwa e batlang e le matla bakeng sa ho busetsa morao motjha wa tshebediso ya matlotlo a mmuso wa moshwelella, ho ntse ho hlokometswe tjhebahalo e fokolang ya moruo wa lefatshe le ditlamorao tsa ona ka hara naha. Letona la Ditjhelete Pravin Gordhan le tla kgakola mekgwa e tla nkuwa ha a tla be a teka ditekanyetso tsa naha ka la 24 Tlhakola 2016.2. Matlole bakeng sa Thuto e PhahamengKabinete e tjhaelletse monwana dihlomathiso ho dikabo tsa ditekanyetso tsa naha tse tla suthisa mehlodi ya ho thusa diyunivesithi ka matlole ntle le ho tlola meedi ya tshebediso ya tjhelete e phatlaladitsweng pejana.Moporesidente Jacob Zuma le Letona la Thuto e Phahameng le Thupello Blade Nzimande haufinyana tjena ba tshwaile hore dikabo tsena di tla akaretsa ho se nyolohe ha ditefello hoo ho dumellanweng ka hona bakeng sa selemo sa hajwale sa dithuto, ho tlosa mokitlane oo esale o bokellana o kolotwang ke baithuti ba Sekema sa Naha sa Dithuso tsa Ditjhelete tsa Baithuti (NSFAS) le ho thibela ho bokellana ha mokitlane o jwalo bakeng sa nako e bohareng.Mekgwa ena ya boitshunyako ke karabelo ho ditherisano tse ngatanyana tse qadileng ka Phato2015 mme di ntse di tswella. Letona la Thuto e Phahameng le Thupello mmoho le sehlopha sa hae sa bolaodi ba tshwere dikopano tse ngatanyana le ketapele ya SASCO, Makgotla kaofela a Baemedi ba Baithuti, Foramo ya Diyunivesithi ya Aforika Borwa, Kopano ya Baithuti ya Aforika Borwa, diCEO tsadiSETA, Mokgatlo wa Diphethoho tsa Thuto e Phahameng le komiti ya Palamente e ikarabellang bakeng sa thuto e phahameng.Moporesidente hape o kopane le ketapele ya baithuti le ho phatlalatsa ho thehwa ha Khomishene e tla shebana le dintlha tse hlahisitsweng mabapi le Thuto e phahameng.Dipuisano tsena di ntse di tswela pela kaha re dumela jwaloka mmuso hore re lokela ho sebeletsa ho fumana tharollo ya moshwelella. Ditseko tsa baithuti di imatahantse le morero wa lenaneo la mmuso le mabapi le thuto.2.1.1. Jwaloka mokgwa o potlakileng, R2.33 bilione e abilwe bakeng sa ho rarolla kgaello e mabapi le matlole a tshebetso a diyunivesithi ka lebaka la tumellano ya keketseho ya ditefello tsa 0% bakeng sa 2016.2.1.2. Selemong sa ditjhelete sa 2016/17, mmuso o phetile botjha ho beha ka sehloohongR2.543 bilione ya matlole a mmuso a tla abelwa NSFAS bakeng sa ho fana ka dikadimo ho thusa baithuti ba 71 753 ba hlwailweng ho tshwanelwa ke dithuso tsa NSFAS empa ka mohlomong ba ile ba thola thuso e haellang kapa ba sa e tholang ho hang dilemong tse tharo tse fetileng tsa dithuto. Sena se bolela hore baithuti bana ba tshwanelwang ke thuso ba keke ba thibelwa ho tswela pele ka dithuto tsa bona hobane ba kolota diyunivesithi ditjhelete tse saletseng morao.2.1.3. Tlatsetso ya R2.039 bilione e tla abelwa NSFAS selemong sa dithuto sa 2016/17 ho tshehetsa baithuti ba sa tholang thuso kapa ba thotseng thuso e haellang ba ntseng ba le ka hara tsamaiso ya diyunivesithi ka 2016 bakeng sa ho phethela mangolo a bona a thuto. Matlole ana ke tlatsetso ya R10 bilione eo NSFAS e tla e laolang selemong sa dithuto sa 2016.Mmuso o itlamme bakeng sa ho fana ka thuto ya kamora sekolo bakeng sa baithuti kaofela ba tshwanelehang e sa lefellweng moo e fuwang ba futsanehileng le ba sebetsang mesebetsi e tlase, ka hara meedi ya ditjhelete tsa mmuso ya moshwelella.Kabinete e ipiletsa ho baithuti bohle, basebetsi, dirutehi le batsamaisi ba diyunivesithi ho sebetsa mmoho le mmuso bakeng sa ho fihlella sepheo sena. Diketso tse sitisang ho ithuta kapa tse bakang ditebello tse hlokang kellello le ho sa fihlellehe ha bonolo ha di na molemo wa letho. Dikgoka le ditshoso ha di batlehe.2.2. Kabinete e ipiletsa ho MaAforika Borwa oohle ho ananela hore ho na le maemo a phephetso nakong eo re lebaneng le yona. Maemo a moruo wa lefatshe a se a fokola. Kgahlamelo ya ditheko tsa thepa tse theohileng e se e utlwahala ka hara Aforika Borwa. Mathata a ka hara naha a jwaloka motlakase o sa le lekanang a ntse a le teng ka hara rona. Komello e matla e baka mathata diporofenseng tse ding.Kabinete e na le tshepo ya hore MaAforika Borwa a dula e le setjhaba se tsitsitseng se tsebang  molemo wa ho sebetsa mmoho ka kgotso le kutlwano. Ho pepeswa ha moraorao tjena ha batho ba nang le ditumelo tsa bosemorabe ho matlafaditse boitlamo ba rona bo kopanetsweng ba ho aha setjhaba se hlokang kgethollo ya merabe, kgethollo ya bong le se tswetseng pele.3. DithonyoKabinete e tjhaelletse monwana dithonyo tse latelang:3.1. Monghadi Shonisani Mathews Munzhedzi jwaloka Motlatsi wa Molaodi Kakaretso (DDG): Metswako ya tsa Tlhaho le Paballo ka hara Lefapha la Merero ya Tikoloho.3.2. Mofumahadi Siphokazi Ndudane jwaloka DDG: Bolaodi ba Ditlhapika hara Lefapha la Temothuo, Meru le tsa Ditlhapi.Dipotso:Phumla Williams (Sebueledi sa Kabinete se Tshwereng Mokobobo)Mohala: 083 501 0139 "
Pehelo ka kopano ya Kabinete ya la 17 Hlakola 2016,18 Feb 2016,https://www.gov.za/speeches/statement-cabinet-meeting-17-february-2016-18-feb-2016-0000,https://www.gov.za/st/speeches/pehelo-ka-kopano-ya-kabinete-ya-la-17-hlakola-2016-18-feb-2016-0000,"1. Ho kenngwa tshebetsong ha mananeo a bohlokwa a mmuso1.1. Kabinete e ananetse Puo ya Maemo a Setjhaba ya Moporesidente Jacob Zuma eo a e entseng ka Labone, 11 Hlakola. Puo ena e tekile motjha wa lewa la ho kenngwa tshebetsong ha lenaneo la tshebetso la mmuso. Moporesidente o ipileditse ho mmuso, basebetsi le borakgwebo ho sebetsa mmoho bakeng sa ho fumana ditharollo bakeng sa kgolo ya moruo ya moshwelella. Kabinete e tshehetsa mekgwa ya ho fokotsa ditjeho e phatlaladitsweng ke Moporesidente, e tla hlaloswa ho ya pele ke Letona la Ditjhelete ka la 24 Hlakola.Puo ya Ditekanyetso ya 2016/17 e tla boela e fana ka moralo wa ho abuwa ha mehlodi ho mananeo a fapafapaneng a mmuso jwaloka ha Moporesidente a tobokeditse.1.2. Kabinete e ananetse Indaba ya Merafo e atlehileng, e neng e tshwaretswe Motse Kapa ho tloha ka la 8 ho isa ka la 11 Hlakola. Baemedi ba ka sehloohong ho tswa ho lekala la merafo le mebuso e seng mekae ho tswa Aforika ba ile ba arolelana mehopolo ya bona ya kamoo lekala lena le ka kgannang matsete le ho sebedisa lesoba la menyetla e teng ka hara Aforika. Kabinete e kgahlisitswe ke boitlamo bo entsweng ke mmuso wa Japane ba ho eketsa matsete ka hara Aforika Borwa.Kabinete e tiiseditse botjha boitlamo ba yona ba lekala la merafo le tsitsitseng le ho atleha. Moralo wa Tumellano bakeng sa Indaseteri ya Merafo ya Moshwelella e tshehetsa indaseteri ya Merafo tikolohong ena ya hajwale e boima. Mmuso  o tswela pele ho fana ka bonnete ba taolo mme o tla netefatsa ho phethelwa ha Bili ya Ntshetsopele ya Taolo ya Mehlodi ya Diminerale le Peterole, e tekilweng ka pela Palamente.2. Diqeto tsa bohlokwa tsa Kabinete2.1. Kabinete e tjhaelletse monwana Leano la ho Kembola la ho qetela, le shebaneng le diphephetso tse sitisang bohlwahlwa ba Molao wa Naha wa ho Kembola, 2004 (Molao 7 wa 2004). Leano lena le se le ile la tekelwa setjhaba hore se tshwaele.Leano lena le sisinya dihlomathiso ho meralo ya dibopeho tsa taolo ya diboto tsa ho kembola le ho matlafatsa mekgwa ya taolo bakeng sa ho fokotsa tshebediso e mpe ya ho kembola. E sebetsa ho dikhasino, bingo, metjhini e lekanyeditsweng tjhelete le ho dipetjho tsa mejaho ya dipere.  Leano le tla kena bakeng sa Boto ya Naha ya ho Kembola le Bolaodi ba Naha ba ho Kembola bo tla tlaleha ka ho otloloha ho Lefapha la Dikgwebo le Diindaseteri.2.2. Kabinete e tjhaelletse monwana ho kenngwa ha Tlaleho ya Tjhebo botjha ya Dilemo tsa ho Lokelwa ho Tshwarelwa Botlokotsebe ho Palamente, e batlehang ho ya ka Molao wa Toka wa Bana, 2008 (Molao 75 wa 2008). Tlaleho e kgothaletsa hore naha e amohele ditshwanelo tsa matjhaba le tsa lebatowa tse mabapi le dilemo tsa ho lokelwa ho tshwarelwa botlokotsebe ha bana ba tlolang molao.2.3. Kabinete e tjhaelletse monwana ho kenngwa koranteng ya mmuso ha Dibaka tsa Ntshetsopele ya Eneji e ka Hlabollwang Botjha (REDZ). Tsena di tla tsamaisa mekgwa ya taolo ka motjha o le mong, ho hlwaya dibaka tsa tlhaho moo dithekenoloji tsa ho sebedisa matla a moya le a letsatsi bakeng sa motlakase di ka qalwang le moo katoloso ya marangrang a  tebileng  a ka lebiswang teng.DiREDZ di tla netefatsa ho fetohela ho moruo wa khabone e tlase, ho akofisa ntshetsopele ya meralo ya motheo, le ho nyehela ho moralo wa taolo o kopaneng le ho kgonahala o tla fokotsa bolaodi bo tomanyana bo amanang le ditjeho tsa boimatahanyo.2.4. Kabinete e ile ya tsebiswa ka diphihlello tsa Tlaleho ya Ditshupane tsa 2014 tsa Saense, Thekenoloji le Dintjhafatso tsa Lekgotla la Naha la Boeletsi la Ntjhafatso. Tlaleho e fana ka diketsahalo ho tshebetso ya Tsamaiso ya Naha ya Dintlafatso (NSI). E hlahloba tshebetso le nyehelo ya NSI ho dintlha tsa bohlokwa tse ka sehloohong tse tekilweng ho Morero wa Ntshetsopele ya Naha (NDP).2.5. Kabinete e tjhaelletse monwana tshebediso ya basebeletsi ba mmuso ba behileng meja fatshe le ba ntseng ba sebetsa jwaloka barupelli ho Sekolothupello sa Naha sa Mmuso (NSG).NSG e ile ya thakgolwa ka 2013, e nka sebaka sa Akhademi ya Boetapele ba Tsamaiso ya Setjhaba le Bolaodi (PALAMA), mme e romilwe ho hodisa temoho e tswetseng pele ya boleng le dipehelo tse laolang tsamaiso ya setjhaba le ho matlafatsa boleng, bophara le kgahlamelo ya ntshetsopele ya mehlodi ya bokgoni ba batho dikahong tsa mmuso.Boikitlaetso bona bo tla lekwa ka ho kenngwa tshebetsong ha Lenaneo le Tlamang la ho Rutwa Mosebetsi bakeng sa basebeletsi ba mmuso.Katamelo ena e thusa basebeletsi ba setjhaba ho eketsa boleng ho tshebeletso ya setjhaba. Ba tla fana ka boiphihlelo ba bona, botsebi, maitsebelo le tsebo ya ho tataisa le ho kwetlisa basebeletsi ba setjhaba.  Boikitlaetso bona bo tla ntlafatsa ho ya pele ka tsela e hlwahlwa e fokotsang ditjeho tsa boleng ba ditshebeletso tseo re di nehang setjhaba.2.6. Kabinete e tjhaelletse monwana Tlaleho ya Qetelo ya Mokgahlelo 3 ya Aforika Borwa ya Naha ya ho Kenngwa Tshebetsong ya Mokgatlo wa Tshebedisano-mmoho le Ntshetsopele (OECD) (Khonvenshene e Kgahlanong le Tjotjo).Tlaleho e lokela ho kenngwa ho Sehlopha sa Tshebetso sa OECD sa Tjotjo.Tlaleho e hlakisa kgatelopele e entsweng ke mmuso boitshunyakong ba ona ba ho thibela tjotjo dinaheng tsa ka ntle ka ho e fokisa, ho e fuputsa le ho e tjhutjhisa. Tlaleho hape e hlakisa boikitlaetso bo nkuweng ho hlahisa temoso ka botlokotsebe bona.2.7 Kabinete e tjhaelletse monwana hore Lefapha la Merero ya Lehae (DHA) le kenyeletswe ka tlasa Lepheo la Toka, Thibelo ya Botlokotsebe le Polokeho. Thomo ya Lefapha la Merero ya Lehae ke ho boloka rejisatara e tshireleditsweng, e nepahetseng ya boitsebiso le maemo a bohle ba ka hara meedi ya naha ya bo rona, e leng sethusi se hlokolosi sa mesebetsi e meng kaofela ya puso.  Hape le romilwe ho laola tsamaiso ya bofalli, bo nang le kgahlamelo e otlolohileng ho tshireletso ya naha, momahano ya kahisano le phihlello ya dipheo tsa ntshetsopele. Mehleng DHA e ne e nkuwa jwaloka tshehetso e akaretsang ya ditshebeletso tsa tsamaiso tlasa lepheo la Taolo le Tsamaiso. 3. Dibili3.1 Kabinete e tjhaelletse monwana ho kenngwa ha Bili ya Tshireletso, Kgothaletso, Ntshetsopele le Bolaodi ba Tsebo ya tsa Lapeng ho Palamente.Bili ena, e reretswe ho tshireletsa, ho kgothaletsa ntshetsopele le bolaodi ba ditsamaiso tsa Tsebo ya ka Lapeng.E fana ka ho thehwa le mesebetsi ya kantoro ya ditsamaiso tsa Naha tsa Tsebo ya ka Lapeng, bolaodi ba batshwari ba ditokelo tsa tsebo ya tsa lapeng, ho thehwa le mesebetsi ya moifo wa Boeletsi wa ditsamaiso tsa tsebo ya tsa lapeng.Hape e dumella phumantsho le dipehelo tsa phumantsho ya tsebo ya tsa lapeng le ho badudi ba lehae, ho thehwa ha tsamaiso ya naha ya direkoto tsa setjhaba tsa ditsamaiso tsa tsebo ya tsa lapeng, boingodiso, ho dumellwa le phano ya ditifikeiti tsa ditsebi tsa ka lapeng, thuso le kgokahanyo ya tsebo ya tsa lapeng e itshetlehileng hodima ntjhafatso. Bili e tla tlatseletsa Sehlomathiso sa Molao wa Thuo ya Thepa, 2013 (Molao 28 wa 2013).Kabinete e tjhaelletse monwana phatlalatso ya Sehlomathiso sa Bili ya Dingodiso tsa Mangolo a Matlo ya 2015 bakeng sa ho tshwaela ha setjhaba. Bili e hlomathisa Molao wa Dingodiso tsa Mangolo a Matlo, 1937 (Molao 47 wa 1937). Bili e rerile ho hlomathisa Molao wa Dingodiso tsa Mangolo a Matlo, 1937 (Molao 47 wa 1937) bakeng sa ho falla ho tloha ho mekgwa ya pampiri ho ya ho ya elektroniki kantorong ya mangolo a matlo.  E shebana le dintlha tsa polokeho ka ho fana ka boingodiso ba boramolao ba matlo jwaloka basebedisi ba tsamaiso ya elektroniki ya boingodiso ba mangolo a matlo.3.2. Kabinete e tjhaelletse monwana ho kenngwa ha Bili ya Tshireletso ya Dimela (Bophelo bo botle ba dimela) ya 2015 ho Palamente. Bili e matahanya molao wa Aforika Borwa le ditshwanelo le maemo a amehang ho thusa ka kgwebisano ya matjhaba e bolokehileng le e hlokang leeme ho tshireletsa kgwebo ya naha ya ka lapeng le ya matjhaba ya dimela le dihlahiswa tsa dimela.Hang ha bili e se e pasitse, Aforika Borwa e tla kgona ho thibela ho kena ha dikokonyana le mafu a ka ntle a thibetsweng a ka hasanyang dikokonyana le mafu a kotsi ka hara naha. 3.3. Kabinete e tjhaelletse monwana ho kenngwa ha Sehlomathiso sa Bili ya Molao wa Makgotla a Dinyewe wa 2015 ho Palamente.Bili e hlomathisa Molao wa Makgotla a Bomaseterata, 1944 (Molao 32 wa 1944) le Sehlomathiso sa Molao wa Makgotla a Maholo, 2013 (Molao 10 wa 2013).Dihlomathiso di rerile ho fedisa bothata ba boradikoloto ba iphumanang ba le lehlakoreng la tshebediso e mpe tsamaisong ya ho bokella mekitlane makgotleng a bomaseterata le ho amohela porojeke ya Lefapha la Dikgwebo le Diindaseteri ho tlosa tlhahisoleseding e tlontlollang ya mekitlane ya bareki.  Bili e rerile ho hlomathisa dikarolo tsa Molao wa Makgotla a Bomaseterata, 1994 (Molao 32 wa 1994) (MCA), ho shebana le tshebediso e mpe ho Taelo ya Kgapo ya Thepa (EAO). Bili e rerile ho shebana le, le ho fedisa dikahlolo tse fanwang ka tsela e seng molaong, haholo ke ditlelereke tsa makgotla a dinyewe ntle le ho laelwa ke lekgotla, boholo ba nako ka lebaka la ho hloka boiphihlelo kapa ho sebetsa mmoho le ba kolotwang, babuelli ba bona kapa babokelli ba mekitlane.  Bili e tla netefatsa hore boradikoloto ba fuwa kahlolo e imatahanyang le taelo ya setolomente kapa Taelo ya Kgapo ya Thepa e ka hara sekepele se molaong sa setolomente. 4. Diketsahalo tse tlang4.1. Mafelo a beke a boingodiso ba pele ba bakgethi bakeng sa Dikgetho tsa Mebuso ya Lehae tsa 2016 bo tla etsahala ho tloha ka la 5 ho isa ka la 6 Tlhakubele 2016. Kabinete e ipiletsa ho maAforika Borwa kaofela ho nka monyetla wa, le ho hlompha demokerasi ena e lwanetsweng ka thata ka ho tswa ho ya sebedisa tokelo ya bona ya demokerasi ya ho ingodisa le ho vouta dikgethong tse tlang.4.2. Moporesidente Zuma o tla nka Leeto la Mmuso ho etela Rephaboliki ya MaIsilamo ya Iran ho tloha ka la 28 ho isa ka la 29 Hlakola 2016.Leeto le tla matlafatsa dipuisano tsa rona tse ntseng di tswela pele tsa sepolotiki le moruo le Iran le ho matlafatsa dikamano tsa rona tsa Dinaha tse Borwa ba Ekhweita.Jwaloka Molaodi-ya- ka-Sehloohong wa Lebotho la Naha la Tshireletso la Aforika Borwa (SANDF), Moporesidente Zuma e tla ba motshwara-marapo wa mekete ya karolo ya bohlano ya Letsatsi la Sesole Port Elizabeth, ho la Kapa Botjhabela, ka la 21 Hlakola 2016. Mokete ona wa selemo ka seng o bontsha tshehetso le teboho ho banna le basadi ba SANDF.4.3. Moporesidente Zuma o tla tshetleha puo pulong ya Ntlo ya Naha ya Baetapele ba Setso Palamenteng, Motse Kapa ka la 26 Hlakola 2016. Dikamano pakeng tsa mmuso le baetapele ba setso di hlokolosi kaha di sebetsa ho lebiseng ntlafatsong ya bophelo ba batho.4.4. Ka Moqebelo, 20 Hlakola 2016, Motlatsi wa Moporesidente Cyril Ramaphosa o tla etella pele kemedi ya Matona ho Dipontsho tsa Boporesidente tsa Ntshetsopele ya Batjha Kerekeng ya Grace Bible Pimville, ho la Soweto. Dipontsho di tshehetswa ke mafapha a Merero ya Lehae, Mesebetsi, Ntshetsopele ya Setjhaba le la Tshireletso.Kabinete e ipiletsa ho batho ba batjha sebakeng sena ho kenela dipontsho tsena, tse tla fana ka tlhahisoleseding ya kamoo ba ka tswellisang dithuto tsa bona, ba ka iqallang dikgwebo kapa kamoo ba ka kgolang molemo boikitlaetsong ba tshehetso ya mmuso.4.5. Kabinete tjhaelletse monwana ho tshwarwa ha Seminara ya Lebatowa la Aforika ya Tshireletso ya Batho e itshetlehileng ho Tshekamelo ya tsa Motabo, Boitsebiso ba Bong le ho Ipolela, ke Khomishene ya Ditokelo tsa Botho ya Aforika Borwa, ho tloha ka la 3 ho isa la 5 March 2016.Seminara e kgothaletsa dipuisano ho theha kutlwisiso e batlang e ba matla ya motso wa disosa le ho itjala ha diphephetso tsa hore ho tle ho fumanwe ditharollo tse kgonehang le mekgwa e meng e teng ho Puso ya ho sebetsana le ditlolo tsena tsa molao.4.6. Kabinete e lakaletsa baithuti bohle ba ngolang dihlahlobo tsa Tlatsetso tsa Materiki tse molemo ka ho fetisisa.  Baithuti ba kgothaletswa ho iphumanela Lenaneo la monyetla wa bobedi le sa tswa thakgolwa la tshehetso le fumanehang diporofenseng kaofela le ho thusa baithuti ka dithuto tsa bona ka mehlodi e fapafapaneng. Sepheo sa Lenaneo la Monyetla wa Bobedi ke ho fa batho ba batjha ba sa filellang ditlhoko tsa Lengolo la Naha la Materiki (NSC) monyetla wa bobedi wa ho fumana lengolo la materiki mme kahoo ba ntlafatsa boleng ba bophelo.Dihlahlobo tsa Tlatsetso di etsa karolo ya Lenaneo la Tshehetso la Monyetla wa Bobedi la lefapha le ho thusa baithuti ba sa fihlellang matshwao a hlokahalang a ho pasa le ho thola setifikeiti, empa ba hloka palo ya dithuto tse pedi ho fumana lengolo la NSC monyetla wa ho etsa seo.Kabinete e ananela phatlalatso ya Moporesidente ya mabitso a ditho tsa Khomishene ya Dipatlisiso ya Thuto e Phahameng. E ipiletsa ho bankakarolo bohle ba nang le kgahleho ho Thuto e Phahameng ho nyehela mosebetsing wa khomishene bakeng sa ho fumana ditharollo tsa moshwelella ho diphephetso tse tobileng Thuto e Phahameng.5. Maemo a Kabinete Mabapi le Dintlha tsa Bohlokwa Maemong a Hajwale5.1. Letona la Mehlodi ya Diminerale Mosebenzi Zwane, Letona Kantorong ya Moporesidente Susan Shabangu le Letona la Ntshetsopele ya Setjhaba Bathabile Dlamini   ba thontsweng ke Moporesidente Zuma ho fana ka tshehetso ho mebuso ya diporofense, beng ba morafo le malapa a amehang ho latela koduwa ya Morafong wa Gauta wa Lily ho la Barberton   ba tsebisitse Kabinete ka diketsahalo tsa moraorao tjena. Kabinete e imatahantse le Moporesidente kgoeletsong ya setjhaba ya ho dula se behile basebeletsi ba bararo ba morafo ba ntseng ba tshwasehile mokoting le ba malapa a bona menahanong le dithapelong.5.2. Kabinete e ntse e ngongorehile ka komello e ntseng e ama dikarolo tse ding tsa naha. E hlahisitse teboho ya yona ho maAforika Borwa kaofela, a tshehetsang mekutu ya pebofatso ya maemo a komello.Kabinete e fetisetsa kananelo ya yona ho ba mametseng kgoeletso ya ho tlaleha ho dutla hofe kapa hofe bakeng sa tshehetso ya Letsholo la Ntwa Kgahlanong le ho Dutla le eteletsweng pele ke Letona la Metsi le Tsamaiso ya Dikgwerekgwere Nomvula Mokonyane. Kabinete e kgahliswa ke moya wa Ubuntu o bontshitsweng ke boikitlaetso bo eteletsweng pele ke Operation Hydrate bo entseng phapang ho badudi ba mathateng.5.3. Kabinete e kene dingangisanong le ho sekaseka kgahlamelo ka botlalo ya ho qala ha Sehlomathiso sa Molao wa Melao ya Lekgetho, 2014. Ho ya ka Molao oo, tefo ya kgwedi ka nngwe e tla etswa ho tswa ho letlole la basebetsi ho basebetsi ba behang meja fatshe ho tloha ka la 1 Tlhakubele 2016. Seo se bolela hore hore ho tloha mohlang oo ditjhelete tsa letlole la basebetsi le letlole la pentjhene di tla sebetswa ka ho tshwana moo ditho tsa letlole la basebetsi di tla dumellwang ho nka nngwe-borarong ya ditjhelete tsa bona tsa letlole e le tjhelete e sekolokoto mme pedi-tharong e setseng e tla lefuwa e le tjhelete ya kgwedi ka nngwe. Pehelo yona ena e sebetsa ho ditho tsa letlole la pentjhene ya mmuso hajwale.Diphethoho molaong ona di ama batho ba kgolang haholo le batho ba bang kaofela ba welang ho letlole la basebetsi.Mekgatlo e mengata le batho ka bonngwe ba hlahisitse ngongoreho ya bona ka ho kenngwa tshebetsong ha diphethoho tse ntjha mme ba hlahisitse ditletlebo tsa bona ka ho kenngwa tshebetsong ha sena. Ho bonahala e ka ntle le dipuisano tse batsi tseo ho ileng ha kenwa ho tsona pele molao ona o fetiswa ho ntse ho na le dingongoreho mme dingongoreho tseo di lokelwa ho sekasekwa ka potlako ho netefatsa hore ha molao o qala ho sebetsa diphetho ho ditjhelete tsa letlole la basebetsi di tla kenngwa tshebetsong ha bobebe le ka bokgabane.Ka lebaka leo, Kabinete e entse qeto ya ho teka ka molao phethoho ho Sehlomathiso sa Molao wa Melao ya Lekgetho jwaloka taba e potlakileng ho diehisa letsatsi la qalo ho tloha ka la 1 Tlhakubele 2016 ho ya ka la 1 Tlhakubele 2018 ho fana ka sebaka bakeng sa ditherisano le bankakarolo kaofela. Ditherisano tseo di ka nna tsa baka hore ho be le diphethoho tse ding melaong. Bili ya Sehlomathiso e tla tekwa Palamenteng nakong ya matsatsi a mmalwa a tlang.6. Matshediso6.1. Kabinete e fetisa matshediso a yona ka ho hlokahala haufinyana tjena ha Motlotsuwa Bishopo Glayton Modise wa Kereke ya International Pentecostal Holiness. Bishopo Modise o eteletse pele phutheho ena e nang le ditho tse fetang dimilione tse tharo ho phatlalla le Aforika e borwa, ho latela lefu la ntatae le mothehi wa kereke, Motlotsuwa Moemedi Frederick Modise ka 1996.6.2. Kabinete hape e fetisa kutlwelo bohloko ya yona e tebileng ka ho hlokahala haufinyana tjena ha Mongodi-Kakaretso wa mehleng wa Mokgatlo wa Matjhaba a Kopaneng (UN) Morena Boutros Boutros-Ghali. O ile a nka marapo ka 1992 nakong eo kgahlamelo ya UN e neng e le matla bakeng sa karolo ya yona ho Ntwa ya Koung ya Persia, o sebeditse nako ya dilemo tse hlano. O hlokahaletse sepetleleng sa Cairo ka Labobedi a le dilemo tse 93. O tla hopolwa ka nyehelo ya hae ho tsa kgotso le demokerasi.7. Ditakaletso tsa mahlohonolo7.1. Kabinete e thoholetsa Monghadi Kevin Govender ho tswa Kantorong ya Thuto ya Dinaledi bakeng sa Ntshetsopele le Kopano ya Matjhaba ya Thuto ya Dinaledi e Motse Kapa ya tla abelwa ka kopanelo kgau ya maemo a hodimo ya Medale wa Edinburgh wa 2016 bakeng sa ho theha Kantoro ya Thuto ya Dinaledi bakeng sa Ntshetsopele ho la Motse Kapa. Govender ke moAforika Borwa wa pele wa ho amohela kgau ena ya maemo a hodimo bakeng sa diphihlello tsa saense le thekenoloji tse nyehelang kutlwisisong le ho pheleng hantle ha batho.Kabinete e thoholetsa setantshi se dilemo di 16 sa ballet Leroy Mokgatle ya hapileng kgau ya Audience Favourite le moputso wa ho ithuta ho Tlhodisano ya Matjhaba ya Ballet ya Prix de Lausanne ho la Switzerland. Ke moAforika Borwa wa pele wa ho hapa moputso wa ho ithuta dilemong tse 28 mme ke wa bobedi nalaneng ya naha ena.Kabinete e imatahanya le Moporesidente Zuma bakeng sa ho thoholetsa bahlodi ba Dikgau tsa Bobedi tsa Selemo ka seng tsa Ubuntu. Dikgau tsena di ananela baetapele ba diindaseteri ba Aforika Borwa le batho ba hlahelletseng ka mahetla bakeng sa nyehelo ya bona bakeng sa ho hodisa dikgahlehelo tsa rona tsa naha le melemo ho phatlalla le lefatshe.Kabinete e thoholetsa seletsi sa fulute Wouter Kellerman, sehlopha sa mmino wa setso sa Ladysmith Black Mambazo le sebini sa mmino wa bodumedi Neville D bakeng sa ho kgethwa bakeng sa dikgau tsa 2016 tsa Grammy. Dikgalala tsena ke kgothatso mme di fofisetsa folakga ya Aforika Borwa hodimo.8. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.8.1. Boto ya Metsi ya Lepelle Leboya:a) Motlotlehi Thovhele Tshivhase (Modulasetulo);b) Monghadi Matsebe Ivor Phasha (Motlatsi wa Modulasetulo);c) Mofumahadi Thandeka Thembekile Celiwe Hlongwa (setho);d) Monghadi Boxing Phillemon Sebola (setho);e) Monghadi Ntale Herold Matsepe (setho);f) Mofumahadi Mankone Mabataung Ntsaba (setho);g) Mofumahadi L Malamba (setho);h) Mofumahadi Josephine Mampheri Letsoalo (setho); lei) Mofumahadi Makgetsi Annabelle Mphahlele (setho).8.2. Moatefokate JB Skosana o thontswe ho ba Motlatsi wa Motsamaisi-Kakaretso (DDG): Ditshebeletso tsa Makgotla a Dinyewe ho Lefapha la Toka le Ntshetsopele ya Molaotheo (DoJ&CD).8.3. Mofumahadi GB La Foy o thontswe ho ba DDG: Ntshetsopele ya Molaotheo ho DoJ&CD.Dipotso:Mofumahadi Phumla Williams(Sebueledi sa Kabinete se tshwereng Mokobobo)Mohala: 083 501 0139"
Pehelo ka kopano ya Kabinete ya la 2 Hlakubele 2016,3 Mar 2016,https://www.gov.za/speeches/statement-cabinet-meeting-2-march-2016-3-mar-2016-0000,https://www.gov.za/st/speeches/pehelo-ka-kopano-ya-kabinete-ya-la-2-hlakubele-2016-3-mar-2016-0000,"1. Ho kenngwa tshebetsong ha mananeo a bohlokwa a mmuso1.1. Kabinete e ananetse Puo ya Ditekanyetso ya 2016 e entsweng ke Letona la Ditjhelete Pravin Gordhan ka la 24 Hlakola 2016. Ditekanyetso tsena di bontsha bokgoni ba ho tsetsepela, boitlamo le malebaleba a rona jwaloka ha re itwanela ka hara nako e mpe ka ho fetisisa ya moruo nalaneng ya moraorao tjena.Ditekanyetso di arabela ho se hlokwang ke naha le ho hlahisa boitshepo moruong ka ho beha naha motjheng wa kgolo ya moruo o kenyeletsang o tshepehang, wa moshwelella le o kgonahalang.Kabinete hape e ananela mekgwa e matla ya ho thibela ditjeho le ho itlama ho sebetsa mmoho le makala oohle bakeng sa ho inehela ho mekutu e kopanetsweng ya naha bakeng sa ho kenya tshebetsong mekgwa e tekilweng ke ditekanyetso tsena.1.2. Kabinete e ananela ho thakgolwa ha Moifo wa Moporesidente wa Boraditaba (PPC) ke Moporesidente Jacob Zuma. PPC e tla thehwa ka bahlophisi ba ditaba tsa dipolotiki, bangolli ba ditaba tsa dipolotiki, baqolotsi ba ditaba tsa dipolotiki le boraditaba ba tsa moruo ba nang le tumello ya ho akaretsa ditaba tsa Boporesidente ka nako tsohle le maemong a tswelang pele.Sepheo sa PPC ke ho fana ka phumantsho ya tlhahisoleseding e ntlafaditseng ke boraditaba. Hape e tla ntlafatsa phihlello ya boraditaba ho Moporesidente le Kantoro ya Moporesidente, bakeng sa ho netefatsa hore baqolotsi ba ditaba le bona bo fumana tlhahisoleseding e tiileng le ditsamaiso ho matlafatsa kutlwisiso le botlalehi ba bona. Ditho tsa moifo wa boraditaba le tsona di tla fumana ditsebiso ho tswa ho Motlatsi wa Moporesidente le ho Letona lefe kapa lefe leo Moporesidente a le memang bakeng sa ho arolelana le tsona mananeo a bohlokwa a naha.1.3. Kabinete e hlahisitse kananelo ya nyehelo e entsweng ke Aforika Borwa mabapi le ho boloka kgotso ka hara Burundi, e ipapisitse le leano la rona la dinaha tsa ka ntle la boitlamo ba ho netefatsa kontinente e nang le kgotso le botsitso.Hape e ananetse sephetho sa Dipuisano tse kenyeletsang tsa Baahi ba Burundi ka kopanelo nakong ya leeto la Kopano ya Aforika (AU) ya kemedi ya maemo a hodimo ya Dihlooho tsa Dipuso le Mebuso Motsemoholong wa Bujumbura ho la Burundi, e neng e eteletswe pele ke Moporesidente Zuma.1.4. Kabinete e ananela thonyo ya Moporesidente Zuma ke Mongodi-Kakaretso wa Mokgatlo wa Matjhaba a Kopaneng (UN) Ban Ki-moon, ho ba modulasetulo wa Khomishene ya Maemo a Hodimo ya Bophelo bo Botle, Mesebetsi le Kgolo ya Moruo mmoho le Moporesidente Fran ois Hollande wa Riphaboliki ya Fora. Sena ha se lekgetlo la pele hore Moporesidente Zuma a thonngwe ke mokgatlo wa lefatshe ho sebetsa sethaleng sa lefatshe. Thonyo ena ke kananelo ya boetapele bo babatsehang bo bontshitsweng ke Moporesidente wa rona lepatlelong la matjhaba.Khomishene e tla hlasimolla ho hlahiswa ha menyetla ya mesebetsi e metjha ka hara lekala la kalafo ho phatlalla le dinaha kaofela, haholoholo tseo ntshetsopele ya tsona e leng tlase ka ho fetisisa. Sena hape se matlafatsa ho kenngwa tshebetsong ha Lenaneo la 2030 bakeng sa Ntshetsopele ya Moshwelella, le tla etsa ho hongata bakeng sa ho shebana le boraro ba diphephetso e leng tlhokeho ya mesebetsi, bofuma le ho se lekalekane.1.5. Kabinete e ananela ho thakgolwa ha Tekolo ya Naha ya Badudi ya 2016 Mamelodi, ho la Pretoria ke Letona Kantorong ya Moporesidente Jeff Radebe le Radipalopalo Kakaretso Pali Lehohla. Tekolo ya selemong sena e etswa tlasa mookotaba: MaAforika Borwa ao ke a tsebang, lehae leo ke le utlwisisang  mme e reretswe ho fihlella malapa a fetang 1,5 milione    e leng e kgolo e phahameng ka ho fetisisa ho feta e neng e tshwerwe dilemong tse hlano tse fetileng e ileng ya fihlella malapa a 300 000 feela. Tekolo e tla etswa ka Mmesa mme diphetho di tla tsebahatswa mafelong a Phuptjane 2016.1.6. Kabinete e lemoha ka ngongoreho tlaleho e hlahisitsweng ke Mokgatlo wa Lefatshe wa Bophelo bo Botle (WHO) le Mokgatlo wa Tshebedisano-mmoho le Ntshetsopele ho Dipatlisiso tsa Mmaraka wa Bophelo bo Botle e etellwang pele ke Moahlodi Sandile Ngcobo. Tlaleho e supa hore Aforika Borwa e fana ka ditshebeletso tsa kalafo tse bitsang ka ho fetisisa ha e bapiswa le mafatshe a mang. Kabinete e tla emela qeto ya dipatlisiso pele e tshwaela tabeng ena.2. Diqeto tse ka Sehloohong tsa Kabinete2.1. Kabinete e tjhaelletse monwana phatlalatso ya Lewa la Moralo bakeng sa Tshilafatso ya Moya Metseng e Teteaneng ya Badudi ba Lekeno le tlase ba Aforika Borwa bakeng sa hore setjhaba se tshwaele. Lewa lena le reretswe ho fana ka katamelo e inehetseng ho tobana le ho sebetsana le boemo bophahameng ba tshilafatso dibakeng tse ding tse teteaneng ka badudi ba lekeno le tlase. Le fana ka katamelo e hokahanetsweng ho taba ya ho kenngwa tshebetsong ha mekutu ya ho fokotsa mello e beswang malapeng. Boitshunyako bo reretswe ho netefatsa hore dibaka tsena di imatahanya le Maemo a Naha a Boleng ba Moya o Sebakeng. Lewa lena le tjhorileng le tla tshehetsa lewa le ntseng le le teng la naha ho shebana le tshilafatso ka hara naha.2.2. Kabinete e tjhaelletse monwana ho tshwarwa mmoho ha Khonferense ya bo-21 ya Matjhaba ya AIDS (AIDS 2016) pakeng tsa mmuso le Mokgatlo wa Matjhaba wa AIDS Setsheng sa Matjhaba sa Dikopano (ICC) Durban ho tloha ka la 18 ho isa ka la 22 Phupu 2016. Ho tshwarwa ha khonferense ho tla hodisa karabelo ya naha ya rona ho HIV le lefuba ha ka ho le leng e tla be e hahlamela hodima diphephetso tsa bohlokwa ka ho fetisisa ka hara Aforika Borwa, lebatowa le lefatshe.Khonferense e tla fana ka lepatlelo bakeng sa bafuputsi ho tswa lefatsheng ka bophara ho arolelana ditswelopele tsa moraorao ntlheng ena, ho rutana botsebi le ho ntshetsapele mawa bakeng sa ho tswellisa mekgahlelo kaofela ya mekutu ya rona e kopanetsweng ya ho alafa le ho thibela HIV.3. Dibili3.1. Kabinete tjhaelletse monwana ho kenngwa ha Sehlomathiso sa Bili ya Naha ya Dipalangwang tsa Fatshe ya 2015 ho Palamente, e hlomathisang Molao wa Naha wa Dipalangwang tsa Fatshe, 2009 (Molao 5 wa 2009). Dihlomathiso ho Molao wa Naha wa Dipalangwang tsa Fatshe o tla tswellisa tsamaiso ya ho fetola le ho bopa botjha mokgwa wa dipalangwang tsa naha tsa fatshe. Sena se tla nyehela ho iseng ho tshebeletso ya dipalangwang tsa setjhaba e batlang e bolokehile, e fumaneha, e le hlwahlwa le ho ba kgabane.Bili e fana ka sebaka bakeng sa dintshetsopele tse ntjha lekaleng la dipalangwang tsa setjhaba. Bili e fana ka tataiso ho, ha ra tse ding, dipalangwang tseo e seng tsa makoloi, ditshebeletso tsa dipalangwang tse hlophiswang ka inthanete le ho kenngwa dipapatso ho dipalangwang tsa setjhaba. E boela e fana ka tlhakisetso ka matla ao ho fannweng ka wona le melawana e mabapi le ho ntshuwa ha dilaesense tsa tshebetso tsa dipalangwang tsa setjhaba.Bili ena hape e tla thusa ka phano ya Marangrang a Dipalangwang tsa Setjhaba a Kopanetsweng mme e bopa karolo ya Moralo wa Meralo ya Motheo ya Naha le Porojeke ya bo 7 ya Mawa a Kopanetsweng, o shebaneng le ho sebedisa ntshetsopele e hokahantsweng ya metse ya ditoropo le marangrang a dipalangwang a kopanetsweng bakeng sa ho theha metsemeholo jwaloka metjhini ya kgolo.4. Diketsahalo tse tlang4.1. Moporesidente Zuma o tla nka Leeto la Puso ho etela Riphaboliki ya Bofederale ya Nigeria ho tloha ka la 8 ho isa ka la 9 Hlakubele 2016. Leeto lena la Puso le tla matlafatsa dikamano tsa bobedi bona tse ntseng di le teng le ho hodisa kgwebisano e kopanetsweng ya lebatowa.4.2. Kgwedi ya Ditokelo tsa Botho ka Hlakubele 2016 e tla ketekwa tlasa mookotaba:  Aforika Borwa e kopane kgahlanong le semorabe.  Lefapha la Bonono le Botjhaba le se le hlophisitse lenaneo la kgwedi kaofela le kenyeletsang lethathama la dipuisano tse mabapi le ho sebetsa mmoho ho aha setjhaba sa demokerasi se hlokang kgethollo ka morabe, ka bong le se lekalekanang.Kabinete e mema maAforika Borwa ho tshwaela ka Lewa la Naha la Tshebetso ho lwantsha Bosemorabe, Kgethollo ya Morabe, Lehloyo la Melata le Ho hloka Mamellano bakeng sa (2016-2021) pele ho la 30 Phuptjane 2016. Moralo o fana ka motheo bakeng sa leano la setjhaba kgahlanong le kgethollo ka morabe o tla thusa ka ho fana ka kgahlamelo ho boitlamo ba rona ba matjhaba ba ditokelo tsa botho.4.3. Puisano ya Russia-Africa e Kgahlanong le Dithethefatsi Durban ho tloha ka la 8 ho isa ka la 9 Hlakubele 2016 e fana ka lepatlelo ho matlafatsa Moralo o ka Sehloohong wa Naha wa Dithethefatsi (2013-2017).Ntwa kgahlanong le dithethefatsi tse seng molaong e tsamaelana le Morero wa Ntshetsopele ya Naha (NDP) mme dipuisano di tlasa tataiso ya AU ho tsitlallela boitlamo ho ya kaDitumellano tsa UN tsa Botlokotsebe bo Hlophisitsweng ba Dithethefatsi ho Phatlalla le Dinaha, Moralo wa AU wa Tshebetso hodima Taolo ya Dithethefatsi (2013-2017) le ditumellano tsa BRICS (Brazil, Russia, India, China le Aforika Borwa).Khonferense ena e latelang ho dula ha Puisano ya Russia-Africa e Kgahlanong le Dithethefatsi, eo morero wa yona e leng ho fana ka boemo bo matlafaditsweng ba kamoo baetapele ba lefatshe ba ikemiseditseng ho sebetsana le bothata ba matjhaba ba dithethefatsi. Sena se tla tekwa ho Tulo e Ikgethang ya Kopano ya Kakaretso ya UN ka Mmesa 2016.4.4. Mmuso   ka bomphato le Bongodi ba Mokgatlo wa Moruo o Tshwanang, Yunivesithi ya Aforika Borwa (UNISA) le Lekala la Naha la Ntshetsopele ya Batjha   o tshwara Khonferense ya bo-2 ya Mokgatlo wa Moruo o Tshwanang e mabapi le Mosebetsi wa Batjha khemphaseng ya UNISA Pretoria ho tloha ka la 8 ho isa ka la10 Hlakubele 2016.Khonferense e tshwarwa tlasa mookotaba:  Re kenyeletsa Batho ba Batjha ho Kaho ya Setjhaba: Karolo ya Mosebeletsi wa Batjha  mme e tla hlahloba botjha karolo ya  mosebetsi wa basebeletsi ba batjha le dirutehi bakeng sa ho kenyeletsa batho ba batjha ntshetsopeleng ya dinaha tsa bona.5. Maemo a Kabinete Mabapi le Dintlha tsa Bohlokwa Maemong a Hajwale5.1. Kabinete e boeletsa molaetsa wa Moporesidente Zuma mabapi le tlhokeho ya ho hlompha dikaho le ditsamaiso tse bopilweng ho ya ka Molaotheo wa Riphaboliki ya Aforika Borwa wa 1996 le molao. Moporesidente Zuma o sebetsana le taba ya Mokhomishenara wa Tshebeletso ya Lekgetho ya Aforika Borwa le Letona la Ditjhelete ka metjha e nepahetseng ka ho sebedisa dipehelo tse nepahetseng tsa semolao.Moporesidente o hlophisa mekgwa ya ho sebetsana le mabaka ana ka boikarabelo le ka kutlwano molemong wa bohle. Kabinete e ipiletsa ho bohle ba nang le thahasello ho theola moya le ho itshwara, mme ba fane ka sebaka sa hore mabaka a rarollwe ka ho sebedisa metjha e nepahetseng.5.2. Kabinete e ipiletsa ho maAforika Borwa kaofela ho ingodisa bakeng sa Dikgetho tsa Mebuso ya Lehae tsa 2016 ka la 5 le la 6 Hlakubele 2016. Ho fapana le dikgetho tsa naha, dikgetho tsa mebuso ya lehae di batla hore o ingodise ka hara wate eo o dulang ho yona.Ho bohlokwa ho ba le Tokomane ya Boitsebiso (ID)   ka bobedi ID e tala e nang le bakhoutu le Karata ya Boitsebiso ditla amohelwa   mme bakeng sa ho hlahloba maemo a boingodiso ba hao, nomoro ya wate le moo seteishene sa ho kgetha se leng teng. Dikantoro kaofela tsa Merero ya Lehae di tla bulwa ho tloha ka 08:00 ho ya ho 17:00 ka la 5 le la 6 Hlakubele 2016, e leng se tsamaelanang le dinako tsa tshebetso tsa Khomishene e Ikemetseng ya Dikgetho (IEC) matsatsing ao a mabedi.Kabinete e ipiletsa ho batjha bohle le ba qalang ho vouta ho ingodisetsa dikgetho. Ka ho lahlela voutu ya hao o tla be o nkile mohato wa hore lentswe la hao le utlwahale diqetong tse amang wena le motse wa heno. Mmuso wa lehae o matsohong a hao!5.3. Kabinete e tshwela ka mathe boipelaetso bo tletseng merusu ba baithuti, bo sitisitseng dithuto diyunivesithing tse ding le ho lebisa tshenyong ya thepa. Boipelaetso bona bo tima baithuti ba tshwanelehang monyetla wa ho ntshetsa dithuto tsa bona pele le ho ama tokelo ya bona ya thuto e phahameng. Mmuso o butse metjha ya dikgokahanyo le bankakarolo bohle ba thuto e phahameng bakeng sa ditherisano le dipuisano. Sena se bakile hore ho be le ho busetsa dintho madulong le ho hodisa momahano ya kahisano ka hara diyunivesithi tsa rona tse batlang ditharollo tsa diphephetso tsa nako e mahareng le nako e telele tse amanang le diphethoho ho lekala lena jwaloka ha ho hlalositswe ho ditumellano tsa Seboka sa Diphethoho tsa Thuto e Phahameng tsa 2015.Kabinete e tshehetsa mekutu ya makala a ho kenngwa tshebetsong ha molao ho netefatsa hore tlwaelo ya ho ithuta e busetswa madulong, mme thepa le ditokelo tsa motho ka bo mong di a tshireletswa. Tshebediso ya molao ke sa bohlokwa mme e lokelwa ho hlomphuwa ka dinako tsohle. Botsitso le kgutso di lokela ho kgutlela ka hara diyunivesithi tsa rona hore mananeo a dithuto a tswelepele ha diphephetso tsa nako e mahareng le ho isa ho nako e telele di ntse di sekasekwa.Kabinete e thoholetsa baithuti ba emeng kgahlano le bosemorabe le bonkwapo bo kgahlanong le ba basweu e leng se sebetsang jwaloka mohlala wa hore re ka sebetsa mmoho ho ahella hodima kgatelopele le dikuno tse entsweng lekaleng la thuto e phahameng e le boitukisetso ba selemo sena sa dithuto. Re lokela ho tshireletsa kgatelopele eo le ho dumella hore molao o busetswe le ho baballwa diyunivesithing tsa rona kaofela.Kabinete hape e ipiletsa ho bankakarolo bohle ho sebetsa mmoho hore diyunivesithi tsa rona e be ketapele ya dipuisano tse kenyeletsang le ya diphethoho.5.4. Kabinete e lemoha ho kopanngwa ha ditshebetso tse tharo tsa difeme tsa dinomaphodi tsa Khamphani ya Coca Cola ka hara Aforika Borwa. Kabinete e lemohile hore taba ena e tla tshohlwa ka pele ho Lekgotla la Diphehisano. Kabinete e hlahisa ngongoreho ya yona ka tahlehelo ya mesebetsi e lohothwang le phokotso ya kgiro ditumellanong tsa ho kopanngwa ha dikhamphani. Ka lebaka la maemo a hodimo a tlhokeho ya mesebetsi, Kabinete e ipiletsa ho dikhamphani ho netefatsa hore ha ho mesebetsi e lahlehang le hore maemo a palohare ya kgiro a ya baballwa.5.5. Kabinete e thoholetsa Moambasatara wa Aforika Borwa ho Mokgatlo wa Lefatshe wa Kgwebo (WTO), Monghadi Xavier Carim, ya kgethilweng ho ba Modulasetulo wa Lekala la Ditharollo tsa Dikgohlano la Lekgotla la Kakaretso la WTO. Lekgotla la Kakaretso ke lekala le phahameng ka ho fetisisa le nkang diqeto la WTO pakeng tsa Khonferense ya Matona. Thonyo ya Moambasatara Carim ke karolo ya kananelo ya karolo ya bohlokwa eo Aforika Borwa e e bapalang ka hara WTO mme ka ho le leng ke bopaki ba bokgoni ba mosebetsi o kgabane wa Moambasatara Carim.5.6. Kabinete e lemohile tsebiso ya PLC ya Barclays mabapi le maikemisetso a yona a ho fokotsa 62.3% tsa diabo ho Barclay Africa Group Limited (BAGL) nakong ya dilemo tse pedi ho isa ho tse tharo tse tlang. Barclays PLC, haholoholo Mohlanka e Moholo wa Phethahatso (CEO), e buisane ka bobedi le Lefapha la Naha la Matlotlo le Banka ya Risefe ya Aforika Borwa kopanong e bulehileng, mme re ananela boitlamo ba khamphani ba ho kenya tshebetsong lewa la yona le letjha ka tsela eo le tla fokotsa kgahlamelo ho meruo eo BAGL e sebetsang ka hara yona. Banka ya Risefe ya Aforika Borwa e tla sebetsa le Barclays PLC le BAGL ho netefatsa hore dikotsi dife kapa dife tse ka nnang tsa hlaha ho tswa ho tumellano ena di a fokotswa mme mekgwa e nepahetseng e tla nkuwa bakeng sa ho laola phallo ya ditjhelete le thepa tse tla bakwa ke tumellano ena.5.7. Kabinete e thoholetsa ba kenetseng makgaolakgang le bahlodi ba Dikgau tsa Naha tsa Botitjhere tse etsahetseng ka la 27 Hlakola 2016. Matitjhere ana a itetseng a ntshetsa naha ya rona pele ka ho netefatsa hore diphaposi tsa ona tsa borutelo di hlahisa baithuti ba kgothetseng ba tla nyehela ntshetsopeleng ya Aforika Borwa.5.8. Kabinete e thoholetsa Market Theatre ka hara Johannesburg bakeng sa ho keteka selemo sa yona sa bo- 40th e le teng. Nakong ya mmuso wa kgethollo theathara ena e ile ya ba letshwao la Boitseko ka ho bolela pale ya nnete ya Aforika Borwa.5.9. Kabinete e thoholetsa titjhere ya mmino, Monghadi Chad Hendricks, ho tswa Retreat ho la Cape Flats bakeng sa ho hapa Phehisano ya Maemo ya Batsamaisi ba Dikhwaere ya Len van Zyl Motse Kapa. Moputso wa hae o kenyeletsa ho ya ithuta bakeng sa dikgwedi tse tharo ho la Amerika mme nakong eo Monghadi Hendricks o tla ithuta ho Philadelphia Orchestra mme o tla rupellwa ke Moporofesara ya tsebahalang Victor Yampolsky ho la Chicago.5.10. Kabinete e thoholetsa mohlahisi wa difilimi, Monghadi Anant Singh, bakeng sa ho putswa ka maemo a boraro bakeng sa filimi ya Shepherds and Butchers Ho Dikgau tsa Babohi tsa Panorama bakeng sa Fiction Film ho Mokete wa Matjhaba wa Difilimi wa Berlin. Sena ke phihlello e kgolo kaha filimi eo e ne e phehisana le difilimi tse ding tse 51 ho tswa dinaheng tse 33.6. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.6.1. Katoloso ya konteraka bakeng sa Monghadi Lionel October jwaloka Molaodikakaretso (DG) ho Lefapha la Dikgwebo le Diindaseteri, bakeng sa nako ya dilemo tse hlano.6.2. Thonyo ya Ngaka Mantlhake J Maboya jwaloka Motlatsi wa Molaodikakaretso  (DDG): Leano la Kharikholamo le Bodisa ho Lefapha la Thuto ya Motheo.6.3. Thonyo ya Mofumahadi Shamilla Chettiar jwaloka DDG: Ditshebeletso tsa Leano le Tsebo ho Lefapha la Bohahlaudi.6.4. Thonyo ya Monghadi MbuleloTshangana jwaloka DG ho Lefapha la Bodulo ba Batho.6.5. Ho thonngwa hape ha Monghadi Kutoane Obed Kutoane jwaloka Mohlanka e Moholo wa Phethahatso (CEO) wa Koporasi ya Inshorense ya Mekitlane ya Thepa e Rekiswang ka Ntle ya SOC ya Aforika Borwa.6.6. Thonyo ya Monghadi Vuyo Mafata jwaloka Mokomishenara wa Ditlhapiso: Letlole la Ditlhapiso ho Lefapha la Mesebetsi.6.7. Thonyo ho Moifo wa Bolaodi ba Kgapo bakeng sa nako ya dilemo tse hlano:a) Mofumahadi Neo Phakama Dongwana (Modulasetulo);b) Moporofesara Stephanie Marie Luiz (Motlatsi wa Modulasetulo);c) Moporofesara Shirley Zinn (setho sa moifo);d) Moatefokate Rory Voller (setho se ikgethang);e) Mofumahadi Wendy Ndlovu (setho se ikgethang);f)  Mofumahadi Annalie de Bruyn (setho se ikgethang); leg) Monghadi Nano Abram Matlala (setho sa moifo).6.8. Thonyo ho Boto ya Koporasi ya Matla a Nyutleleya ya Aforika Borwa bakeng sa nako ya dilemo tse tharo:a) Monghadi Nqaba Ngcobo;b) Ngaka Namane Magau;c) Ngaka Xolani Mkhwanazi;d) Ngaka Alex SmangaTsela;e) Mofumahadi Rosemary Mosia;f)  Ngaka Kelvin Kemm (Modulasetulo);g) Monghadi Zibusise Comfort Ngidi;h) Mofumahadi Pamela Bosman; lei) Kgosana Kennedy Tshivhase.Dipotso:Mofumahadi Phumla Williams(Sebueledi sa Kabinete se Tshwereng Mokobobo)Mohala: 083 501 0139"
Pehelo ka kopano ya Kabinete ya la 16 Hlakubele 2016,17 Mar 2016,https://www.gov.za/speeches/statement-cabinet-meeting-16-march-2016-17-mar-2016-0000,https://www.gov.za/st/speeches/statement-cabinet-meeting-16-march-2016-17-mar-2016-0000,"1. Diqeto tsa bohlokwa tsa Kabinete1.1. Kabinete e lekotse Ditlaleho tsa Diphetho tsa Kgatelopele ya Kotara ya Boraro bakeng sa nako ya Phato ho isa ho Tshitwe 2015. Ditlaleho di bontsha kgatelopele ya bohlokwa mabapi le ho kenngwa tshebetsong ha mananeo a mmuso a nang le kgahlamelo e otlolohileng hodima ntlafatso ya bophelo ba maAforika Borwa.Ditlaleho tsa Diphetho tsa Kgatelopele di fana ka bopaki ba hore mmuso o entse kgatelopele mabapi le ho fihlella maikemisetso a behilweng ho Moralo wa Lewa la Nako e Bohareng wa 2014-2019. Hape di re atametsa ho fihlelleng Tjhebelopele ya 2030, jwaloka ha e lohothwa ho Morero wa Ntshetsopele ya Naha (NDP), o morero wa lona e leng ho mekamekana le bofuma, tlhokeho ya mesebetsi le ho se lekalekane.Kabinete e lemohile kgatelopele e kgahlang e entsweng bakeng sa ho fihlella maikemisetso a bohlokwa le diphetho. Kabinete e lemohile hore ha kgatelopele ya bohlokwa e entswe mabapi le boholo ba ditshupane, ho ntse ho na le dibaka tse hlokang boitshunyako bo hokahanetsweng ke mmuso.2. Ho kenngwa tshebetsong ha mananeo a bohlokwa a mmuso2.1. Kabinete e hlahisitse diteboho tsa yona ho maAforika Borwa kaofela a arabetseng boipilet o bja Khomishene e Ikemetseng ya Dikgetho (IEC) ya hore batho ba ingodise, ba hlahlobe boemo ba boingodiso ba bona le ho lokisa dintlha tsa bona lenaneng la bakgethi mafelong a beke ya la 5 le 6 Hlakubele 2016. Batho ba ka etsang dimilione tse tharo ba etetse diteishene tsa ho vouta naheng ka bophara mme tsa dingodiso tse ntjha tse 544 552 (78.6%) e ne e le tsa batho ba ka tlasa dilemo tse 30, e leng se bontshang boikemisetso ba maAforika Borwa ba ho nka karolo ho aheng demokerasi ya rona.Kabinete e etsa kgoeletso ho maAforika Borwa ho sebedisa tokelo ya bona ya demokerasi ka ho ingodisa le ho kgothaletsa ba ingodisitseng pele ho ya netefatsa dintlha tsa bona tsa boingodiso ba ho vouta kaha mabaka a mangatanyana a ile a etsa hore ho be le diphethoho lenaneng la bakgethi.2.2. Mafelo a beke a ho qetela a boingodiso a tla ba ka la 9 le 10 Mmesa 2016 ha diteishene tsohle tsa ho vouta di tla bulwa hape ho tloha ka 8:00 ho isa ka 17:00. Sena e tla be e le monyetla wa ho qetela wa bakgethi wa ho ingodisa le ho lokisa boemo ba bona ba boingodiso diteisheneng tsa bona tsa ho vouta. Leha ho le jwalo, boingodiso bo ntse bo tswela pele dikantorong tsa lehae tsa IEC nakong ya dihora tsa tshebetso ho tloha Mantaha ho isa ka Labohlano, ho fihlela lenane la bakgethi le kwalwa bakeng sa Dikgetho tsa Bomasepala bakeng sa 2016 ka letsatsi leo ka lona ho tla beng ho phatlalatswa letsatsi la dikgetho.Kabinete e tshwela ka mathe merusu dibakeng tse ding e sitisitseng mafelo a beke a boingodiso haufinyana tjena le ho boeletsa hore ha ho motho ya ka thibelang moAforika Borwa ofe kapa ofe bakeng sa ho sebedisa tokelo ya hae ya demokerasi ya ho ingodisetsa ho vouta. Kabinete e boela e ipiletsa ho ba ikarabelang ho tlohela ho etsa diketso tse jwalo tsa botlokotsebe mme ba anngweng ke taba ena ba ba tlalehe makaleng a tiisetso ya molao. Kabinete e ipiletsa ho makala kaofela a tiisetso ya molao ho nka mehato e matla kgahlanong le batlodi ba molao.2.3. Mopresidente Jacob Zuma o tla etela Port Elizabeth ka la 8 Mmesa 2016 ho hlahloba kgatelopele e entsweng mabapi le ho ntshetsapele meralo ya motheo ya dipalangwang tsa mawatleng jwalo ka boikitlaetso ba naha ba Moruo wa Mawatleng. Moruo wa Mawatleng ke o mong wa metjha e meraro ya Operation Phakisa mme o atametsa naha haufi le ho bula bokgoni ba mawatle a Aforika Borwa, a nang le bokgoni ba ho nyehela se ka fihlang ho R177 bilione ho Tlhahiso Kakaretso ya Lehae (GDP) le ho hlahisa mesebetsi e metjha e fetang milione o le mong.2.4. Kabinete e ananela qeto e atlehileng ya Leeto la semmuso la Moporesidente Zuma Riphaboliking ya Bofederale ya Nigeria ho tloha ka la 8 ho is aka la 9 Hlakubele 2016, le matlafaditseng dikamano tse ntseng di le teng tsa bobedi bona tsa sepolotiki, moruo le kahisano. O mong wa mekolokotwane wa leeto lena e bile ho phahamiswa ha Khomishene ya Dinaha tse pedi ho ya ho boemo ba Hlooho ya Puso, e leng se behang ka sehloohong ntshetsopele ya moruo pakeng tsa dinaha tse pedi.Kabinete e amohela ho buleha ha moruo wa Nigeria bakeng sa dikhamphani tsa Aforika Borwa makaleng a fapafapaneng a jwaloka a boenjinere, dikgokahanyo tsa mehala, kaho, bofofisi, boraditaba, boeti, dibanka, boithabiso, thepa, mabenkele, le ditshebeletso tsa ho tsonngwa ha oli le kgase. Kabinete e shebile ka tebello ho eketseha ha palo ya matsete a Nigeria ka hara Aforika Borwa a tla kgothaletsa kgwebisano ya metjha e mmedi pakeng tsa dinaha tsena tse pedi.Diphetho tsa dipuisano pakeng tsa meruo e mmedi e meholo ka ho fetisisa ka hara kontinente di tla kopanya meruo ya lebatowa, kahoo e tla be e eketsa mmaraka o tshwanang le ho phahamisa boikitlaetso bo teng bakeng sa kgolo ya moruo le kgiro ka hara Aforika. Sena se bontsha hore Aforika Borwa e dula e le sebaka sa phehisano ya matsete ho sa natswe maemo a tsietsing a moruo wa lefatshe, se tla baka menyetla ya mesebetsi le ntshetsopele ya maitsebelo bakeng sa maAforika Borwa.2.5. Kabinete e ananetse hore Aforika Borwa e tla nka karolo ho Tulo ya bo-60 ya Khomishene ya Maemo a Basadi (CSW60) ya Mokgatlo wa Matjhaba a Kopaneng (UN) e tla etsahala New York, ho la Amerika ho tloha ka la 14 ho isa ka la 24 Hlakubele 2016 tlasa mookotaba:  Matlafatso ya basadi le ho amana ha yona le ntshetsopele ya moshwelella . Tulo ena e etsahala ka selemo sa bohlokwa bakeng sa Aforika Borwa kaha e tshwaya mekolokotwane e meraro ya bohlokwa, e leng Sehopotso sa bo-20 sa Molaotheo wa Riphaboliki ya Aforika Borwa ya 1996, Sehopotso sa bo-40 sa Merusu ya Batjha ba Soweto le Sehopotso sa bo-60th sa mohwanto wa basadi wa 1956.Aforika Borwa e hlahisitse tlaleho ho UN CSW60 mme sena se re neha monyetla wa ho metha kgatelopele eo re e entseng esale ho tloha ka ho thwasa ha demokerasi. Ho bohlokwa ho lemoha hore esale ho tloha ka tsamaiso ya demokerasi ya Aforika Borwa, hara tse ding, e nkile karolo ho Khonferense ya Lefatshe ya Basadi ya bo-40 ka 1995, le ho saena Tumellano ya Beijing le Lepatlelo la Tshebetso selemong sona seo.Ho imatahantswe le qeto ya E/RES/2013/18 ya Lekgotla la Moruo le Kahisano la UN, Aforika Borwa e itlamme ho kenya tshebetsong Tumellano ya Beijing le Lepatlelo la Tshebetso, e leng moralo wa matlafatso ya basadi le ntshetsopele.3. Dibili3.1. Kabinete e tjhaelletse monwana ho kenngwa ha Sehlomathiso sa Bili ya Dibopeho tsa Bomasepala tsa Mebuso ya Lehae 2016 ho Palamente. Dihlomathiso di a etswa ho Mebuso ya Lehae: Molao wa Dibopeho tsa Bomasepala, wa 1998 (Molao 117 wa 1998), o kentsweng tshebetsong pele ho dikgetho tsa pele tsa mebuso ya lehae tsa demokerasi tse etsahetseng ka la 5 Tshitwe 2000.Dihlomathiso di tla ntlafatsa tsamaiso ya dikgetho tsa mebuso ya lehae mme hara diphethoho tse ding, di rerile ho:a) hlomathisa maemo a bomasepala ba Mokgahlelo A;b) tlosa ditshupiso ho dibaka tsa bolaodi ba ditereke;c) hlakisa letsatsi la ho qala mosebetsing ha mokhanselara;d) ho tiisetsa hore Moporesidente o tshwanela ho beha le ho phatlalatsa letsatsi la dikgetho tsa bomasepala;e) dumella bakeng sa katoloso ho phatlalatso ya sephetho sa dikgetho;f) hloka hore motsamaisi wa masepala a tsebise IEC ka dikgeo tsa mosebetsi wateng;g) tiisetsa hore Setho sa Lekgotla la Phethahatso se phatlalatsa le ho beha letsatsi la dikgetho tsa tlatsetso;h) hlakisa ditlhoko tsa khoramo bakeng sa kopano ya lekgotla;i) hlakisa maemo a ho vouta a mokhanselara ya tshwereng marapo nakong ya kopano ya lekgotla;j) eketsa phapang ya palo ya bakgethi wateng ka nngwe nakong ya kopano ya lekgotla; lek) eketsa phapang ya palo ya bakgethi wateng ka nngwe nakong ya tsheho ya meedi ho hlakisa kabo ya ditulo tse ngata ho feta tekano ka hara bomasepala.4. Diketsahalo tse tlang4.1. Moporesidente Zuma   jwaloka modulasetulo-mmoho le Moporesidente wa Fora Fran ois Hollande wa Khomishene ya Maemo a Hodimo ya Kgiro ya Bophelo bo Botle le Kgolo ya Moruo   o tla kenela thakgolo ya semmuso Lyon, ho la Fora ka Laboraro, 23 Hlakubele 2016. Khomishene e tsepamisetsa maikutlo ho tlhokeho ya diporofeshenale tsa ditaba tsa kalafo dinaheng tsa lekeno le mahareng le le tlase. Bikitlaetso bona ba UN bo lebeletswe ho eketsa polokeho ya kalafo lefatsheng ka bophara le ho hodisa kgolo ya moruo e kenyeletsang, e nyehelang bakeng sa ho kenngwa ha Lenaneo la 2030 la Ntshetsopele ya Moshwelella.4.2. Moporesidente Zuma o tla nka Leeto la Puso ho etela Mmuso Borena wa Saudi Arabia ho tloha ka la 27 ho isa ka la 28 Hlakubele 2016, le tla matlafatsa dikamano tse ntseng di le teng pakeng tsa dinaha tse pedi.4.3. Moporesidente o tla kenela Seboka sa bo- 4th sa Tshireletso ya Nyutleleya Washington, ho la Amerika ho tloha ka la 31 Hlakubele ho isa ka la 1 Mmesa 2016. Seboka se tla tshohla ditshoso tse ntseng di runya tsa boferekanyi ba nyutleleya le ho hlakisa mehato e ka nkuwang ke badudi ba matjhaba ho fokotsa tshebediso ya uraniamo e ntlafaditsweng ka matla, ho tshireletsa thepa e tsietsing, ho lwantsha ho mokolwa ha nyutleleya le ho sitisa, ho lemoha le ho qhaqha maiteko a boferekanyi ba nyutleleya.4.4. Moporesidente Zuma o tla etella pele mekete ya Letsatsi la Ditokelo tsa Botho Lebaleng la Dipapadi la Moses Mabhida KwaZulu-Natal ka Mantaha, 21 Hlakubele 2016 tlasa mookotaba:  Aforika Borwa e kopane kgahlanong le bomorabe.  Jwaloka ha ho phatlaladitswe ho Puo ka Maemo a Setjhaba ya 2016, Letsatsi la Ditokelo tsa Botho la selemong sena le tla beha motheo wa lenaneo la nako e telele la ho aha setjhaba se hlokang bomorabe. Kabinete e ipiletsa ho maAforika Borwa oohle ho kopana kgahlanong le ho tshweleng ka mathe ha bomorabe   e ka ba ka malapeng a rona, hara metse, dikopanong tsa kahisano, mesebetsing kapa ho marangrang a dikgokahanyo tsa kahisano. Re tshwanela hore kaofela re sebetseng mmoho ho fihlella demokerasi e kopaneng, e hlokang bomorabe le kgethollo ka bong.4.5. Ditho tsa Phethahatso di tla ikopanya le maAforika Borwa ho parola le naha nakong ya Beke ya Imbizo ya Naha ya ho tsepamisa Maikutlo pakeng tsa la 4 le 10 Mmesa 2016, tlasa mookotaba:  Mmoho re ntshetsa Aforika Borwa pele: Hola Aforika Borwa.  Beke ena e kopana le Beke ya Kopano ya Palamente le Setjhaba le sehopotso sa Kgwedi ya Tokoloho.Kabinete e kgothaletsa maAforika Borwa ho nka karolo ka mafolofolo diketsahalong tsena le ho buisana le baetapele ba bona ba sepolotiki. Beke ya Imbizo ya ho Tsepamisa Maikutlo e tla hlakisa ho kenngwa tshebetsong ha Moralo wa Dintlha tse Robong oo morero wa ona e leng ho matlafatsa kgolo ya moruo le ho hlahisa mesebetsi e batlehang e le ka nnete. Hape e tla tsebisa ka dikatleho tsa mebuso ya lehae, ho kenyeletswa le diphihlello tse unnweng ka moralo wa ho hlasimolla botjha mebuso ya lehae   katamelo ya Ha ho Kgutlelweng Temeng.Beke ena hape e tla kopana le boingodiso ba ho qetela bo eteletseng pele Dikgetho tsa Bomasepala tsa 2016, e le ho ya pele ho fana ka monyetla bakeng sa baetapele ho matlafatsa le ho thaotha maAforika Borwa ka matsholo a thuto ya dikgetho bakeng sa ho ingodisa le ho netefatsa dintlha tsa bona tsa ho vouta.4.6. Motlatsi wa Moporesidente Cyril Ramaphosa o tla bula Seboka sa bo-2nd sa Lekgotla la Ntshetsopele ya Mehlodi ya Botho se tla tshwarelwa Setsing sa Dikopano sa Gallagher Midrand ka la 29 le la 30 Hlakubele 2016 tlasa mookotaba:  Bomphato bakeng sa maitsebelo   Kgoeletso ya ho Sebetsa . Seboka se bokanya mmoho bankakarolo ho phatlalla le lekala la thuto e phahameng bakeng sa ho thusa kgolong ya lona le ho fohla bomphato bo tla bopa dikaho tsa thuto tse tla ba malala-a-laotswe bakeng ho lokisetsa diindaseteri tse batlang di le matla.4.7. Beke ya Naha ya Metsi 2016 e tla qala ho tloha ka la 14 ho isa ka la 22 Hlakubele tlasa mookotaba:  Metsi bakeng sa batho, metsi ka batho . Beke ena e tla tsebahatsa metsi jwaloka tokelo ya botho ka ho phahamisa temoso ka mathata batho ba sa fihlelleng metsi a hlwekileng a nwehang.Lefapha la Metsi le tsamaiso ya Dikgwerekgwere le ntse le le motjheng wa ho fedisa mokgwa wa mabakete mme ho fihlela mona le se le fedisitse 78.8% ya mokgwa wa mabakete dibakeng tsa mekhukhu ka hara Aforika Borwa. Diporofense tse supileng di sebeditse ka bokgabane ka phediso ya palohare ya 90%. Tse fihlelletseng phediso e felletseng dibakeng tsa mekhukhu ke KwaZulu-Natal, Leboya Bophirima, Mpumalanga le Gauteng. Kapa Bophirima e fihlelletse phediso ya 99.8%. Ho tloha ho maikemisetso a 26 120 bakeng sa Kapa Leboya, Kapa Botjhabela, Leboya Bophirima le Foreisetata, mekgwa e ka bang 11 650 e se e phethetswe ho fihlela kajeno.Le ha dipula tsa haufinyana tjena di tlisitse kimoloho e itseng, kgahlamelo ya komello e tswela pele ho utlwahala dikarolong tse ding tsa naha. MaAforika Borwa a tshwanela ho tswela pele ho sebedisa metsi ka polokeho le ho kenya tshebetsong boikitlaetso ba ho baballa metsi. Mmuso o se o fane ka R1 bilione ho sebetsana le koduwa ya komello.Kabinete e amohela kgatelopele e seng e entswe ke lenaneo la Ntwa ya ho dutla tlasa mookotaba:  Lerothodi ka leng ke la bohlokwa.  Lenanaeo le rerile ho thaotha, ho rupella le ho jala batho ba batjha ba 15 000 ba nang le bonyane Kereiti 12 kapa N3 jwaloka boradipeipi, ditsebi le baemedi ba metsi.5. Maemo a Kabinete Mabapi le Dintlha tsa Bohlokwa Maemong a Hajwale5.1. Kabinete e ipiletsa ho baipelaetsi ho sebetsa ka ho itshwara ho phethahetseng mme ba hlahise ditletlebo tsa bona ka hara ho ikobela molao le Molaotheo. Ho tjhwatla le tshenyo ya thepa di ka nqane ho tokelo ya ho ipelaetsa le ho ba mosebetsi wa botlokotsebe o tswileng tseleng. Makala a tiisetso ya molao a tla boloka molao ka ho tshwara le ho ahlola ba senyang thepa diyunivesithing, ditsheng tse ding tsa thuto e phahameng, ka hara metse le nakong ya diketso tsa boipelaetso.5.2 Letona la Ditjhelete le tsebisitse Kabinete ka matsholo a ho eta a haufinyana tjena ao le a nkileng ho ya Amerika le Engelane le bankakarolo ba fapafapaneng, ba kennyeletsang baetapele ba dikgwebo. Kabinete e itlamme bakeng sa ho netefatsa hore naha e sebetsa mmoho hore re seke ra theolelwa maemo.Leeto le neha mmuso monyetla wa ho arola mekgahlelo e mengatanyana e fapaneng ya boikitlaetso e kentsweng tshebetsong ho sebetsana le diphephetso. Tsena di kenyeletsa diketso tsa tshebedisano mmoho ho akofisa kgolo e kenyeletsang, mekgwa ya ho potlakisa matlafatso ya maemo a ditjhelete, ho potlakisa ho kenngwa tshebetsong ha Lenaneo la rona la Matsete a Meralo ya Motheo la R870 bilione, kgatelopele e entsweng mabapi le ho rarolla mathata a eneji, ho kenyeletswa le eneji e ka hlabollwang botjha.Kabinete e ipiletsa ho makala kaofela ho bua ka mananeo kaofela a lokileng le boitshunyako bo entsweng ho baballa moruo wa rona. Ho bohlokwa bakeng sa makala oohle ho netefatsa hore moruo wa naha o a itwanela. Tabeng ena, Kabinete hape e laetse Komiti ya Kopanelo ya Matona ya Matsete ho akofisa diqeto tsohle tse amanang le moruo. Kabinete e boeletsa hore ho itwanela ha moruo wa Aforika Borwa ho ahilwe hodima metheo e tsitsitseng le maano a kgonehang.5.3. Kabinete e lemohile nyewe ya lekgotla la dinyewe e ritetsweng ke Tjhemba ya Merafo bakeng sa hore Tjhata ya Merafo e nkuwe e sa imatahanye le molaotheo le ho hloka motheo. Kabinete e boeletsa ntlha ya hore dipehelo tsa Tjhata ya Merafo di reretswe ho fetola indaseteri ya merafo le ho lokisa botjha nalane ya ho se lekalekane ho bakilweng ke mmuso wa kgethollo hore indaseteri ena e kgeme le diphethoho tse teng ka hara Aforika Borwa tse akaretsang sebopeho sa kahisano, dipolotiki le moruo. Ntlafatso ya badudi le yona ke sebaka se tsepamiseditseng maikutlo ho netefatsa hore ntshetsopele ya merafo ha e qhelele ka thoko badudi ba amehang.5.4. Kabinete e ipiletsa ho basebedisi bohle ba mebila, haholoholo ba tla beng ba nka maeto nakong e tlang ya matsatsi a phomolo, ho bapala karolo ya bona ka ho nka boikarabelo bakeng sa polokeho ya bona le ya basebedisi ba bang ba mebila. Phediso ya dikotsi tsa mebileng e ntse e le ntlha e ka sehloohong ya naha. Bakganni ba lokela ho fadimeha, ho ikobela melawana ya mebila, ho se nwe ba ntse ba kganna, ho tsamaya ka lebelo le behilweng le ho netefatsa hore makoloi a bona a loketse tsela.5.5. Kabinete e thoholetsa bahlodi bohle ba Dikgau tsa Naha tsa Ditokelo tsa ba nang le Boqhwala tse neng di tshwerwe ka la 11 Hlakubele 2016. Dikgau tsena di ne di ananela batho ba phelang ka boqhwala le balwanedi ba ditokelo tsa batho ba phelang ka boqhwala ba ipabotseng ka makgabane selemong sa 2015.5.6. Kabinete e tlotla bahlodi bohle ba Dikgau tsa bo-3 tsa Naha tsa Selemo ka seng tsa Boqhetseke tsa Tshebeletso ya Sepolesa ya Aforika Borwa (SAPS), tse lebisang hlompho ho boqhetseke ba ditho tsa SAPS, maresefe le diforamo tsa badudi tsa sepolesa.5.7. Kabinete hape e thoholetsa bangodimmoho Mandla Dube le Leon Otto ba Pambili Media bakeng sa filimi Kalushi: The Story of Solomon Mahlangu. MaAforika Borwa a kgothaletswa ho boha setlabolane sena sa dipolotiki ka ho fetohela ha mohlankana ya motjha ya dilemo di 19 ya hlahang Mamelodi, ka Botjhabela ho Pretoria, ho ba mohale wa Ntwa ya Tokoloho. Kabinete e boeleditse hore mmuso, ka Lefapha la Dikgwebo le Diindaseteri le la Bonono le Setso, o tla tswela pele ho tshehetsa kgolo ya indaseteri ya bonono bakeng sa ho keteka le ho pheta pale ya Aforika Borwa.5.8. Kabinete e thoholetsa molwanedi wa toka ya kahisano Moruti Michael Lapsley bakeng sa ho amohela Moputso wa Kgotso ya Setjhaba wa matjhaba wa 2016 mokgahlelong wa  Kgotso ya Lefatshe le Poelano   Mmopi wa Kgotso ya Babatswang ke Matjhaba .5.9. Kabinete e thoholetsa Pieter du Preez bakeng sa ho kgethwa bakeng sa Kgau ya Boqhwala ya Laureus ya Radipapadi wa Lefatshe wa Selemo, ho latela tshebetso ya hae e babatsehang ka 2015.5.10. Kabinete e thoholetsa Wayde van Niekerk ya entseng nalane ya ho matha ka lebelo le fetisisang ka ho ba motho wa pele nalaneng wa ho matha mabelo kaofela a mararo: 100m ka tlasa metsotswana e 10  200m ka tlasa metsotswana e 20 le 400m ka tlasa metsotswana e 44  jwaloka ha ho tiiseditswe ke Mokgatlo wa Matjhaba wa Difedereishene tsa Mabelo.6. Dithonyo6.1. Ha ho dithonyo tse tsebisitsweng kopanong ena ya Kabinete.Dipotso:Mofumahadi Phumla Williams(Sebueledi saKabinete se Tshwereng Mokobobo)Mohala: 083 501 0139"
Pehelo ya Kopano ya Kabinete ya la 13 Mmesa 2016,21 Apr 2016,https://www.gov.za/speeches/statement-cabinet-meeting-13-april-2016-21-apr-2016-0000,https://www.gov.za/st/speeches/statement-cabinet-meeting-13-april-2016-21-apr-2016-0000,"1. Ho kenngwa tshebetsong ha mananeo a bohlokwa a mmuso1.1. Kabinete e amohela diphihlello tse hlakisitsweng ke Moporesidente Jacob Zuma ha a ne a etetse setsheng sa Boemakepe ba Port Elizabeth ho la Kapa Botjhabela,ho lekola kgatelopele e entsweng ho kenngweng tshebetsong ha boikitlaetso ba Operation Phakisa: Moruo wa Mawatle. Mmuso o butse matsete a ka fihlang ho se ka etsang R17 bilione ho Moruo wa Mawatle. Ho tloha esale e thehwa, ho se ho hlahisitswe mesebetsi e fetang 4500 makaleng a fapafapaneng.Tse pedi tsa diketswana tse hulang tse ntseng di ahuwa ke Southern African Shipyards bakeng sa Bolaodi ba Maemakepe a Naha ba Transnet (TNPA) Boemakepeng ba Durban di tla lebiswa Boemakepeng ba Port Elizabeth. Moporesidente Zuma o thakgotse seketswana sa pele se hulang ho la Port Elizabeth, se reheletsweng Mvezo, e leng tulo ya tswalo ya Moporesidente wa mehleng Nelson Mandela.TNPA e beheletse ka thoko se ka fetang R7 bilione bakeng sa ho ntlafatsa maemakepe a rona. Moporesidente o ile a sheba metjha ya dikepe e ntlafaditsweng le ho ahuwa botjha e kenang ka hara Boemakepe ba Port Elizabeth tse tla kgona ho amohela dikepe tse kgolo tse 12 ka hodimo papisong le tsa hajwale tse pedi.1.2. Kabinete e leboha balefi kaofela ba lekgetho ba ipapisitseng le mmuso selemong sa ditjhelete sa 2015/16 bakeng sa ho fihlisa pokeletso ya rona ya lekeno ho R1trilione lekgetlo la pele. Sena ke sesupo se hlakileng sa matla a moruo wa rona o hlabolohang le ka tlasa maemo a boima.Ke ka dinyehelo tsa lekgetho la maAforika Borwa a lokelang le pokeletso e hlwahlwa e etswang ke Ditshebeletso tsa Lekeno tsa Aforika Borwa hore mmuso o kgone betere ho fana ka ditshebeletso tse hlokahalang haholo tse nyehelang bakeng sa ntlafatso ya bophelo ba maAforika Borwa.1.3. Kabinete e amohela tsebiso ya Moporesidente Zuma ya la 3 Phato 2016 jwaloka letsatsi la Dikgetho tsa Mebuso ya lehae tsa 2016. Mmuso o itumetse hore mafelo a beke a mabedi a boingodiso a la 5 6 Tlhakubele  le la 9 10 Mmesa ho bonahetse ha batho ba ka nnang ba kgetha ba tlile ka bongata diteisheneng tsa ho kgetha,haholo-holo ba tla beng ba vouta lekgetlo la pele le batjha.Kabinete e leboha bohle ba arabetseng kgoeletso ya hore ba ingodise le ho hlahloba dintlha tsa bona lenaneng la bakgethi. Ke ka bonkakarolo ba rona ka kopanelo hore demokerasi ya rona e dule e matlafala.Kabinete kgothaletsa baahi bohle ba so ka ba ingodisa kapa ho hlahloba dintlha tsa bona ho etela dikantoro tsa Khomishene e Ikemetseng ya Dikgetho ho bomasepala ba bona ho ya lokisa dintlha tsa bona lenaneng la bakgethi (fana ka diaterese) le ho ingodisetsa ho vouta dikgethong tsa la 3 Phato 2016. Bakgethi hape ba ka romela dimoro sa bona tsadi boitsebiso ka SMS ho 32810 kapa ba letsetse setsi sa mehala ho 0800 11 8000 ho netefatsa maemo a bona.Boingodiso bo netefatsa lebitso la hao lenaneng la bakgethi hore o tle o kgone ho vouta. Kabinete e ipiletsa ho baahi ho sebedisa tokelo ya bona ya demokerasi e lwanetsweng ka thata ka ho vouta Dikgethong tsa Mebuso ya Lehae tsa 2016 ka la 3 Phato 2016.1.4. Kabinete e amohela ho thakgolwa semmuso ha Porojeke ya Teko ya eChannel ya Lefapha la Merero ya Lehae (DHA) ke Moporesidente Zuma.Tsamaisong ena e ntjha ya ntlafatso e dumella baahi ho etsa dikopo tsa bona tsa dikarete tsa boitsebiso ka inthanete ho phema mela e melelele. Ka tshebedisano mmoho le dibanka tse nne tse kgolo   ABSA, FNB, Nedbank le Standard Bank   ho hlahisa lepatlelo la ho etsa dikopo tsa dikarete tsa boitsebiso le diphasepoto ho tla thusa basebedisi ho etela dintlwana tsa Lefapha la Merero ya Lehae ho fana ka dikgatiso tsa bona tsa menwana le dinepe kamora ho ba ba beheletse dibaka le ho lefa ka inthanete.eChannel ke karolo ya lefapha ya kakaretso ya ho ntjhafatsa lewa la ho tlosa ditshebeletso ho tloha tshebedisong ya dipampiri ho ya ho tshebediso ya dijithale, e leng tsamaiso e tla kenyeletsa tlhwekiso ya rejisetara ya setjhaba.1.5. Kabinete e amohela katleho ya Beke ya Imbizo ya Tsepamiso ya Maikutlo e neng e etsahala haufinyana tlasa mookotaba  Mmoho re ntshetsa Aforika Borwa pele , moo ho bonweng bahlanka ba mmuso ba ikopanya le badudi ho phatlalla le naha.Kabinete e thoholetsa maAforika Borwa a nkileng karolo ho mananeo a fetang 36 ho phatlalla le naha, e leng se netefaditseng hore mmuso o arabetse ho ditlhoko tse hlwailweng tsa badudi. Beke ya Imbizo ya Tsepamiso ya Maikutlo e matlafaditse badudi ka tlhahisoleseding e mabapi le mananeo a mmuso.1.6. Lefapha la Bodulo ba Batho le ne le tshwere seboka se atlehileng haholo sa Mokgatlo wa Matjhaba a Kopaneng (UN) se sebetsanang le mekhukhu, se toboketsa sekgahla se matla sa kgolo ya metse ya ditoropo le kgolo ya mekhukhu. Hona jwale batho ba etsang bilione e le nngwe lefatsheng ba dula mekhukhung. Aforika Borwa e se e ahile dimilione tsa matlo esale ho tloha ka 1994 jwaloka karolo ya ho netefatsa bophelo bo botle bakeng sa bohle.2. DibiliKabinete e tjhaelletse monwana Dibili tsa moralo tse latelang:2.1. Bili ya Tshireletso ya Meralo ya Motheo e Hlokolosi ya 2016 e tla phatlalatswa Koranteng ya Mmuso bakeng sa tshwaelo ya setjhaba.Bili e fetola Molao wa Ditsi tsa Bohlokwa tsa Naha, 1980 (Molao 102 wa 1980), mme e batla ho matahanya tsamaiso ya ho hlwaya le ho hlahisa meralo ya motheo e hlokolosi ka mokgwa wa ponaletso le o nang le maikarabelo.Hape e tla netefatsa hore meralo ya motheo kaofela e hlokolosi e ya hlwauwa le ho tshireletswa ka tshwanelo bakeng sa polokeho ya naha.Bili e fana ka ho tekwa ha moralo wa ditsi bakeng sa ho beha leihlo le ho tsamaisa tshireletso ya meralo ya motheo e hlokolosi. E boela e hlalosa mesebetsi ya lekala le tla eletsa Letona la Sepolesa tlhahisong ya meralo ya motheo e hlokolosi.2.2. Sehlomathiso sa Bili ya Mekgatlo ya Thepa ya Bodulo bo Kopanetsweng ya 2016 e tla phatlalatswa bakeng sa tshwaelo ya setjhaba. Bili e fetola Molao wa hajwale wa Mekgatlo ya Thepa ya Bodulo bo Kopanetsweng,1996 (Molao 28 wa1996).Bili e tla matlafatsa tsamaiso ya taolo ya demokerasi ya Mekgatlo ya Thepa ya Bodulo bo Kopanetsweng e teng kapa dihlopha tsa Trust tse teng tse behang leihlo mobu wa bodulo bo kopanetsweng. Bili e fetotsweng e fana ka ho thehwa ha Morejisetara ka hara Lefapha la Ntshetsopele ya Dibaka tsa Mahae le Tlhabollo ya Naha, mme e hlalosa mesebetsi ya kantoro ena. Hang ha Bili ena e fetisitswe ho ba molao, e tla matlafatsa taolo ya ditsi tsa puso le ho matlafatsa tshehetso ya Mmuso ho tsona.E tla thusa badudi ho fumana, ho tshwara le ho laola thepa ya bodulo ka dihlopha tse hlwahlwa tse thehilweng semolao tse tshehetswang ke mmuso.2.3. Ho hlahiswa ha Bili ya Bonamodi ba Matjhaba ya 2016 ho Palamente. Tsamaiso ya matjhaba ya bonamodi ke sesebediswa sa bohlokwa bakeng sa ho kena kgwebong ho parola le meedi ya naha. E tla ntlafatsa phumantsho ho ditshebeletso tsa toka bakeng sa dikhamphani tse nang le kgwebisano le tsa ka ntle ho naha le dikhamphani tsa melata tse ka hara Aforika Borwa. Bili e fetola Molao wa Kananelo le Tiisetso ya Phano ya Bonamodi ba Matjhaba, 1977 (Molao 40 wa 1977) mme hape e fetola Molao wa hajwale wa Tshireletso ya Kgwebo, 1978 (Molao 99 wa 1978). Bili e sisintsweng e imatahanya le Molao wa Motlolo wa Bonamodi ba Matjhaba ba Dikgwebo, o amohetsweng ke Khomishene ya UN ya Molao wa Matjhaba wa Kgwebisano.2.4. Phatlalatso ya Sehlomathiso sa Bili ya Moralo ya Motheo wa Naha wa Diphuputso ya 2016 ho Koranta ya Mmuso bakeng sa tshwaelo ya setjhaba. Bili e fetola Molao wa Motheo wa Naha wa Diphuputso, 1998 (Molao 23 wa 1998).Bili e tla ntlafatsa bophehisani ba Aforika Borwa ntshetsopeleng le ntjhafatsong ya diphuputso ka tsamaiso e hlwahlwa, e nepahetseng le e hokahaneng ya boikopanyo ba setjhaba le tsa saense, le ho ntlafatsa le phumantsho ya meralo ya motheo ya diphuputso. Hape e tla ntlafatsa karabelo le bohlwahlwa ba ntshetsopele ya diphuputso le phano ya ntjhafatso, ho ntlafatsa boleng ba bophelo ba maAforika Borwa ka boimatahanyo bo betere le dintlha tse ka sehloohong tsa mmuso.3.  Diqeto tsa bohlokwa tsa Kabinete3.1. Cabinet e amohetse Pampiri e Tshweu e Mabapi le Tshebetso ya Sepolesa. Pampiri e Tshweu ya moralo e qadile ho phatlalatswa bakeng sa tshwaelo ya setjhaba ka Tlhakubele 2015. Pampiri e teka ntlha ya sepolesa se sekametseng ka ho baahi ba itahlelang ka setotswana le ho arabela ho tikoloho e teng hajwale ya sepolesa. Hape e teka ntlha ya Tshebeletso ya Sepolesa ya Aforika Borwa le Sepolesa sa Metse Meholo se nang le boikarabelo le ho ba sa seporofeshenale.Pampiri e Tshweu e etsa boipiletso ba ho thehwa ha Boto ya Naha ya Sepolesa eo, hara mesebetsi e meng, e tla ikarabella bakeng sa ho tla ka mokgwa o se nang leeme wa ho thaotha, ho kgetha le ho thonya makolwane a matjha ka hara ditshebeletso tsa sepolesa.3.2. Kabinete e amohetse Pampiri e Tshweu e mabapi le  Polokeho le Tshireletso. Pampiri ena e Tshweu, e seng e tswile bakeng sa tjhebisano le setjhaba ka Hlakola 2015, e tsepamisitse maikutlo hodima katamelo e    kopanetsweng le ya ntshetsopele ya polokeho e shebileng ka nqane ho sepolesa. E batla ho fana ka tataiso bakeng sa mekgwa ya polokeho ya ba badudi. Pampiri e Tshweu e  hlwaya  mafapha kaofela a amehang le  mekgatlo ya badudi e nyeheleng bakeng sa polokeho ya badudi.3.3. Kabinete e tjhaellese monwana  moralo wa Leano o mabapi le  Ketso ya Moetlo wa lebollo ka hara Aforika Borwa le ho tjhaella monwana  hore Lefapha la Merero ya Setso  le qale ho rala molao wa  naha wa tsa lebollo. Leano lena le se le sebeditswe haholo ka tsamaiso ya dipuisano le  setjhaba le bankakarolo ba amehang.Leano le fana ka ditataiso tse netefatsang  tshireletso ya  meetlo ya setso ya lebollo la selemo ka seng la bashemane ntle le ho beha polokeho ya bona tsietsing. Sena se etsa karolo ya mehato eo mmuso e e nkang ho  hatella meetlo e amohelehang e nepahetseng. Le ho busetsa boemo bo amohelehang ba maikarabelo ho ba tsamaisang mabollo le batswadi ba romelang bana ba bona mabollong ana.3.4. Kabinete e tjhaelletse monwana  dikgothaletso tse entsweng ke Komiti ya Dipatlisiso  e mabapi le kgwebisano ka manaka a ditshukudu e le e nngwe ya  kgetho ya  ho baballa  mohlape wa naha wa ditshukudu. Dikgothaletso di ile tsa  tshehetswa ke  Komiti ya Boeletsi ba Setekginiki e Kopanetsweng ke Mafapha  le Komiti e Kopanetsweng ya Matona e thontsweng ho batlisisa kgonahalo ya  ho kenya molaong kgwebisano ya matjhaba ya manaka a ditshukudu.Dikgothaletso di tshehetsa  lewa le kopanetsweng la Aforka Borwa la  katamelo ya bolaodi ba ho rarolla ho tsongwa ho seng molaong ha ditshukudu le kgwebisano e seng molaong ya manaka a ditshukudu. Komiti e kgothaletsa hore mokgwa wa hajwale wa ho boloka  mohlape o ntseng o le teng wa naha  kgahlanong le kgwebisano ka manaka a ditshukudu. Lewa la katamelo la naha le kenyeletsa polokeho; matlafatso ya badudi; taolo ya tswadiso; diphano tsa molao o tla kenngwang tshebetsong ka tsela e hlwahlwa le ho hatellwa; le taolo ya ho batleha ha manaka a ditshukudu.3.5. Kabinete e tjhaelletse monwana meralo ya dikhoine tsa 2016 tsa sehopotso tse latelang:a) Letoto la Naha la Khoine ya Tlhaho  Boikitlaetso ba BigCats :  The Cheetah .b) Letoto la dikhoine tsa Sterling-silver crown le dikhoine tsa tickey  Ditshibollo tsa Aforika Borwa Dolosse .Meralo ya dikhoine,mmoho le diphatlalatso tsa tsona, di tla hatiswa Koranteng ya Mmuso, mme ebe di tla be se di hlahiswa ka metjha e tlwaelehileng.4. Diketsahalo tse tlang4.1. Moporesidente Zuma dipakeng tsa la18 le 22 Mmesa 2016 o tla nka maeto a  tshebetso ho ya mebusong ya ditho tsa Kopano ya Makgetho a Madiboho ya Aforika e Borwa (SACU) e kenyeletsang Namibia, Botswana, Lesotho le Swaziland.Maeto a tla ntlafatsa karolo ya bohlokwae bapalwang ke SACU bakeng sa ho hodisa momahano ya lebatowa le ntshetsopele ya moruo wa ditho tsa yona kaofela.4.2. Moporesidente o tla nka leeto la Puso ho etela Riphaboliki ya MaIsilamo ya Iran ka la 23 le 24 Mmesa 2016 ho matlafatsa maqhama a sepolotiki le a moruo pakeng tsa dinaha tsena tse pedi.4.3. Moporesidente o tla etella pele mekete ya Naha ya Letsatsi la Tokoloho ka la 27 Mmesa 2016 Limpopo, Lebaleng la dipapadi la Giyani tlasa mookotaba:  Mmoho re aha metse e betere Mebuso ya le hae ke taba ya mang le mang .Kabinete e ipiletsa ho maAforika Borwa kaofela le makala a mang ho bontsha lerato la naha ka ho nka karolo diketsahalong tse fapafapaneng tsa ho hopola Kgwedi ya Tokoloho.4.4. Dibekeng tse tlang,Palamente e tla be e tshwara Divoutu tsa Ditekanyetso tsa mafapa ka mafapha. Ba Phethahatso ba mafapha ka ho latelana ba tla be ba hlopholla meralo ya bona ya tshebetso bakeng sa selemo sa ditjhelete sa 2016/17. Ditho tsa setjhaba di tla tsebiswa ka mananeo a mmuso a phano ya ditshebeletso.5. Maemo a Kabinete Mabapi le Dintlha tsa Bohlokwa Maemong a Hajwale 5.1. Kabinete e amohetse karabelo le kopo ya tshwarelo e ileng ya latela ka Moporesidente Zuma ho kahlolo ya Lekgotla la Dinyewe la Molaotheo mabapi le boimatahanyo le diketso tsa ditokiso tse tekilweng tlalehong ya Mosireletsi wa Setjhaba.Kabinete e ntse e hlahloba kahlolo bakeng sa ho sheba haeba ho na le mehato e ka nkuwang ho matlafatsa mosebetsi wa Tshebeletso ya Setjhaba.Kahlolo ya Lekgotla la Dinyewe la Molaotheo e thathiselletsa le ho mafiella demokerasi ya molaotheo ya Aforika Borwa.5.2. Kabinete e lemohile ketso ya dibanka tse nne tse fanneng ka tsebiso ya ho kwala diakhaonte tsa banka tsa  khamphani e nngwe.Leha Kabinete e ananela dipehelo le maemo a dibanka, diketso tsena di ka sitisa boramatsete ba ka nnang ba ba teng ba ka batlang ho tsamaisa dikgwebo ka hara Aforika Borwa. Kabinete e tsheheditse ntlha ya hore  Matona a Ditjhelete, Mesebetsi le Mehlodi ya Diminerale a tshwanela ho bula dipuisano tse ahang le dibanka bakeng sa ho fihlella tharollo ya nako e telele tabeng ena.5.3. Kabinete e thoholetsa Letona la Bophelo bo Botle, Ngaka Aaron Motsoaledi, ya fumaneng  kgau ya matjhaba ya Lefuba ya USAID-TB jwaloka kananelo ya boetapele ba hae mabapi le ntwa ya lefatshe kgahlanong le lefuba (TB) mmoho le ho etella pele boikitlaetso ba Aforika Borwa le ba lebatowa mabapi le ho hlahloba, kalafo le thibelo ya TB; tshwaetso e kopaneng ya TB/HIV le TB e itwanelang ho meriana e mengata.5.4. Kabinete e amohela ho kgethwa ha Aforika Borwa  ho ba moamohedi wa 2016 wa Kgau ya Tshebeletso e Ipabotseng ya Sedipolomate  ke Lekgotla la Merero ya Lefatshe ho la  Washington,DC. Jwaloka naha ya pele ya Aforika ya ho amohela kgau ena, e ananela  boitlamo bo  babatsehang ba naha mabapi le thuto ya lefatshe, merero ya matjhaba  le dikgokahanyo tsa lefatshe bakeng sa ho hodisa ditabatabelo tsa rona tsa naha.Kabinete e thoholetsa Letona la Dikamano tsa Matjhaba le Tshebedisano, Mofumahadi Maite Nkoana-Mashabane, bakeng sa nyehelo ya hae ho dipuisano tsa matjhaba tsa Aforika Borwa, tse kgannwang ke  pono ya  kontinente ya Aforika e kopaneng e nang le kgotso, ya demokerasi, e hlokang semorabe, e hlokang kgethollo ya bong le e tswelang pele, le ho ba e nyehelang ho lefatshe le nang le toka le tekatekano. 5.5. Kabinete e amohela  thonyo ke Moporesidente Zuma ya Moatefokate Jan Lekhoa Mothibi, jwaloka Hlooho ya Lekala la Diphuputso tsa Sepolesa le Ikgethang, le ho mo lakaletsa tse molemo boikarabelong ba hae bo botjha ba ho lwantsa bobodu le tsamaiso e mamphemphe.5.6. Kabinete e fetisetsa matshediso a tswang botebong ba pelo ho lelapa la Makwetu le Pan Africanist Congress ka ho hlokahala ha Monghadi Clarence Makwetu. Monghadi Makwetu o tla hopolwa ka nyehelo ya hae e matla le ho intsha sehlabelo bakeng sa mokgatlo wa tokoloho le ho thehwa ha Aforika Borwa e ntjha ya demokerasi. Moporesidente o phatlaladitse Lepato le Ikgethang la Semmuso la Porofense bakeng sa mohale enwa wa ntwa ya tokoloho.5.7. Kabinete e fetisetsa matshediso a yona a tswang botebong ba pelo ho lelapa la Naidoo  ka ho hlokahala ha Monghadi Kumaran Naidoo. Monghadi Naidoo e ne e le Motsamaisi-Kakaretso ya Tshwereng Mokobobo wa Lefapha la Ntshetsopele ya Moruo. Pele o ne a sebetsa jwaloka Mohlanka ya ka Sehloohong wa Ditjhelete  wa Lefapha la Dikgwebo le Diindaseteri. Monghadi Naidoo o entse nyehelo e matla  ho taolo ya ditjhelete ka hara Tshebeletso ya Setjhaba.5.8. Kabinete e hlahisa kananelo ya yona  ka nyehelo e entsweng ke Monghadi William Smith, ya sebeditseng  ho Bongodi ba Kabinete. Monghadi Smith o behile meja fatshe mafelong a Tlhakubele kamora ho sebeletsa  Tshebeletso ya Setjhaba dilemo tse 27.Kabinete e mo lakaletsa tse molemo phomolong ya hae.6. Kabinete e ile ya tsebiswa ka Tlaleho ya Khomishene ya Dipatlisiso e mabapi le Dipelaelo tsa Boqhekanyetsi, Bobodu, Boitshwaro bo Bobe kapa Tsamaiso e Mpe ho Pakana ya Lewa la Ditheko la Tshireletso (Khomishene ya Ditheko tsa Dibetsa) e lokolotsweng ke Moporesidente hoseng hona.Tlaleho e fumane hore ha ho bopaki ba ketso e fosahetseng, tjotjo, boqhekanyetsi kapa bobodu tsamaisong ya theko ya dibetsa. Jwaloka mmuso re amohela sephetho sa Khomishene. Re  hlakotswe bobe kaha esale re bolela ka dilemo tse ngata hore ha ho letho le lebe le etsahetseng le hore theko ena e ne e se na dipelaelo.Re tshepa hore sephetho se tla kwala taba ena e nkileng nako e telele.Re kgema mmoho le Moporesidente Zuma mabapi le ho leboha Moahlodi Willie Seriti le Moahlodi Thekiso Musi, dipaki kaofela, ho kenyeletswa le Moporesidente wa mehleng Thabo Mbeki, baetapele ba bopaki, dihlopha tsa semolao, basebeletsi le ba nyehetseng bakeng sa ho etsa hore mosebetsi wa Khomishene o atlehe.7. DithonyoDithonyo kaofela di lokelwa ke ho netefatswa ha mangolo a thuto le tumello e amehang.7.1. Monghadi Siyabonga Gama jwaloka Mohlanka wa Phethahatso wa Sehlopha le Monghadi Garry Pita jwaloka Mohlanka ya ka Sehloohong wa Ditjhelete wa Sehlopha waTransnet.7.2. Monghadi Lufuno Leslie Nevhutalu jwaloka setho le Modulasetulo wa Boto ya Ntshetsopele ya Indaseteri ya Kaho.7.3. Monghadi Andile Nongogo jwaloka Mohlanka ya ka Sehloohong wa Phethahatso wa Bolaodi ba Lekala la Ditshebeletso tsa Thuto.7.4. Ditho tseo e seng tsa Phethahatso ho Boto ya Lekala la Dipalangwang tse Tshelang Madiboho:a) Monghadi Raymond Dennis Baloyi;b) Mofumahadi Keitumetse Mahlangu;c) Mofumahadi Ignatia Dikeledi Sekonyela;d) Monghadi Mosoenyane Ramathe;e) Moporofesara Jan Havenga; lef) Monghadi Lucky LempiditseThekisho.Dipotso:Liezil CerfMohala: 076 778 2380"
Pehelo ya kopano ya Kabinete ya la 26 Mmesa 2016,29 Apr 2016,https://www.gov.za/speeches/statement-cabinet-meeting-26-april-2016-29-apr-2016-0000,https://www.gov.za/st/speeches/statement-cabinet-meeting-26-april-2016-29-apr-2016-0000,"1. Ho kenngwa Tshebetsong ha Mananeo a Bohlokwa a Mmuso1.1. Kabinete e amohela Leeto la Puso la Moporesidente Jacob Zuma la ho etela Rephaboliki ya maIsilamo ya Iran, le hodisang dikamano tsa moruo le kgwebisano dipakeng tsa dinaha ka bobedi, ka ho saenwa ha ditumellano le maitlamo a mmalwa.Moporesidente Jacob Zuma le Moporesidente Hasan Rouhani ba tiisitse tshebedisano-mmoho mapatlelong a kgwebisano, thuto le ntshetsopele ya maitsebelo; saense le thekenoloji; eneji, ho kenyeletswa le bokgoni ba ho tsoma kgase le ho e lokisetsa tshebediso; temo; merafo le bokgolamolemo ba diminerale; ntshetsopele ya meralo ya motheo le dipalangwang; ditjhelete, merero ya dibanka le inshorense le bohahlaudi. E leng kaofela tse nyehelang ho Morero wa Ntshetsopele ya Naha (NDP).Boemong ba tsa Matjhaba, baetapele ba babedi ba dumellane ka ho matlafatsa kgoeletso bakeng sa tlhabollo ya Mokgatlo wa Matjhaba a Kopaneng ka ho qolleha Lekgotla la Tshireletso la UN, molemong wa lefatshe le ntseng le tswela pele.1.2. Diphetho tsena di matlafaditse Leeto la Tshebetso la Moporesidente ho ya United Arab Emirates (UAE) moo dipuso ka bobedi di ntjhafaditseng boitlamo ba tsona ho lebiseng matlafatsong le kgodisong ya dikamano tsa bobedi, ka ho qolleha kgwebisanong, matseteng le mapatlelong a moruo hore e be bolekane ba lewa le pharalletseng.Sena se ahella hodima Leeto la Puso la Moporesidente Jacob Zuma ka Pudungwana 2011 moo ho bonahetseng ho thehwa ha Khomishene e Kopanetsweng ya SA-UAE e akofisitseng lebelo la kgwebisano e phethahetseng dipakeng tsa dinaha tse pedi tsena ho tloha ho R13 bilione ka 2011 ho ya ho R27 bilione ka 2015.Aforika Borwa le UAE hape di dumellane ho eketsa tshebedisano-mmoho ho sebetsana le menyetla ho Moruo wa Lewatle, ho hodisa ho romellwa dinaheng tse ka ntle ha dihlahiswa tsa temo tsa Aforika Borwa, dihlahiswa tse entsweng difemeng mme ka ho qolleha theko ya tsa tshireletso le bomphato.Leeto hape le hodisitse bokgoni ba Aforika Borwa ba ho aha meralo ya motheo ho shebanwe le menyetla bakeng sa dikhamphani tsa Aforika Borwa ho EXPO 2020 ho la Dubai, hammoho le tshebedisano-mmoho lepatlelong la kgotso le botsitso.1.3. Kabinete e amohetse mehato e tiileng e kentsweng tshebetsong ke Letona la Dipapadi le Boikgathollo Fikile Mbalula ho aha botjha maemo a qhetsohileng le ho ba le kgethollo e tebileng ho tsa dipapadi le boikgathollo ka tshebediso ya Tjhata ya Diphethoho. Sena se tla akofisa diphethoho tse tla lebisang tsamaisong e kopaneng ya dipapadi e thehilweng hodima dipehelo tsa demokerasi, tekatekano, ponaletso le boemedi ho ya ka mekgahlelo e fapaneng ya setjhaba, phumantsho le bonkakarolo bo eketsehileng ho ipapisitswe le ditabatabelo tsa NDP.1.4. Kabinete e amohela dipuo tsa ditekanyetso tse ntseng di tekwa ke mafapha a fapafapaneng le ditlaleho tse batsi tse supang kgatelopele e entsweng bakeng sa ho ntlafatsa bophelo ba maAforika Borwa.Sena se bontsha ho kenngwa tshebetsong ha Moralo wa Lewa la Nako e Bohareng (MTSF) o re atametsang haufi le ho fihlellwa ha Pono ya 2030 ya NDP.Kabinete e ipiletsa ho maAforika Borwa ho latela dipuo tsa ditekanyetso mapatlelong a fapafapaneng a boraditaba bakeng sa ho utlwisisa betere ka Lenaneo la Mmuso la Tshebetso.1.5. Kabinete e etsa kgoeletso bakeng sa boitlamo bo tswellang mabapi le diphetho tse bonahalang dibakeng tsa mosebetsi ho itshetlehilwe hodima diphetho ho tswa ho Tlaleho ya Selemo ka seng ya Khomishene ya bo-16 ya Tekatekano Mosebetsing bakeng sa bahiri ba tobilweng e thakgotsweng tlasa mookotaba  Diphethoho di bohlokwa kgwebong . Tlaleho ena e thusa mmuso ho utlwisia maemo a tekatekano mosebetsing ka hara naha le kgatelopele ya yona ho diphethoho mosebetsing bakeng sa selemo sa 2015.1.6. Kabinete e thoholeditse Lefapha la Bodulo ba Batho ka phano ya matlo a 4, 3 milione le menyetla ya matlo ho tloha mathwasong a demokerasi. Menyetla ena e kenyeletsa matlo a tsheheditsweng ka botlalo a 2, 806 235 (matlo a BNG), matlo a hiriswang/kahisano a 121 784, a 6329 a Lenaneo le Hoketsweng ho Ditshehetso tsa Ditjhelete tsa ka Bomong le ditentshe tse nang le ditshebeletso tse 986 608.Mokolokotwane ona o etsang nalane o fane ka bodulo ho batho ba fetang 20 milione mme ho keteka phihlello ena mmuso o thakgotse letsholo la naha la ho bontsha katleho ya naha.Ho thakgolwa ha morero ona wa naha ho etsahetse COSMO City, e leng e nngwe ya diporojeke tse kopanetsweng tse ka sehloohong ho potoloha le naha eo hape e ketekang dilemo tse leshome e le teng.Kabinete e lebohile maAforika Borwa kaofela bakeng sa dinyehelo tsa ona, boitelo le mosebetsi o matla wa ho netefatsa hore seriti sa maAforika Borwa a hlokang se babaletswe ka bodulo ba batho.1.7. Kabinete e thoholetsa Mongodikakaretso wa Matjhaba a Kopaneng ka ho hlophisa Mokete wa Maemo a Hodimo wa ho Saena Tumellano ya Paris, e amohetsweng ke Mekga e 176 ka Tshitwe 2015. Ho saenwa ha Tumellano ya Paris ho tshwaile mohato wa pele ho kenngweng tshebetsong ha yona o tla tataisa mekutu ya matjhaba ya ho; fokotsa ho ntshwa ha dikgase tse kotsi le ho mekamekana le diphephetso kaofela tse amanang le ho fetofetoha ha tlelaemete. Kabinete e lebeletse ka tshepo sephetho sa ditsamaiso tsa tiisetso tsa lehae, ke bohle, ho thusa hore ho be le ho kenngwa ka nako ka botlalo ha Tumellano ya Paris ka 2020.1.8. Kabinete hape e ananetse hore Lefapha la Merero ya Tikoloho le entse semphato le Lefapha la Bohahlaudi bakeng sa ho fana ka dilaboratori tsa sehlooho se reng  Biodiversity Lab: Re hodisa nyehelo ya moruo ya mehlodi ya Aforika Borwa ya tlhaho  ho tloha ka la 10 Mmesa ho isa la 13 Motsheanong 2016.Sepheo ke ho elellwa bokgoni ba moruo ba diphapang tsa tlhaho tse ruileng tsa Aforika Borwa tse tekilweng ho moralo wa Lewa la Naha la Moruo wa Tlhaho o tjhaelletsweng monwana ke Kabinete ka Phupu 2015 hore setjhaba se nke karolo.2. Diqeto tsa bohlokwa tsa Kabinete2.1. Kabinete e tjhaelletse monwana Moralo wa Tshebetso wa Leano la Diindaseteri (IPAP) 2016/17   2018/19, e leng tshiya ya bohlokwa ya Moralo wa Dintlha tse Robong wa Moporesidente o lebisang ho kenngweng tshebetsong ha NDP.Sena ke ho phetwa ka tatelano ha borobedi ha selemo ka seng ha meralo ya mmuso ya akofiso ya diindaseteri ho ahellang hodima diphihlello, mapatlelo a leano le mananeo a ho phetwa ho fetileng.IPAP 2016/17 e rerile ho fihlella leano la diindaseteri le nang le kgahlamelo e batlang e phahame maemong a boima a moruo. Tsena di kenyeletsa dikgahlamelo tse ntseng di tswela pele tsa ho thefuleha ha moruo wa lefatshe ho kenyeletswa le koduwa ya diindaseteri tsa tshepe le ho putlama ha thepa hammoho le komello e matla le mathata a mang a ka lapeng.Diphihlello tsa ho tswa selemong se fetileng di kenyeletsa ho baballwa ha mesebetsi e ka bang 67 000 le tlhahiso ya mesebetsi e hlamatsehang e metjha e ballwang ho 7 000 lekaleng la Diaparo le Masela le Dieta. Lekala la tlatsetso la dihlahiswa tsa Temo ke le leng la makala a maholo a tlhahiso la phano ya mesebetsi, e ballwang ho mesebetsi e 216 090 ka 2015 ha ho bapiswa le e 208 822 ka 2014.Matsete a boleng ba R600 milione a ile a hohelwa ka 2015/16, mme a etsa motheo bakeng sa ho matlafatsa ntshetsopele ya kgwebo ho tsepamisitswe maikutlo hodima badudi ba mahaeng.2.2. Kabinete e tjhaelletse monwana Moralo o Kopanetsweng wa Ntshetsopele ya Ditoropo wa ho Phethela le Moralo wa ho Kenya Tshebetsong wa 2016/19. Sephetho ka kakaretso sa Moralo o Kopanetsweng wa Ntshetsopele ya Ditoropo ke ho fetola qaqolohano ya dibaka tsa bodulo. Sena se tshwaya tsamaiso e ntjha ya metsemeholo le ditoropo tsa Aforika Borwa, sena se tla tataisetsa kgolo ya ditoropo ho lebiseng ho motlolo wa kgolo wa moshwelella o kopaneng, o hokahanyang le ho kopanya metsemeholo le ditoropo, tse bolokehileng, tse nang le mehlodi e hlwahlwa le ho ba dibaka tse ntle tsa ho sebetsa le ho dula ho tsona.Sena se arabela ho taelo ya NDP la ho hodisa leano la ntshetsopele ya ditoropo le tla netefatsa moralo o nepahetseng, matsete a meralo ya motheo le taolo ya ho tshehetsa bokgoni ba kgolo le ho bula bokgoni ba moruo ba metsemeholo le ditoropo tsa rona.2.3. Kabinete e tjhaelletse monwana phatlalatso ya Moralo wa Leano la Naha la Ntshetsopele ya Ditshebeletso tsa Makala a Thuto   Re aha Tsamaiso e hlwahlwa le e Kopanetsweng ya Ntshetsopele ya Ditshebeletso tsa Makala a Thuto bakeng sa Aforika Borwa, Koranteng ya Mmuso bakeng sa tshwaelo ya setjhaba.Moralo ona wa Leano hang feela ha o kentswe tshebetsong o tla fana ka katamelo e kopanetsweng bakeng sa ditshebeletso tsa ntshetsopele ya makala a thuto a boleng bakeng sa baahi kaofela. Sena se tla ba thusa ho etsa diqeto tse kgabane tsa makala a thuto hore ba thole mesebetsi, ba nyehele setjhabeng le ho aha moruo wa Aforika Borwa.Ditshebeletso tsa Ntshetsopele ya Makala a Thuto di bapala karolo ya bohlokwa mabapi le ho thusa mebaraka ya rona ya mosebetsi hore e sebetse le hore mekgwa ya thuto e fihlelle merero ya yona. Sena se nyehela ho lebiseng ha phihlello ya dikgothaletso tsa NDP tsa ho hlasimolla kgolo ya moruo le tlhahiso ya mesebetsi, le ho matahanya basebeletsi le mesebetsi e loketseng eo ba e etsang; le ho eketsa ntshetsopele ya maitsebelo le palo ya ba nang le mangolo a diyunivesithi.2.4. Kabinete e ile ya tsebiswa ka ho kenngwa tshebetsong ha Tsamaiso ya Naha ya Tekolo le ho tjhaella monwana Tlaleho ya Selemo ka seng ya 2014/15 le Moralo wa Naha wa Tekolo bakeng sa 2016/17 ho ya ho 2018/19, jwaloka karolo ya boikitlaetso ba ho ntlafatsa phano ya ditshebeletso.Tsamaiso ya Naha ya Tekolo e tswa ho Moralo wa Leano la Naha la Tekolo o netefatsang hore bopaki bo tshepahalang le bo hlokang tshekamelo ho tswa ho ditekolo bo kenyeletswa tsamaisong ya ho etsa meralo, ho etsa ditekanyetso tsa ditjhelete, ntlafatso ya mekgatlo, tjhebo-botjha ya maano, hammoho le lenaneo le tswellang le taolo ya diporojeke ka morero wa ho ntlafatsa tshebetso.Ditekolo tse 47 di se di phethetswe kapa di motjheng, tse akaretsang R75 bilione ya ditjeho tsa mmuso. Ditlaleho tsa tekolo tse15 di ile tsa tjhaellwa monwana mme tse 12 tsa tekelwa Kabinete ho fihlela mona. Meralo ya ntlafatso e 14 e ntse e kenngwa tshebetsong mme kgatelopele ho tsena e bontsha diphethoho tse hlamatsehang, bakeng sa ho pharalatsa sekgahla.2.5. Kabinete e ile ya tsebiswa ka diphetho tsa tekolo le ho tjhaella monwana dikgothaletso ka morero wa ho eketsa sekgahla ho tswa ho ho kenngwa tshebetsong ha Lekala la Kahisano la Lenaneo la Katoloso ya Mesebetsi ya Setjhaba (EPWP-SS).Lenaneo lena le bapala karolo ya bohlokwa bakeng sa tshireletso ya kahisano bakeng sa batho ba baholo ba ntseng ba itekanetse ba sa sebetseng, ka ho ba hulela mosebetsing o nang le tlhahiso le ho amohela ditlhapiso tsa kgwedi ka palohare ya tjhelete e etsang R1 517. 69. Boholo ba mananeo a lekala la kahisano a fana ka ditshebeletso tse ikgethang ho badudi ba kotsing le ba fumanehileng.EPWP-SS e hotse ka potlako pakeng tsa mokgahlelo wa pele le wa bobedi, ho tloha ho mananeo a 5 ho isa ho a 22 a bakileng hore lekala le fihlelle menyetla ya mesebetsi e 175 769 mokgahlelong wa pele le menyetla e 866 246 mokgahlelong wa bobedi, e leng se ka nqane ho sepheo sa 750 000.Dikgothaletso di tsepamisitse maikutlo hodima ntlafatso ya ho kenngwa tshebetsong bakeng sa ho fokotsa dikgaello tabeng ya ho etsa diqeto, ho kenngwa tshebetsong ha (ditefello le ditlhapiso) le phano ya thupello, hammoho le kgokahano.2.6. Kabinete e ile ya tsebiswa ka diphetho le ho tiisetsa dikgothaletso tsa moralo le ho kenngwa tshebetsong ha tekolo ya Thuso ya Ditjhelete ya Ntshetsopele ya Bodulo ba Ditoropong le Moralo wa Ntlafatso ya tsona.Diphetho di tshehetsa ho baballwa ha Thuso ya Ditjhelete ya Ntshetsopele ya Ditoropo jwaloka thuso ya tshehetso e thusang ka matlole mohopolo wa bodulo ba batho ba moshwelella le bo lekalekanang molemong wa bafumanehi le malapa a lekeno le mahareng.Sena ke sa bohlokwa bakeng sa ho fihlella merero ho tswa ho Moralo wa Lewa la Nako e Bohareng; phano ya menyetla e 1 495 milione ya bodulo ditikolohong tsa boleng ka 2019.2.7. Kabinete e tjhaelletse monwana tlaleho ya Ho kenngwa Tshebetsong le Tekolo ya Kgahlamelo ya Thekenoloji le Mehlodi ya Batho bakeng sa Lenaneo la Diindaseteri, karabelo ya botsamaisi ho tlaleho le moralo wa ntlafatso o kentsweng ke Lefapha la Dikgwebo le Diindaseteri.Lenaneo lena le ile la hlahiswa ke Lefapha la Dikgwebo le Diindaseteri ka 1992 ho matlafatsa ntshetsopele ya maitsebelo ho tsa saense, boenjinere le thekenoloji. Le nyehela ho tlhahiso ya mesebetsi ka ho hlahisa phallo ya bafuputsi ba nang le maitsebelo a maholo le batsamaisi ba thekenoloji bakeng sa diindaseteri le ho ntlafatsa bophehisani ba mekgatlo ya kgwebo e nkang karolo.Lenaneo lena ke la sebele, la bohlokwa le ho ba ntlha e hlwahlwa ya tshehetso ya ntjhafatso e fanang ka boleng ba tjhelete bo hlamatsehang ka bobedi mabapi le ntshetsopele ya thekenoloji le ho ntshetsapele mehlodi ya batho le maitsebelo a tsamaelanang le diindaseteri. Hape le bapiseha hantle le mananeo a mang a matjhaba.2.8. Kabinete e ile ya tsebiswa ka diphetho tsa dipatlisiso tsa Tlaleho ya Moifo wa Tshebetso wa Matona mabapi le dipelaelo tsa  thekiso ya dikgeo tsa mosebetsi tsa matitjhere  tse amang batho ka bo mong, mekgatlo ya matitjhere le bahlanka ba Mafapha a itseng a Thuto a Diporofense. Kabinete e ile ya thathiselletsa dikgothaletso tsa ho sebetsa hantle le ho tobana le diphetho.Tlaleho ya ho Qetela ya Moifo wa Tshebetso wa Matona e fana ka thunthetso ya karolo e bapetsweng ke bankakarolo bohle tsamaisong ya thonyo le ho thaothwa ha matitjhere.Hape e ananela mathata a maholo tsamaisong ya hajwale ya dithonyo dikgeong tsa mosebetsi lekaleng la thuto ya motheo; le ho fana ka dikgothaletso ho thusa Lefapha la Thuto ya Motheo le lekala la thuto ya motheo ka kakaretso ho sebetsana le diphephetso tse hlwailweng.3. Dibili3.1. Kabinete e tjhaelletse monwana ho kenngwa ha Sehlomathiso sa Bili ya Naha ya Meru Palamenteng. Bili e fetola Molao wa Naha wa Meru, 1998 (Molao No. 84 wa 1998).Ho kenngwa tshebetsong ha dihlomathiso ho tla ntlafatsa taolo ya moshwelella ya meru le hape ho kgothaletsa bonkakarolo ba dihlopha tse kotsing, tse itshetlehileng hodima tjalo ya meru bakeng sa bophelo ba tsona, ka hara Lekgotla la Naha la Boeletsi la Meru.4. Diketsahalo tse tlang4.1. Moporesidente Jacob Zuma o tla kenela mokete wa ho behwa le ho nkiswa kano ha Moporesidente wa Uganda Yoweri Museveni Kampala ka la 12 Motsheanong 2016. Leeto la ho tswa ka hara naha le tla boela le matlafatsa dikamano tsa bobedi bona pakeng tsa Aforika Borwa le Uganda.4.2. Moporesident Jacob Zuma o tla di hula pele ho ketsahalo ya Letsatsi la Naha la Thapelo e tla tshwarelwa Lebaleng la Dipapadi la ABSA Durban ka la 29 Mmesa 2016. Baetapele ba Ditumelo le ba mekgatlo ya badudi ba tla imatahanya le mmuso bakeng sa ho rapella ho matlafala ho ya pele ha demokerasi, bonngwe ba setjhaba, momahano ya kahisano hammoho le Dikgetho tsa Mebuso ya Lehae tse atlehileng tsa 2016.4.3. Kabinete e ile ya tsebiswa ka meralo ya Lefapha la Bonono le Botjhaba ya ho tshwara mokete wa Kgwedi ya Aforika ka Motsheanong 2016 tlasa mookotaba:  Re aha Aforika e Betere le Lefatshe le Betere  jwaloka karolo ya kontinente ya ho keteka ho thehwa ha Kopano ya Mokgatlo wa Aforika, oo hajwale e leng Kopano ya Aforika le mosebetsi oo e o entseng. Moporesidente Jacob Zuma o tla thakgola Kgwedi ya Aforika ka Letsatsi la Naha la Thapelo ka la 29 Mmesa 2016.Ka 2016 Kgwedi ya Aforika e tla tsepamisa maikutlo hodima boikitlaetso ba ntshetsopele ya basadi le batjha, ha re ntse re hopola selemo sa bo-60 sa Mohwanto wa Basadi le selemo sa bo-40 sa Merusu ya Batjha ya Soweto.MaAforika Borwa a kgothaletswa ho nka karolo lenaneong lena la dintlha tse ngata le kenyeletsang diketsahalo tse pharaletseng tse akgang ka hare bonono ba pono, theatara, mmino, dithuto le dipuisano hammoho le sehopotso sa bo-10 sa Letlole la Lefatshe la Lefa. Kgwedi ya Aforika e sebetsa jwaloka lepatlelo la ho kopana botjha le ho itlama botjha ho boAforika le Tsoseletso ya Aforika ka ho etsa hore batho ba kontinente ba atamelane ho feta.4.4. Ka la 20 Motsheanong 2016 mmuso o tla etella pele mokete wa naha wa dilemo tse lekgolo wa Yunivesithi ya Fort Hare khemapaseng ya Alice ho la Kapa Botjhabela. Bakeng sa boitokisetso ba mokete o moholo, Moporesidente Jacob Zuma o thehile Komiti ya Matona (IMC) ho rera le ho hokahanya mokete ona o etsang nalane wa dilemo tse lekgolo.Setheo sena sa thuto se etsang nalane se sebeditse jwaloka mokolokotwane nakong ya ntwa ya tokoloho mme hape e tsebahala jwaloka  pitsa ya boetapele ba Aforika  hape e le setsi sa thuto sa mehleng sa batho bao e neng e le bahale ba ntwa kgahlanong le mmuso wa kgethollo ba kang ZK Matthews, Nelson Mandela, Robert Sobukwe, Oliver Tambo le Govan Mbeki. Ke yona feela yunivesithi ya Aforika e Borwa e hlahisitseng dihlooho tsa puso tse hlano: Nelson Mandela wa Aforika Borwa, Yusuf Lule wa Uganda, Robert Mugabe wa Zimbabwe, Ntsu Mokhehle wa Lesotho le Sir Seretse Khama wa Botswana.Jwaloka karolo ya ho keteka dilemo tse lekgolo tsa Yunivesithi ya Fort Hare Kabinete e etsa kgoeletso ho Baithuti ba Mehleng le ditho tsa setjhaba ho arolelana mehopolo ya bona ya Fort Hare bakeng sa letsholo la Re arolele Pale ya Hao ka ho sebedisa hashtag #MyFortHare.4.5. Motlatsi wa Moporesidente Cyril Ramaphosa o tla etella pele kemedi ya Aforika Borwa ho Foramo ya bo-26 ya Moruo wa Lefatshe (WEF) ya Aforika ho la Rwanda pakeng tsa la 11 le 13 Motsheanong 2016. Foramo e tla tshwarwa tlasa mookotaba:  Re hokahanya Mehlodi ya Aforika ka Diphethoho tsa Dijithale .Mmuso ka Moralo wa ona wa Dintlha tse Robong o ntshetsapele diphethoho tsa ona tsa dijithale. E fana ka mokgahlelo wa pele wa boikitlaetso ba marangrang a phatlaletseng a tla hokela ditheo tsa mmuso tse 5 000 ka hara bomasepala ba setereke ba robedi nakong ya dilemo tse tharo. Thuso ya ditjhelete e ka fihlang ho R740 milione e se abilwe bakeng sa ho tshehetsa phano.4.6. INDABA 2016 e tla tshwarwa Setsheng sa Dikopano sa Inkosi Albert Luthuli ho la Durban ho tloha ka la 7 ho isa ho la 9 Motsheanong 2016, ke lepatlelo la Bo-Aforika le tla kgothaletsa dihlahiswa tsa bohahlaudi ho bareki ba matjhaba.Bohahlaudi, jwaloka e nngwe ya ditshiya tse tsheletseng tsa kgolo ya NDP, bo nyehetse R357 bilione ho GDP ya rona ka 2014 le ho tshehetsa diphesente tse 9 tsa mesebetsi ka hara Aforika Borwa. Lekgotla la Lefatshe la Boeti le Bohahlaudi le akanya hore bohahlaudi bo tla nyehela R560 bilione ho GDP ya rona ka 2025 mme e tla tshehetsa mesebetsi e fetang dimilione tse pedi.Kgodiso ya kgahlamelo ya Bohahlaudi ho Moruo wa Mawatle ke tshiya e hlokolosi ya Moralo wa Dintlha tse Robong, ha ho shejwa hore ho na le bokgoni bo so kang bo sibollwa hantle ba mawatle a rona, bo ka nyehelang kgolong ya moruo. Moruo wa mawatle le bohahlaudi di fana ka menyetla e matla bakeng sa kgolo ya moruo le tlhahiso ya mesebetsi.4.7. Bakeng sa ho hopola Letsatsi la Basebetsi ka la 1 Motsheanong 2016, Kabinete e boeletsa boitlamo ba naha ba ho tshireletsa ditokelo tsa basebetsi ka melao ya rona ya mesebetsi e tswetseng pele.Ho tloha ka 1994 mmuso ka melao e kang Molao wa Dikamano tsa Basebetsi, Molao wa Maemo a Motheo a Kgiro, Molao wa Tekatekano ya Kgiro le wa Bophelo bo Botle le Polokeho Mosebetsing e hodisitse ditokelo tsa basebetsi.4.8. Kabinete e kgothaletsa baithuti ba Kereiti 12 learners ho qala ho hula diforomo tsa kopo kapa ba etse dikopo ka inthanete ho ditsha tsa thuto e phahameng jwaloka karolo ya Letsholo la Apply Now/ Khetha Career Guidance.Letsholo lena le nkuwang selemo ka seng ke Lefapha la Thuto e Phahameng le Thupello, le tsamaya naha ka bophara ho fihlela ka Loetse 2016 le ho thusa baithuti ho etsa kgetho e hlokolosi ha ba etsa dikopo ho ditsha tsa thuto e phahameng.Baithuti ba kgothaletswa ho ikopanya le Setsha sa Ditshebeletso tsa Ntshetsopele ya Makala a Thuto ka SMS kapa  please call me  ho 072 204 5056 kapa 086 999 0123, imeile careerhelp@dhet.gov.za,Feisebukung ho www.facebook.com/careerhelp kapa Twitter ho http://twitter.com/rsacareerhelp.5. Maemo a Kabinete Mabapi le Dintlha tsa Bohlokwa Maemong a Hajwale5.1. Kabinete e kgothaletsa bankakarolo ba amehang ho tshwaela ka moralo wa Tjhata e Shebilweng botjha ya Matlafatso e Pharaletseng ya Matlafatso ya Batho ba Batsho Moruong mabapi le indaseteri ya Aforika Borwa ya Merafo le Diminerale ya 2016 e ileng ya phatlalatswa Koranteng ya Mmuso.Moralo o shebile botjha Tjhata ya Merafo le ho tswela pele ho kopanya maano a mmuso a diphethoho le melao bakeng sa ho matlafatsa bobebe ba ho kena kgwebong, ho hlahisa tlhakiso ya taolo, bokgoni ba tjhebelopele le bonnete. Hape e matahantswe le dipehelo tsa Molao wa Matlafatso ya Moruo o Pharaletseng wa Batho ba Batsho, 2003 (Molao No. 53 wa 2003) le Dikhoutu tsa Tshebetso e Ntle (Dikhoutu tsa DTI).5.2. Kabinete e ananela ho tjhaellwa monwana ha kgapo e lohothwang ya SAB Miller ke AB InBev e ntseng e shebisiswa ke ba ka taolong ba diphehisano. Kabinete e amohela katamelo eo ho dumellanweng ka yona ke Letona la Ntshetsopele ya Moruo le AB InBev le ba ka taolong ba phehisano mabapi le letoto la dintlha tse amang kgahleho ya setjhaba. Boitlamo ba khamphani bo sebetsa jwaloka tataiso, hodima dintlha tsa kgahleho ya setjhaba, ho dikhamphani tse ding tse maemong a ho kopana le kgapo tse ikemiseditseng seo.Sena se kenyeletsa boitlamo boo ho dumellanweng ka bona ke khamphani ho sebedisa R1 bilione nakong ya dilemo tse hlano tse tlang bakeng sa ho hodisa dihwai tse nyenyane le ntshetsopele ya bafani ba lehae, dikgwebo tse ntjha, dithekenoloji tsa eneji le metsi tse hlwahlwa le ntshetsopele ya batjha. Boitlamo ho tsa mesebetsi ho kenyeletswa le maikemisetso a ho qoba phokotso mosebetsing eo e seng ya boithaopo ya basebetsi ka lebaka la ho kopanngwa le ho baballa maemo a kgiro khamphaning bakeng sa dilemo tse hlano tse tlang, ke karolo ya tumellano ya bohlokwa pakeng tsa khamphani le mmuso ho tshehetsa ntlafatso ya indaseteri, ntshetsopele ya dikgwebo tse nyane le tlhahiso ya mesebetsi.5.3. Ntlheng e nngwe e ka thoko, Kabinete e lemoha ho kenngwa tshebetsong ha dipehelo tsa Sehlomathiso sa Molao wa Phehisano se etsang hore e be tlolo ya molao ya batsamaisi le bolaodi ho etsa mmommori wa ho henahena ditheko, dithenda kapa mebaraka. Dipehelo tsena ke karolo ya ho matlafatsa ntwa kgahlanong le maqulwana a senyang moruo le ho beha ditheko tse hodimo bakeng sa bareki.Re ipiletsa ho dikgwebo ka hara Aforika Borwa ho phehisana ho itshetlehilwe hodima ditheko tse tlase, ntlafatso e eketsehileng, boleng bo ntlafetseng ba thepa e fanwang kapa tshebeletso e phahameng ho bareki ho na le mmommori.5.4. Kabinete lemohile kamoo lekala la dibanka le laolwang haholo ka teng Aforika Borwa   le lefatsheng, le tlhokeho ya Aforika Borwa ya ho imatahanya le maemo a matjhaba a kang Basel III le melao e kgahlanong le tshebediso ya tjhelete ka bolotsana ya Lebotho la Tshebetso la Ditjhelete (FATF), tseo esale di tjhaellwa monwana ke Kabinete. Mokgwa wa Twin Peaks le ona o tla laola boitshwaro ba mmaraka ka hara lekala la dibanka le a mang a phatlaletseng a ditjhelete.""5.5. Kabinete e amohela diphetho ho tswa ho Kopano ya Selemo ya Letlole la Ditjhelete la Matjhaba le Dihlopha tsa Banka ya Lefatshe ya 2016 e neng e tshwerwe tlasa mookotaba: diphephetso tsa Lefatshe, Ditharollo tsa Lefatshe . Katamelo ya dintlha tse tharo ya ho rotetsa kgolo maemong a lefatshe e ile ya sisinngwa, e le ho kgothaletsa dinaha ho sebedisa dibetsa tsohle tsa ho akofisa kgolo, ke hore, ditlhabollo tsa tjhelete, matlotlo le tsa sebopeho. Dinaha tse nang le sebaka sa ditjhelete le matlotlo di ile tsa kgothaletswa ho etsa haholwanyane bakeng sa ho matlafatsa tlhokeho; leha ho le jwalo, ho kenngwa tshebetsong ha ditlharollo tsa sebopeho ho ne ho le hlokolosi bakeng sa bohle. Ho ba bangata sena se kenyeletsa matsete ho meralo ya motheo, ntjhafatso le ntlafatso ya tikoloho ya bolaodi, hara tse ding.5.6. Kabinete e hopotsa bakgethi bohle ba tshwanelehang ba so kang ba ingodisa le ho netefatsa dintlha tsa bona hore ba ka nna ba etsa jwalo ka ho etela Kantoro ya bona ya lehae ya Khomishene e Ikemetseng ya Dikgetho (IEC). Sena se a hlokahala ho netefatsa lebitso la hao lenaneng la bakgethi e leng se tla thusa bakgethi ba tshwanelehang ho sebedisa tokelo ya bona ya demokerasi ka la 3 Phato 2016.Kabinete e kgothaletsa bakgethi ho netefatsa hore ba kgotsofatsa ditlhokeho tsa ho fana ka diaterese tsa bona kantorong ya Lehae ya Khomishene e Ikemetseng ya Dikgetho (IEC).Dipotso ka ditaba tsa dikgetho di ka lebiswa setsheng sa mehala sa IEC ho 0800 11 8000, se bulwang Mantaha ho isa Labohlano, ho tloha ka 7 hoseng ho isa ka to 9 bosiu.5.7. Kabinete e thoholetsa Transnet, Bolaodi ba Naha ba Botjhutjhisi, SABC le Mafapha a Thuto e Phahameng le Thupello, Dikamano tsa Matjhaba le Tshebedisano, le la Toka le Ntshetsopele ya Molaotheo ka ho nkuwa e le  Bahiri ba nang le Kgohedi ka ho fetisisa  ka hara Aforika Borwa ke khamphani ya matshwao, UNIVERSUM.5.8. Kabinete e thoholetsa Letona la Saense le Thekenoloji, Naledi Pandor, ya amohetseng Kgau ya Bokgabane ho tswa ho Riphaboliki ya Bofederale ya Jeremane bakeng sa nyehelo ya hae ho tsa saense lefatsheng. Kgau e fuwa batho ba ho tswa lefatsheng ka bophara bakeng sa diphihlello tsa bona mapatlelong a sepolotiki, a kahisano le a mautlwela.5.9. Kabinete e thoholetsa Motsamaisi-Kakaretso wa Lefapha la Merero ya Tikoloho Nosipho Ngcaba bakeng sa ho amohela Kgau ya 2015/16 Lifetime Achievement Eco-Logic ho tswa ho phatlalatso ya Enviropaedia.5.10. Kabinete e thoholetsa setaki Kemang Wa Lehulere bakeng sa ho ba ""Setaki sa sa Selemo"" bakeng sa 2017 e leng se tshehetswang ke Deutsche Bank. Wa Lehulere, ya sibollang kamano ya pontsho ya bonono ka hara Aforika Borwa ya kamora mmuso wa kgethollo, o tla pepesa dipontsho tsa hae a le mong Jeremane sebakeng sa Deutsche Bank KunstHalle ho la Berlin selemong se tlang.5.11. Kabinete e thoholetsa Lefapha la Bohahlaudi bakeng sa ho hapa moputso wa Leano/Tshehetso ya Setjhaba e Ipabotseng ka ho fetisisa ho Dikgau tsa 2016 tsa Bohahlaudi bo nang le Boikarabelo. Makgabane ana a abelwa lefapha la lekala la setjhaba, bolaodi kapa setheo se entseng boitelo bo hlakileng le nyehelo bakeng sa ho hodisa bohahlaudi bo nang le boikarabelo.5.12. Kabinete e thoholetsa sebapadi sa kolofo Branden Grace bakeng sa ho hapa papadi ya hae ya pele ya PGA Tour ho RBC Heritage ho la Hilton Head, Amerika.5.13. Kabinete e utlwisitswe bohloko ke lefu la Bertie Lubner ya entseng nyehelo e kgolo bakeng sa ntshetsopele ya Aforika Borwa jwaloka moetapele wa kgwebo, mosebeletsi wa batho le modulasetulo wa tlotlo wa bophelo bohle wa Mokgatlho wa maJuta a Aforika Borwa.5.14. Kabinete e fetisetsa matshediso a yona a tswang boteng ba pelo ho metswalle le bamalapa a mahlatsipa (Tiisetso Tselo, Sesi Mtshali, Sana Sibeko, Mphikeleli Malindi, Gugulethu Sithole, Vusi Nkabinde, Daphney Linda, Sicelo Kheswa, Sphamandla Gedle le Simphiwe Nhlapo) a kotsi e sisimosang ya bese ha ba ne ba kgutla Raling ya Mohoo wa Dikgetho wa ANC Port Elizabeth. Kabinete hape e lakaleditse pholo ya kapele ho ba lemetseng.5.15. Kabinete e fetiseditse matshidiso a yona ho lelapa le metswalle ya Ngaka Herman Nditsheni Netshidzivhani, setsebi sa pele sa Aforika Borwa sa motho e motsho sa bokgoni ba pelehi. Jwaloka mothei wa tliliniki ya bokgoni ba pelehi ka hara Sepetlele sa Park Lane ho la Johannesburg, Netshidzivhani o thusitse maAforika Borwa a mangata ho qala malapa.5.16. Kabinete e fetiseditse matshediso a yona ho lelapa le metswalle ya Dene Smuts, Setho sa Mehleng sa Palamente sa Democratic Alliance. Kabinete e thoholetsa nyehelo ya hae e babatsehang bakeng sa ntshetsopele ya demokerasi ya rona ya molaotheo.5.17. Kabinete e imatahanya le Moporesidente President Jacob Zuma bakeng sa ho lakaletsa Mama Winnie Madikizela-Mandela pholo e potlakileng le ho kgothaletsa ho hlomphuwa ha boinotshi ba lelapa nakong ena. Winnie Mandela o hlomphuwa hohle ka lebaka la karolo ya hae ntweng ya tokoloho e nyehetseng ho phediso ya maano a kgatello le ho tlisa demokerasi Aforika Borwa.6. DithonyoDithonyo kaofela di ho ya ka netefatso ya mangolo a thuto le tumello e amehang.6.1. Paul Steenkamp ho Lekgotla la Naha la Boeletsi ka Ntlafatso.6.2. Clarinda Elizabeth Simpson jwaloka Mohlanka ya ka Sehloohong wa Ditjhelete wa SENTECH.6.3. Lumko Caesario Mtimde jwaloka Mohlanka ya ka Sehloohong wa Phethahatso wa Ditshebeletso tsa Lefatshe le Lekala la Phihlello la Aforika Borwa.6.4. Ho thonngwa hape ha Moatefokate Rory Wayne Voller jwaloka Motlatsi wa Mokhomishenara wa Khomishene ya Dikhamphani le Thepa ya Mautlwela.6.5. Katoloso ya konteraka bakeng sa Lungisa Fuzile jwaloka Motsamaisi Kakaretso wa Lefapha la Matlotlo.6.6. Katoloso ya konteraka bakeng sa Nosipho Ngcaba jwaloka Motsamaisi Kakaretso wa Lefapha la Merero ya Tikoloho.6.7. N Mafu jwaloka Motlatsi wa Motsamaisi-Kakaretso: Matlafatso le Botsamaisi ba Bankakarolo ka hara Lefapha la Mekaubere ya Sesole.6.8. TLM Makotoko jwaloka Mohlanka ya ka Sehloohong wa Tshebetso bakeng sa Lefapha la Merero ya Tikoloho.Dipotso:Donald LiphokoCell: 082 901 0766"
Pehelo ya Kopano ya Kabinete ya la 11 Motsheanong 2016,12 May 2016,https://www.gov.za/speeches/statement-cabinet-meeting-11-may-2016-12-may-2016-0000,https://www.gov.za/st/speeches/statement-cabinet-meeting-11-may-2016-12-may-2016-0000,"1. Ho kenngwa Tshebetsong ha Mananeo a Bohlokwa a Mmuso1.1. Kabinete e lemohile tlalehelo ya Letona la Ditjhelete ho Moporesidente, mabapi le kgatelopele ya dipuisano tsa Mmuso le lekala la poraefete le la mesebetsi ka moruo. Moporesidente o romme Letona hore le etelle pele ditherisano le balekane ba kahisano ho rala lewa le ho tla ka mekgwa ya ho hodisa moruo le ho baballa maemo a naha sekaleng sa mekitlane.Kabinete e thabile ka hobane mosebetsi ona o tswetse boikitlaetso bo bonahalang bo tla ntlafatsa menyetla ya naha ya moruo. Moporesidente o tsebisitse dintlha tse seng kae tsa boikitlaetso bo ka sehloohong ka Mantaha, tse kenyeletsang: (1) letlole le kopanetsweng la lekala la poraefete le la setjhaba bakeng sa Tshehetso ya Dikgwebo tse Nyenyane, (2) ho sebetsana le ditshita bakeng sa ho eketsa matsete hore ho tle ho akofiswe kgolo e kenyeletsang, (3) matsete a kopanetsweng ke mmuso le lekala la poraefete ho meralo ya motheo ho itshetlehilwe hodima boiphihlelo ba katleho ya Lenaneo la Bahlahisi ba Matla ba Ikemetseng le (4) ho matlafatsa Dikgwebo tsa Mmuso ho netefatsa maemo a tsona a ditjhelete a moshwelella le ho matlafatsa botjha karolo ya tsona bakeng sa ho kganna ntshetsopele.Ditsebiso tsena ke bopaki ba seo naha ena e ka se fihlellang ha balekane bohle ba kahisano ba ka ikopanya mmoho ho sebeletsa ho fihlella morero o tshwanang.1.2 Kabinete e dula e na le boitshepo ba hore matlafatso e matla ya matlotlo, pokeletso e etsang nalane ya R1 trilione ke Tshebeletso ya Lekgetho ya Aforika Borwa le boitshunyako ba dintlha tse hlano ba nako e kgutshwane bo tsebisitsweng haufinyana tjena, kaofela di tshehetsa moralo wa Dintlha tse Robong hore ho tle ho netefatswe dintlafalo katlehong ya rona ya moruo. Pokeletso e eketsehileng ya lekeno ke SARS e tla boela e thuse Mmuso ho fana ka ditshebeletso tse tla ntlafatsa boleng ba bophelo ba baahi ba ona.1.3. Kabinete e amohela tsebiso ya lekala le methang maemo a mekitlane, Moody s Investor Services, leo beke e fetileng le tiiseditseng botjha hore ho methwa ha mekitlane ke dikoto tse pedi ho feta sekala se tlase-tlase sa matsete. Bakeng sa ho tiisetsa ho methwa hona, ba ha Moody ba lemohile hore Aforika Borwa e atamela ntlha ya phethoho kamora dilemo tsa kgolo e fokolang le mekgwa e bohale ya matlafatso ditekanyetsong tsa 2016 di tla tsitsisa sekoloto sa mmuso ho GDP selemong sena se hodimo. Mekga yohle e dumellana hore mekutu ya tshebedisano e lokela ho matlafatswa ho fana ka sekgahla tlhasimolohong ya moruo. Re boela re lemoha hore mosebetsi wa Letona la Ditjhelete le balekane ba kahisano ho kenyeletsa motjha wa tshebetso wa ho methwa ha mekitlane ho tla hlwaya ditlhabollo tse ka bang teng le boitshunyako bakeng sa ho baballa mebaraka e matla ya ditjhelete ya Aforika Borwa le ho methwa ha maemo a sekala sa mekitlane.1.4. Moporesidente o ananela Dipuo tsa Ditekanyetso ka Matona ka ho latelana tse shebaneng le ditlhoko tsa maAforika Borwa kaofela. Ditlaleho tsa kgatelopele le meralo e tswang ho Dipuo tsa Ditekanyetso tsa Mafapha di bontsha hore Aforika Borwa ke setjhaba se keneng mosebetsing, ka mmuso o supang tsela, bakeng sa ho aha bophelo bo botle bakeng sa bohle.Mekgwa e bonahalang e se e kentswe tshebetsong ho fokotsa sekgahla se sebe sa ho wa ha moruo wa lefatshe hodima moruo wa rona, le ho itokisetsa kgolo e matla ha tsamao ya moruo e bontsha ho loka. Hape re sebetsa ka matla ho tlosa ditshita tsa ka lapeng tsa kgolo ya moruo.Dipuo tsa ditekanyetso hape di bontsha hore mmuso, lekala la mesebetsi le dikgwebo di sebetsa mmoho, ho feta ka nako efe kapa efe, ho fumana ditsela tsa ho rotetsa botjha kgolo le kaho ya bophelo bo betere bakeng sa bohle. Sena se kenyeletsa ho kenngwa tshebetsong ho matla ha Moralo wa Dintlha tse Robong, o tsebisitsweng ke Moporesidente Jacob Zuma ho Puo ka Maemo a Setjhaba ya 2015 hammoho le Operation Phakisa, e reretsweng ho potlakisa ho kenngwa tshebetsong ha ditharollo tsa dibaka tsa ntshetsopele tse hlokolosi. Mananeo ana a sebetsana le dintlha tse hlokolosi ho tswa ho Lewa la Naha la Ntshetsopele, tse kang ho fokotsa bofuma le tlhokeho ya mesebetsi.1.5. Kabinete e netefaletsa maAforika Borwa hore boemo ba naha ba tlhokeho ya mesebetsi ho ntse ho sebetsanwa le bona ka ho kenngwa tshebetsong Morero wa Ntshetsopele ya Naha (NDP) ka boitshunyako ba moruo ka Moralo wa Dintlha tse Robong oo sepheo sa ona e leng ho rotetsa kgolo le ho matlafatsa mesebetsi makaleng a bohlokwa a moruo wa rona. Tshebedisano ya lekala la poraefete ke taba e ka sehloohong bakeng sa sephetho se atlehileng.Mmuso o sebedisa dintlha tsohle tsa boikitlaetso tse teng ho kenyeletswa le Moralo wa Tshebetso wa Leano la Diindaseteri (IPAP) ho bopa tlhahiso e hohelang basebetsi haholwanyane le makala a ditshebeletso ho sebetsana le tlhokeho ya mesebetsi ho mpefaditsweng ho feta ke maemo a boima a moruo wa lefatshe le wa lehae. Letona la Dikgwebo le Diindaseteri, Rob Davies le thakgotse ho phetwa ka tatelano ha borobedi ha selemo ka seng ha IPAP 2016/17 ho isa ho 2018-19 ka la 9 Motsheanong 2016 femeng ya metjhini ya kwari ya tshepe eo beng ba yona e leng batho ba batsho ka 100% ho la Gauteng. Mmuso o toboketsa bohlokwa ba ho hodisa tshebedisano e momahaneng le dikhamphani tsa diindaseteri tse sehlohlolong tsa lehae tse itahletseng ka setotswana e seng feela ho ntshetsopele ya meralo ya motheo, dipalangwang le bothothi, empa ho parola le letoto le batsi la makala a itshupang ho tsa thekenoloji, a ka romellang thepa dinaheng tsa ka ntle le a ka hirang basebeletsi ba bangata ba moruo wa Aforika Borwa ka kakaretso.Leha Diphuputso tsa Kotara ka Nngwe tsa Lebotho la Basebetsi bakeng sa kotara ya pele ya 2016 di rekotile keketseho ya kgiro ho ya ho 26.7% boemong ba kotara ka kotara, maemo a 2016 a kgiro a phahame ho feta ka batho ba 204 000 ba hirilweng ha ho bapiswa le kotara ya pele ya 2015.1.6. Kabinete e amohela phano ya Setsha sa Batjha sa Beaufort West, ho la Kapa Bophirimela ke Moporesidente Jacob Zuma, se fana ka sebaka ho batjha, moo ba ka imatlafatsang teng. Tulo ena e na le motswako wa dibaka tse fanang ka ntshetsopele e akaretsang ya batjha le bakeng sa badudi ka kakaretso. Dibaka tse teng ka hara setsha sena sa batjha di tla neha batho ba batjha ho tswa metseng e futsanehileng menyetla ya ho nkakarolo ka tsela e betere le ho nyehela ka bokgabane ho badudi le naha.Setsi sa Maitsebelo se nang le thepa ka botlalo e laolwang ke Koletjhe ya Kapa Borwa e tla fana ka thupello ya tsamaiso ya dikgwebo, tshebediso ya khompyutha le ntshetsopele ya thuto ya bana ba lokisetswang sekolo ho Lebotho la Naha la Tshebeletso ya Batjha ba Mahaeng (NARYSEC) ba 200 ba nkang karolo ka selemo. NARYSEC ke lenaneo la nako e telele moo ho tobilweng feela batjha ba dibaka tsa mahae, ba thaothilweng le ho kena konterakeng ya dilemo tse pedi.Batjha ba pakeng tsa dilemo tse 18 le tse 25 ba thaothwa mme ebe ba ngodiswa bakeng sa thupello maitsebelong a fapafapaneng a tla etsa hore ba hlomele, bobedi ka tsebo ya kelello le ya matsoho, ho hlahisa mesebetsi bakeng sa bobona le batho ba bang ka hara metse ya bo bona. Setsha sena sa Batjha ke porojeke ya Teko le ho ba ya pele ya mofuta wa yona, mme e tla namela diporofenseng tse ding.1.7. Kabinete e ananela Kopano ya Aforika ya Lebatowa ya Bomphato bo Bulehileng ba Mmuso (OGP) ya 2016 e neng e tshwerwe ke Aforika Borwa haufinyana tjena tlasa mookotaba ""Mmuso o Bulehileng bakeng sa Ntshetsopele ya Moshwelella ya Aforika"" ho tloha ka la 5 ho isa la 6 Motsheanong 2016.Pitso ena e tla dikgwedi tse supileng kamora hoba Aforika Borwa e be Modulasetulo wa Ketapele ya Bomphato ba Mmuso o Bulehileng. Dipehelo tsa mmuso o bulehileng ke tsa bohlokwa bakeng sa ho fihlella letoto le batlang le e ba batsi la merero ya ntshetsopele ya moshwelella, ho hokanngwa ho buleha ho taolo bakeng sa ntlafatso ya ba tsietsing le ba futsanehileng lefatsheng ka bophara.Bomphato ba Mmuso o Bulehileng le Mmuso o Bulehileng ke mothusi ya tla thusa badudi ba lefatshe ka bophara ho fihlella Lenaneo la 2030 mabapi le Ntshetsopele ya Moshwelella.Seboka sena sa Lebatowa e ne e le se seholohadi sa Bomphato ba Mmuso o Bulehileng (OGP) sa Lebatowa se kileng sa hlophiswa ke OGP se bileng le diphetho tse hlwahlwa ho tswa ho tulo ka nngwe nakong yohle ya khonferense.Ho ipapisitswe le boitlamo ba mebuso ba bomphato le taolo e ntle, seboka sena se hohetse bankakarolo ho tswa ho Mekgatlo ya Badudi (CSO) e fapafapaneng ho tswa lefatsheng ka bophara ba tsetsepetseng hara badudi ho parola le makala a fapaneng ka thoko ho di-CSO tsa kgale tseo esale e le karolo ya bomphato.1.8. Kabinete e lemoha ho tjhaellwa monwana ho kopanngwa ha dipolante tse tharo tsa dinomaphodi ho bopa polante e kgolo ka ho fetisisa ya dinomaphodi ka hara kontinente, Coca-Cola Beverages Africa. Kabinete e amohela tumellano e mabapi le maemo a molemong wa setjhaba bakeng sa ho kopana pakeng tsa mmuso le ho kopanngwa ha Coca-Cola Beverage Africa le balekane ba yona ba kopano ba ka tshehetsang mekutu ya rona e meholwanyane bakeng sa ho hodisa diindaseteri ka hara moruo wa Aforika Borwa.Tumellano ena e sireletsa palohare ya maemo a kgiro ka hara khamphani bakeng sa dilemo tse tharo, e sireletsa basebetsi ka hara yuniti ya ditherisano ho phokotso mesebetsing e amanang le ho kopanngwa, e tshehetsa ntlha ya hore letoto la thekiso ya thepa le etsahale ka hara naha mme e itlama ho ntshetsapele dihwai tse neng di tinngwe menyetla pele le bafani kamphaning. Ho fetafeta moo, R400 milione e tshepisitswe bakeng sa ho thusa ka ditjhelete ntshetsopeleng ya dikgwebo ka hara dihlahiswa tsa temo le R400 milione e nngwe bakeng sa matsete a tla nneng a eketswe ho ntshetsapele phatlalatso ya dihlahiswa le dikgwebong tse nyenyane le ho ba barekisi ba banyenyane ka maitsebelo a bokgoni a amanang le ntshetsopele le thupello. Lebitso la mantlha la Appletiser le tla nne le hlahiswe ka hara Aforika Borwa.Tumellano e bula sebaka ka hara dihatsetsi tse fanwang ke Coca-Cola ho barekisi ba banyenyane: 10% ya sebaka ka hara sehatsetsi bakeng sa dihlahiswa tsa baphehisani ho tswa ho bahlahisi ba banyenyane ka hara ditheo tsa barekisi moo ho nang le dihatsetsi tse fanwang ke Coca-Cola feela. Sena se bula mmaraka bakeng sa ba kenang kgwebong botjha le ba tshelang dinomaphodi ka hara mabotlolo ba batjha, e le ho thusa ho qoba mekgwa ya kgwebo e nang le ditshita tse etsang hore dikgwebo tse nyenyane le tse mahareng di tswe ka hara mebaraka.Ho tlatseletsa, matsete a khamphani a nako e telele ka hara ntshetsopele ya moruo le kahisano ka hara naha e tla matlafala ka ho thehwa ha ntlokgolo ya setheo sena se kopanetsweng ka hara Aforika Borwa. Tumellano e latela tumellano e tshwanang le yona e kenetsweng ke Annhauser Beush InBev mabapi le ho reka SAB Miller. Ka ho qolleha, bakeng sa ho toboketsa kgiro, ho rekisa ka hara naha le ntshetsopele ya dikgwebo tse nyenyane, ditumellano tsena di lebisa ho bohlokwa ba ho lekalekanya ho kopanngwa ha difeme le ditabatabelo tsa setjhaba le ho teka boemo bakeng sa dikhamphani tse lohothang ho kopanngwa kapa kgapo ya dikhamphani.1.9. Kabinete e ananetse ho thakgolwa ha polante ya Mpact Polymers ya R350 milione ya botlolo-ho-botlolo ka bomphato le Coca-Cola. Boikitlaetso bona bo arabela ho moralo wa Mmuso wa semolao o sebetsang ka morero wa Lewa la Naha la Taolo ya Matlakala la Lefapha la Merero ya Tikoloho ho hodisa difeme tse hlabollang botjha thepa e sebeditseng. Polante ena ke ya pele ya mofuta wa yona ka hara kontinente ya Aforika e sebetsanang le ditone tse 29 000 tsa dibotlolo tse lahluweng tsa (polyethylene terephthalate) PET tse akanngwang ho poloko ya dimethara tsa khubiki tse 186 000 tsa sebaka sa ho lahla matlakala mme e tla nyehela ho phokotso ya ho ntshwa ha Khabone Daeoksaete (CO2) ho etsang se ka etsang ditone tse 53 000 ka selemo. Koporasi ya Ntshetsopele ya Diindaseteri (IDC) e fanne ka thuso ya kadimo ya R210 milione hammoho le R30milione bakeng sa karolo ya yona ya tekatekano ya 21% le Lefapha la Dikgwebo le Diindaseteri le fanne ka ditsiane tsa lekgetho tsa karolo 12(I). Polante e hlabollang thepa e sebedisitweng e fanne ka mesebetsi ho basebeletsi ba 80 le mesebetsi e 1 000 ho batho ba phuthang matlakala.Ho theha bomphato bo tjena ke sebetsa sa bohlokwa bakeng sa kgolo ya moruo, ho hlahisa dikete tsa mesebetsi moruong wa ho hlabolla thepa e sebedisitsweng e nang le boleng ba R50 bilione. Hajwale, ho hlabolla botjha polasetiki e sebedisitsweng feela e fana ka menyetla ya lekeno bakeng sa batho ba fetang 60 000 ba phuthang matlakala. Mpact Polymers, ke polante ya maemo a hodimo e hlabolang botjha thepa e sebeditseng e imatahanyang le dipehelo tsa polokeho ya dijo tsa EU le ho ba feme ya pele e jwalo ka hara Aforika eo hape e kgemang le melawana ka botlalo ya Coca-Cola bakeng sa dibotlolo tsa PET.1.10. Kabinete e amohela tlalehelo e mabapi le Lewa le Kopanetsweng la Taolo ya Ditshukudu le bontshitseng hore Aforika Borwa e fihletse tse kgolo mabapi le ho tsonngwa ha ditshukudu. Esale qalong ya selemo sena feela ho se ho tshwerwe ditsomi tse seng molaong tsa ditshukudu tse 206.Katamelo ya Lewa le Kopanetsweng la Bolaodi e ile ya amohelwa ke Kabinete ka Phato 2014 moo ho bonahetseng ha Karolwana ya Polokeho e ne e kenya tshebetsong boitshunyako ba dintlha tse ngata, ba makala a mangata bakeng sa ho sireletsa dithukudu ka hara Aforika Borwa.1.11. Kabinete e thoholetsa naha bakeng sa ho tshwara ha Tourism Indaba ya 2016 e atlehileng Durban ho la Kwazulu-Natal, e phethetsweng ka Mantaha, la 9 Motsheanong 2016 ka dipuisano tse ngatanyana tse atlehileng pakeng tsa bapepesi ba 1 047 ho tswa dinaheng tse 18 tsa Aforika le bareki ba 1 856 ho tswa ho phatlalla le lefatshe. Selemong sena, INDABA e tshwere dikopano tse 3 000 ho feta selemong se fetileng. Kaofela ho tshwerwe dikopano tsa kgwebo tse 14 000 nakong ya matsatsi a mararo a INDABA, tse bontshang bokgoni ba molemo wa bohlokwa wa moruo. Ketsahalo ena e ne e kenetswe ke boraditaba ba 575 ba ka hara naha le ba matjhabeng.INDABA e ne e tsepamisitse maikutlo ho dikgwebo tse nyenyane, tse mahareng le tse kgolo (di-SMME) tsa indaseteri ena di pepesa dihlahiswa le ditshebeletso ho tswa ho dikgwebo tse nyenyane tse tshepisang tsa botsamai. Dikgwebo tse 70 di kgotse molemo ho tswa diwekeshopong tse mabapi le ho fihlella mebaraka jwang   mme e hole. di-SMME di na le bokgoni ba ho ba dikgwebo tse kgolo. INDABA e matlafaditse karolo e bapalwang ke di-SMME ntshetsopeleng ya moruo wa ka bobedi dinaha tse tswetseng pele le tse ntseng di tswela pele, bakeng sa ho hodisa lekala la bohahlaudi. Ho bula mamati a bokgoni ba di-SMME ke e nngwe ya moqhobi ya hlokolosi ho Moralo wa Dintlha tse Robong tse tla hodisa le ho fetola moruo le ho hlahisa mesebetsi.2. Diqeto tsa bohlokwa tsa Kabinete2.1. Kabinete e tshohlile ho kenngwa tshebetsong ha dikgothaletso tsa Khomishene ya Nnete le Poelano (TRC) le ditsela tse sisintsweng mabapi le ho kenngwa tshebetsong ha Diporojeke tsa Tlhabollo ya Badudi.Boteng ba Diporojeke tsa Tlhabollo ya Badudi bakeng sa ho lokisa diketsahalo tsa ho hloka toka tsa nako e fetileng ka tlhabollo ya metse e 128 e neng e hlasetswe ke diketso tsa meruso le tshenyo nakong ya dikgohlano (1 Hlakubele 1960 ho filha ho 10 Motsheanong 1994).Lefapha la Toka le Ntshetsopele ya Molaotheo le tla kopa dinyehelo ho tswa ho bankakarolo ba amehang (ba setjhaba le ba poraefete) bakeng sa ho fumana mehlodi e nepahetseng ho tlisa boitshunyakop bo akaretsang ka hara metse ena e 128, e hlwailweng ke TRC ho itshetlehilwe hodima nyewe le nyewe tse ka fapanang ka boleng empa di ka fihla ho boleng ba R30 milione. Sena se tla netefatsa hore Diporojeke di a kgoneha le ho ba tsa moshwelella bakeng sa ho fihlella ditabatabelo tsa badudi.Sena se nyehela bakeng sa ho fihlella NDP ka ho atolosa momahano ya kahisano le bonngwe, ho lokisa ho se lekalekane ha nako e fetileng le ho fihlella puso e tswelang pele, e nang le bokgoni le maitshwaro a matle e tshwarang baahi ka tsela e nang le seriti.2.2. Kabinete e ile ya tsebiswa ka diphetho tsa Seboka sa Lefatshe sa Dikgokahanyo tsa Radio (WRC-15) se neng se tshwerwe ho tloha ka la 2 ho isa la 27 Pudungwana 2015 Geneva, ho la Switzerland. Aforika Borwa e etelletse pele ditherisano tsa Sehlopha sa Aforika tse lebisitseng ntlheng ya hore lebatowa le fumane sebaka sa marangrang a dikgokahanyo tse phatlaletseng tse ekeditsweng mme Aforika e kgonne ho sireletsa phumantsho ya thelevishine ya dijithale ya matla a tlase a UHF. Phano e nngwe e entswe bakeng sa ditshebeletso tsa mawatleng, tsa difofane le tsa sepakapakeng.Moralo wa Maqhubu a Naha (NRFP) o tla behwa sehlohlolong ho bontsha diqeto tsa WRC-15, tse tla kena tshebetsong ka la 01 January 2017. Phano ya sebaka ka hara NRFP e tla thusa ka meralo ya tshebetso bakeng sa ditshebeletso tse fapaneng tse hlokolosi bakeng sa ho fihlella melemo ya moruo, ya botjhaba le ya kahisano ka thuso ya tshebeletso jwaloka mohlodi wa tlhaho. Bakeng sa ho tshehetsa merero ya Lewa la Naha la Ntshetsopele, sebaka se tla sebediswa bakeng sa phano ya marangrang a phatlaletseng a naha, thelevishene ya dijithale, dikgokahanyo tsa disathalaete le tshireletso ya setjhaba le pebofatso ya dikoduwa, hammoho le ditshebeletso tse ding.2.3. Kabinete e ile ya tsebiswa ka Diqeto tse nkuweng ke Kopano ya Dihlooho tsa Dipuso tsa Kopano ya Aforika (AU) le Mmuso Johannesburg ka Phuptjane 2015 ho hopotsana ka dinyehelo tse lekotsweng tsa Ditho tsa Dipuso ho tloha ka 2016, bakeng sa ho matlafatsa bokgoni ba yona ba ho tswellisa mananeo a yona.Kabinete e tjhaelletse monwana ho kenngwa tshebetsong ha nyehelo e ntjha ya Aforika Borwa ho AU ho imatahantswe le Qeto ya Kopano ya Sekala se setjha sa Tekolo. Sena se itshetlehile hodima pehelo ya bonngwe, tefo e lekalekanang hammoho le bokgoni ba ho lefa, ka mokgwa o netefatsang hore ha ho naha e le nngwe e jarang karolo e sa lekaneng ya ditekanyetso.3. Diketsahalo tse tlang3.1. Moporesidente Jacob Zuma o tla hlophisa Leeto la Puso ho ya Doha, ho la Qatar ka la 19 Motsheanong 2016 ho matlafatsa dikamano tsa sepolotiki le moruo pakeng tsa dinaha ka bobedi.3.2. Motlatsi wa Moporesidente Cyril Ramaphosa, jwaloka Moromuwa ya Ikgethang wa Moporesidente Jacob Zuma ho Sudan Borwa, o tla etela Juba ka la 16 Motsheanong 2016. Letsatsi lena ke la bohlokwa ho batho ba Sudan Borwa kaha ba tla be ba tshwaya Letsatsi la Sesole sa Tokoloho ya Batho sa Sudan.Nakong ya leeto la hae Motlatsi wa Moporesidente o tla beha leihlo ho kenngwa tshebetsong ha tumellano ya kgotso. Sudan Borwa e fihlelletse mokolokotwane mafelong a Mmesa 2016 ka ho nkiswa kano ha mmuso wa diphetho wa bonngwe ba setjhaba.3.3. Moporesidente Jacob Zuma o tla etella pele mokete wa Badudi ba Ntshetsopele ya Aforika e Borwa (SADC) wa Yunivesithi ya Fort Hare wa Dilemo tse Lekgolo ka la 20 Motsheanong 2016. Sena ke ka lebaka la nyehelo ya yunivesithi ya ho hlahisa baithuti ba yona ba matla ka hara naha le Aforika e Borwa e leng se matlafatsang mekete ya Kgwedi ya Aforika.3.4. Kabinete e kgothaletsa batho ho nka karolo lenaneong la dintlha tse ngata la Kgwedi ya Aforika le kenyeletsang meloko le mefuta e fapaneng ya diketsahalo tlasa mookotaba  Re aha Aforika e Betere le Lefatshe le Betere. Mesebetsi kaofela e toboketsa bohare ba metse ya lehae le ho kenyeletsa dintlha tse fapafapaneng tse kenyeletsang: mmino, dithothokiso, metjeko, difilimi, dijo, feshene, bonono le boradi, dipuisano tsa bohlale le mosebetsi o kopanetsweng ho bataki ba Aforika Borwa le bomphato ba bona ka hara kontinente le ba qhalakaneng ka hara kontinente.3.5. Letsatsi la Matjhaba la Malapa le tla ketekwa ka la 15 Motsheanong 2016 tlasa mookotaba wa matjhaba  Malapa, bophelo bo itekanetseng le Bokamoso ba Moshwelella  e leng o amanang le Lenaneo la 2030 bakeng sa Ntshetsopele ya Moshwelella (le amohetsweng ka 2015). Letsatsi la Matjhaba la Malapa le phatlaladitswe ke Kopano Kakaretso ya Lekgotla la Matjhaba a Kopaneng mme le tsepamisitse maikutlo hodima Malapa: bophelo bo botle le boitekanelo ba bana le batjha; botsitso ba malapa a sebetsang le diphetho tsa bophelo bo botle; le bophelo ba boleng bo betere bakeng sa batho ba baholo.3.6. Ho tloha ka la 16 ho isa la 20 Motsheanong 2016 Lefapha la Metsi le Tsamaiso ya Dikgwerekgwere le tla etella pele Beke ya Dikgwerekgwere le Bohlweki tlasa mookotaba:  Ha se feela ka ho hulela . Letsholo le tla hlahisa temoso ka bohlokwa ba tsamaiso ya dikgwerekgwere le ho kgothaletsa mekgwa e betere ka ho fetisisa ya ho sebetsana le dikgwerekgwere.Lenaneo le ka sehloohong ke Lenaneo la Phediso ya Mabakete; kgatelopele e kenyeletsa phediso ya mabakete ka botlalo dibakeng tsa mekhukhu tsa KwaZulu-Natal, Leboya Bophirima, Mpumalanga le Gauteng. Kapa Bophirima e se e phethetse ka diphesente tse 99.8. Kgatelopele diporofenseng tse ding e kenyeletsa phediso ya matlwana a mabakete a 20 560: Foreisetata (4 056), Kapa Botjhabela (2 672); Kapa Leboya (2 421) le Leboya Bophirima (398).Letona la Metsi le Tsamaiso ya Dikgwerekgwere, Nomvula Mokonyane le tla nka karolo ho Komiti ya Matjhaba ya Matamo a Maholo (ICOLD) ya bo-84 Setsing sa Dikopano sa Sandton ho tloha ka la 15 ho isa la 20 Motsheanong 2016. Lepatlelo lena ke la ho arolelana tsebo ya moralo, kaho, paballo le sekgahla sa matamo a maholo. Hape e tla kenyeletsa maeto a ho ya matamong a maholo a Aforika e Borwa le ho nyehela mekutung ya ho baballa metsi.3.7. Jwaloka karolo ya Lewa le Kopanetsweng la ho Tseba ho Bala le Dipalo, Lefapha la Thuto ya Motheo le tla tshwara 2016 Spelling Bee ho ntlafatsa tshebetso ya bana dipuong.Kabinete e etsa kgoeletso dikolong kaofela, ho matitjhere le batswadi ho kgothaletsa baithuti ba diporaemari ho kenela 2016 Spelling Bee pele ho kwalwa ka la 31 Motsheanong 2016. Bakeng sa tlhahisoleseding e batsi etela www.education.gov.za.4. Maemo a Kabinete Mabapi le Dintlha tsa Bohlokwa Maemong a Hajwale4.1. Kabinete e tshwela ka mathe ka matla bosemorabe bo pepeneneng bo bontshitsweng ke batho ba bang ka hara naha, ka ho qolleha ho lepatlelo la marangrang a dikgokahanyo tsa kahisano. Boitshwaro bo jwalo bo kgahlanong le maitshwaro a hlahellang ho Molaotheo wa rona, boikarabelo bo teng le boleng, le ho thunthetsa ditokelo tsa batho ba bo rona. Sena ha se batlehe setjhabeng sa rona sa demokerasi. Ka ho qolleha Kabinete e swabisitswe ke ditshwaelo tse amahanngwang le setho se ka sehloohong sa Lekgotla la Dinyewe, Moahlodi wa Lekgotla le Phahameng la Dinyewe Mabel Jansen.Dipuo tsena, haholoholo tse entsweng ke setho se hlomphehang sa lekgotla la dinyewe ha di tsamaelane le seo setjhaba se se lebeletseng ho tswa ho ditho tsa lekgotla la dinyewe. Lekgotla la Dinyewe le lokela hore kamehla le hloke leeme le mokgwa o ka nqane ho kgalemelo.Mamellano le tlhompho esale e le motheo wa ntwa ya rona ya tokoloho mme e dula e le karolo ya bohlokwa ya motheo wa demokerasi ya Aforika Borwa. Ha re beng ngatana nngwe hape hore ka kopanelo re hlole dikarohano tsa bomorabe ka hara setjhaba sa bo rona.Lefapha la Toka le Ntshetsopele ya Molaotheo le rera ho sebetsana le dintlha tse kang tseo ka ho hlahisa melao e tla sebetsana le bosemorabe mme ka ho qolleha dipuo tsa lehloyo.Kabinete e boela e etsa kgoeletso ho maAforika Borwa kaofela ho hlomphana jwaloka ha ho tekilwe ho Bili ya Ditokelo.4.2. Kabinete e boeletsa ho tshwela ka mathe ha Moporesidente Jacob Zuma ha tshenyo ya dikolo tse 24 ke batho ba ipitsang badudi ba setereke sa Vhembe ho la Limpopo. Tshenyo ena ya meralo ya motheo ya dikolo e beha bana ba rona mathateng le ho nyefola mekutu ya naha ya ho fana ka thuto ya boleng.Kabinete e ananela kopano ya Moporesidente Jacob Zuma le Morena wa maVenda, Morena Thovhele Toni Mphephu Ramabulana e hlophisitsweng ka kopo ya motlotlehi ka la 8 Motsheanong 2016 ho rarolla mathata ka hara Vuwani.Moporesidente Jacob Zuma o hlophisitse moifo wa tshebetso o eteletsweng pele ke Lefapha la Puso e Kopanetsweng le Merero ya Botjhaba ho etella pele tsamaiso ya ho tla sebetsana le diporojeke tsa meralo ya motheo ya kahisano bakeng sa Masepala wa Lehae wa Makhado. Kabinete e leboha Moifo wa Tshebetso wa Matona o etetsweng pele ke Letona Desmond van Rooyen bakeng sa metjha ya ho rarolla taba ena le ho ananela karolo e bapetsweng ke Kantoro ya Tonakgolo Stanley Mathabatha, le Majoro wa Phethahatso wa Vhembe, Tshitereke Matibe; Meyara wa Phethahatso wa Thulamela, Grace Mahosi le Meyara wa Phethahatso wa Makhado, David Mutavhatsindi.Nakong ya dikopano tsa Moifo wa Tshebetso, baetapele ba botjhaba ba neng ba le teng ba entse boitlamo ba ho sebetsa le mmuso bakeng sa ho rarolla koduwa ena le ho tshwela ka mathe tshenyo ya thepa le merusu le ho etsa boipiletso ba tharollo e potlakileng ya maemo ana. Dikopanong tsena baetapele ba botjhaba le Moifo wa Tshebetso ba tiisitse botjha diphetho tsa kopano le Moporesidente le ho etsa qeto ya ho tlaleha ka kgatelopele ho Moporesidente. Mothating ona Moifo wa Tshebetso o ntse o buisana le bankakarolo kaofela jwaloka mokutu o tswellang wa mmuso wa ho kgutlisetsa dintho madulong Vuwani le metsaneng e mabapi.Kabinete e leboha ditho tsa badudi le boetapele ba botjhaba bo ileng ba kenakena bakeng sa ho tshireletsa dikolo tse setseng le ho theha tikoloho ya dipuisano tse tswellang. Ho keke ha ba le lebaka le utlwahalang la ho amohela tshenyo e hlokang kelello ya meralo ya motheo ya setjhaba e kang dikolo. Badudi bao ba tla fumanwa ba le molato wa ho tjhesa ditheo tsa setjhaba sa rona ba tla tobana le letsoho le matla la molao.Kabinete e hopotsa maAforika Borwa hore demokerasi ya rona e neha baahi ba yona kaofela mapatlelo a mangata ho hlahisa dingongoreho tsa bona le ho sebedisa dipuisano tse ahang tse lebisang tharollong ka kutlwano. Badudi ba setereke sena ba kgothaletswa ho phema batho bafe kapa bafe ba etellang pele le ho senya bokamoso ba bana ba rona le ho ba tlaleha makaleng a tiiso ya molao.Ketsahalong e arohaneng e amanang le ena Kabinete e lemohile ka ngongoreho e kgolo merusu e ntseng e tswela pele, tshitiso ya dikolo le ho tjheswa ha ditheo tsa lefapha la sephethephethe tulong ya Grabouw ya Kapa Bophirima. Kabinete e boeletsa hore matla a phethahetseng a molao a tla sebediswa ho ba fumanwang ba le molato wa diketso tsa botlokotsebe.4.3. Kabinete e fetisetsa matshediso a yona ho malapa le metswalle ya ba lahlehetsweng ke bophelo ka lebaka la dikgohola dibakeng tsa KwaZulu-Natal. Mmuso o fana ka ditshebeletso tsa taolo ya dikoduwa le pebofatso ho mahlatsipa.4.4. Kabinete e hopotsa maAforika Borwa ho tswela pele ho sebedisa metsi ka paballo ho boloka phano e lekaneng bakeng sa bokamoso, kaha ho ntse ho na le dibaka tse ntseng di aparetswe ke maemo a komello ka hara naha.Tshehetso ya mmuso bakeng sa ho bebofatsa sekgahla se senyang sa komello ka kabo ya ditekanyetso tsa nako e kgutshwanyane, e mahareng le e telele bakeng sa ho thusa ka ditjhelete mananeo a mafapha ka mafapha a arabelang ho ditlhoko tse ikgethang tsa dibaka tse thefutsweng ke komello le tlhokeho ya ho sebetsana le tahlehelo ya metsi ho marangrang a hlokolosi a phano ya metsi.Mmuso o thehile Moifo o Kopanetsweng wa Matona mabapi le Phano ya Ditshebeletso, ka boemedi ho tswa makaleng a fapaneng. Jwaloka karolo ya mekgwa ya pebofatso e nkuweng ho lwantsha kgahlamelo ya komello, melawana ya tshebediso ya matamo e se e kentswe matamong a 35 le mekgwa e 4 moo dithibelo di ntseng di sebediswa hajwale mabapi le mohlodi wa metsi (ditaelo tsa dithibelo tshebedisong ya malapa le ho tsa temo).Ho bebofatsa sekgahla sa komello ho basebedisi ba metsi, Lefapha la Metsi le Tsamaiso ya Dikgwerekgwere le sebedisitse tjhelete e fetang R500 milione bakeng sa tshohanyetso le boitshunyako ba nako e kgutshwanyane KwaZulu-Natal, Foreisetata, Leboya Bophirima, Kapa Leboya, Mpumalanga, Limpopo, Kapa Bophirima le Kapa Leboya. Boitshunyako ba nako e mahareng le e telele bo reretswe ho netefatsa hore re kgona ho tobana le ho fetofetoha ha tlelaemete, e leng se fokotsang dikotsi tsa pebofatso ya komello bokamosong.Katamelo e sebediswang ke mmuso bakeng sa ho sebetsana le komello le bothata ba ho foketseha ha boleng ba mobu, e thusa bakeng sa dikarabelo tse momahaneng le ho kopana tsa mafapha a mmuso, e leng, lenaneo la Tlhokomelo ya mobu, Re Sebeletsa Metsi, Re Sebetsana le Mello le la Re Sebetsana le Mekgwabo, e nyehelang bakeng sa tlhahiso ya mesebetsi, polokeho ya dijo, ntshetsopele ya maitsebelo, paballo, tlhabollo ya mobu le paballo botjha hammoho le ntshetsopele ya dibaka tsa mahae. Taba ya komello ya hajwale e batla hore ho be le tshebediso ya dithekenoloji tse ntlafatsang boikemelo hara mathata. Ka hoo ka 2015 Aforika Borwa e tjhaelletse monwana tshebediso ya poone e mamellang komello e lokisitsweng ka dijine tsa borasaense bakeng sa ho sebetsana le taba ya polokeho ya dijo. Hape re matlafatsa meralo ya ntlafatso le dithekenoloji tse batlehang bakeng saho baballa botjha dibaka tse amehileng bakeng sa ho thibela ho theoha ha boleng ba mobu le ho baballa bokgoni ba tlhahiso ba mobu.Jwaloka katamelo e kopanetsweng Aforika Borwa e itlamme ho ikopanya le ho ba mokgola-molemo wa lenaneo la lefatshe la thuso ka tshehetso la Khonvenshene ya Mokgatlo wa Matjhaba a Kopaneng ya Twantsho ya Mahwatata (UNCCD). Ka boitshunyako bona, re ya ikenya ntlheng ya ho kenngwa tshebetsong ha ho thuswa re le setjhaba ka ho ithaopa jwaloka karolo ya ho fihlella Merero ya Ntshetsopele ya Moshwelella. Pehelo e ka sehloohong ya ho se nke Lehlakore ho Theoheng ha Boleng ba Mobu ho tiisetsa karolo ya batho ba lehae mabapi le ho rala le ho kenya tshebetsong mekgwa ya ho kgina le ho tjhetjhisa ho theoha ha boleng ba mobu. Lewa la Ipapiso le ho Fetofetoha ha Tlelaemete le phethetsweng haufinyana tjena le hlwaya boitshunyako bo ka sehloohong le ho bebofatsa ho amohelwa ha meralo ya bohlokwa ya Metsi, Temo, Diphapang tsa Tlhaho, Bophelo bo Botle, Bodulo ba Batho, le Phokotso ya Dikotsi ho ya ka makala a fapaneng hore e be Lewa le Naha la Ipapiso le pharaletseng. Ho tloswa ha dimela tseo e seng tsa Tlhaho tsa Naha ka lenaneo la Re Sebeletsa Metsi dibakeng tsa tshwaro ya metsi le metjha ya metsi le nyehela bakeng sa boleng le boteng ba metsi bo ntlafetseng.4.5. Kabinete e lemohile ka ngongoreho seteraeke sa Kantoro ya Poso ya Aforika Borwa (SAPO), seo ditlamorao tsa sona di nang le kgahlamelo ho tokiso botjha ya tshebeletso e betere bakeng sa maAforika Borwa.Mmuso ka Lefapha la Dikaho tsa Motheo tsa Dikgokahanyo le Ditshebeletso tsa Poso o sebeletsa ho sebetsana le mathata a Kantoro ya Poso bakeng sa ho tlisa botsitso le ho lokisa maemo. Ka Phato selemong se fetileng, Lefapha le thontse boto e ntjha, Mohlanka e Moholo wa Phethahatso (CEO) e ntjha le ho matlafatsa botsamaisi bakeng sa ho tataisa ditshebetso le ho tlisa botsitso ka hara SAPO. Botsitso ba ditjhelete ba SAPO bo tswela pele ho ba ntlha e ka sehloohong.SAPO e dutse e le setheo sa bohlokwa bakeng sa ho atolosa mmuso, e-commerce le ditshebeletso tsa ditjhelete ho maAforika Borwa ka dikantoro tse ballwang ho 2 448. Re kgothatswa ke ntlha ya hore botsamaisi le boetapele ba basebeletsi ba ikopantseng ba itlamme bakeng sa ditherisano jwaloka motjha wa ho rarolla diphapang tsa bona.4.6. Kabinete e thoholetsa sehlopha sa baithuti sa Aforika Borwa (Liam Baker, Dylan Nelson, SangEun Lee, Ralph McDougall, Timothy Schlesinger, Hannah Clayton, Rauseenah Upadhey, le Mpho Nkwana) bakeng sa ho hapa Tlhodisano ya Olimpiad ya Mmetse ya Pan African ya bo-24 ho la Senegal. Lee, ya dilemo tse 17, o ile a rweswa moqhaka jwaloka Mofumahatsana wa Mmetse wa Aforika tlhodisanong ya banana selemo sa bobedi ka tatelano.Dipotso:Donald LiphokoMohala: 082 901 0766"
Pehelo ya Kopano ya Kabinete ya la 25 Motsheanong 2016,26 May 2016,https://www.gov.za/speeches/statement-cabinet-meeting-25-may-2016-26-may-2016-0000,https://www.gov.za/st/speeches/statement-cabinet-meeting-25-may-2016-26-may-2016-0000,"1. Ho kenngwa Tshebetsong ha Mananeo a Bohlokwa a Mmuso1.1. Mekete ya Yunivesithi ya Fort Hare ya dilemo tse lekgolo eneng o tshwerwe ka semmuso ke Moporesidente Jacob Zuma e bile lekatleho e kgolo. Makgolokgolo a baeti ba neng ba kenyelletsa Moithuti wa kgale le Moporesidente wa Zimbabwe Robert Mugabe, hong le manqosa a dinaha tse ding ba ne ba tlile moketeng ona o tummeng wa nalane ya Aforika Borwa.Sena se ile sa tobana le Kgwedi ya Aforika, moo ho ketekelwang ho thehwa ha o neng o bitswa Mokgatlo wa Kopanelo ya Aforika (OAU), oo kajeno o bitswang Kopanelo ya Aforika (AU) Kabinete e ananela katleho e entsweng mabapi le tharollo ya dintlha tsa baithuti, tse ka beng di sa etella merusung ya tshenyo ya thepa.1.2. Ketelong ya Moporesidente Jacob Zuma ka mosebetsi ho Rephabolikiya Uganda,Dihlooho tsena tse pedi tsa Mmusodi ile tsa dumellana ho matlafatsa dikamano, mme tsa buisana ka maemo a dipolotiki le tshireletso bakeng sa Rephabolikiya Brundi le Botjhabela ba Democratic Republic of Congo.Hape Moporesidente Jacob Zuma o ile a ya moketeng wa tlhomamiso ya Moporesidente Yoweri Museveni. Ho fihlela jwale, Aforika Borwa le Uganda di saenne ditumellano tse 20 pakeng tsa tsona, le dikhamphani tse ka bang 70 tsa Aforika Borwa tseo ha jwale di sebetsang Uganda. Ka 2015, dihlahiswa tsa Aforika Borwa tse rometsweng Uganda di fihlelletse ho R1.7 bilione ha dihlahiswa tse keneng Aforika Borwa e bile paloyohle ya R98 milione.1.3. Kabinete e ananelakakaretso ya katleho bakeng sa ketelo ya Moporesidente Jacob Zuma ya Semmuso Mmusong wa Qatar le ho saenwa ha ditumellano tse ngatanyana le boitlamo bo kang ba Tumellano ya Tshebedisano ya Sesole, Tshebedisano ya Sepolesa le Tshebedisano ya Bonono, Setso le Lefa. Ho thehwa ha Komiti ya Matona a ka Naheng (IMC) ya Tsetelo ya ho hlokomela tshebetso ya ditumellano ho eketsa hodima Dikeletso tse hlophisitsweng Mahlakoreng ka bobedi tsa ho kgothatsa le ho phahamisa dikamano ho fihlella bohatong ba leano le itseng.Dipuisanong tsa kopano le Foramo ya Kgwebo ya Aforika Borwa- Qatar, Moporesidente o thoholedtse kamano ya maqhama sa Kgwebelanoya Dikgwebo ka sepheo sa ho fetola maemo a moruo dinaheng ka bobedi. Jwaloka ka ha dinaha tse pedi tsena e le tse itshetlehileng ka mawatle, ho bile le dipuisano mabapi le bokgoni ba tshebedisano bakeng sa Moruo wa Lewatle. Dikhamphani tse ngatanyana tsa Aforika Borwa, haholo tse amanang le lekala la Dikhemikhale tsa Peterole di sebeletsa naheng yaQatar. E nngwe ya ditsetelo tse kgolohadi tsa Aforika Borwa naheng tsa Middle East ke Sasol e leng bohlokwa haholo mabapi le Ntshetsopele ya poloko ya kgase ya naha ya Qatar.Dintlha tse ding tseo ho builweng ka tsona di kenyelletsa dikamano bakeng sa kgwebo le moruoekasita le dintlha tse amang kgotso le tshireletso lefatsheng ka bophara le mabatoweng a dinaha.1.4. Moporesidente Jacob Zuma o nehelane ka Kgutlisetso ya mobu e le karolo ya Mokgahlelo wa 1 wa tefo ya ditleleime bakeng sa Kruger National Park. Paloyohle ya R84 milione e ile ya abelwa ditikoloho tse tsheletseng, tse tharo tsa Limpopo le tse tharo tsa Mpumalanga e le karolo ya sebaka sa mobu oo boholo ba ona e ka bang dihekthara tse 318 000.Mmotlolo ona wa tefo o hlokometse bohlokwa boo Kuger National Park e ikgethang ka bonale ho etsa bonnete ba hore puseletso ya moputso wa tjhelete ke e bonahalang ka ha beng ba ditleleime ba keke ba hlola ba kgutlela mobung oo wa bona.Sena se tsamaelana le tokiso ya tekano tlasa lenaneo la mmuso la puseletso ya mobu mme le ho bontsha bohlokwa ba nalane ya lenaneo la diphetohotse teng naheng.Ho tswela pele ho matlafatsa ditikoloho tsena, 1% ya letlole la tsa bohlaudi e bokelletse R6.5 milione ka selemo bakeng sa kuno ya ditikoloho. Sena se bile le diphetho tsa kaho ya diahelo tsa thuto tse ngatanyana ho kenyelletswa boloko ba tshebeletso ya taolo Sekolong se Phahameng sa Dumisani, laborathori ya dikhomputara Sekolong se Phahameng sa Masiza, Dilaborathori tsa saense dikolong tse phahameng tsa Tlakulane le Sibusiswe, khitjhine le lebala la ho bapalla la baithuti ba Kereiti ya R sekolong sa poraemari sa Takheleni.Ka 2016/17, dipuisano tse tla tshwarwa mmoho le ditikoloho tse amehang, ke ditshebeletso tsa sehlooho tse akaretsang kaho ya dilaborathori tsa saense tse nne, tse tlang ho ba Sekolong se Phahameng sa Mbuyane, Sekolong sa Sekondari sa Mahlale, Sekolong se Phahameng sa Lepato le Sekolong sa Sekondari sa Makuya, diporofenseng tsena tse pedi tsa Limpopo le Mpumalanga.Kabinete e hatelletse hodima bohlokwa ba maqhama pakeng tsa batho ba merabe e mengata ditikolohong e leng ntho e tla tlisa momahano setjhabeng.Mmotlolo wa Aforika Borwa wa kgutlisetso ya mobu o itshetlehile hodima motheo wa boiphihlelo ba pele mme ha jwale o tlameha ho qapa kunong ya moruo o tshwarellang ho e na le phetiso ya tefo e le nngwe e kgathatsang eo hangata e siileng ditikoloho di sa itekanela. Mokgahlelo wa 2 wa tefo tsa ditleleimi o tla kenyelletsa diporojeke tseo sepheo sa tsona e tla ba ho etsa bonnete ba hore ditikoloho di tswela pele ho una menyetla dikgwebong tsa Phaka ka nakoe telele.1.5. Diphetho tsa Seboka saBaetapele ba Dinaha tse matla mabapi le ho Kopanya Merero ya Puseletso tlasa mookotaba wa  Katamelo bakeng sa morero wa toka, le puseletso e tswellang e hlokang letheba bakeng sa basebetsi bohle se neng se etelletswe pele ke Letona la Bophelo bo Botle Aaron Motswaledi le Letona la Mesebetsi Mildred Oliphant, ba tsheheditswe ke Motlatsi wa Letona la Mehlodi ya Diminerale, Motlatsi wa Letona la Bophelo bo Botle le Mesebetsi di ile tsa ananelwa.Seboka se ile sa tsepama hodima thuso ya batho ho fumana bophelo bo botle le tshireletso ka pono ya ntshetsopele le ho kopanya morero wa puseletsobakeng sa Aforika Borwa. Matona a tswang diterekeng tsa Ntshetsopele ya Dinaha tse ka Borwa ba Aforika (SADC), Indasteri ya Aforika Borwa ya Dimaene le mesebetsi e hlophisitsweng ekasita le mekgatlo ya basebetsi ba dimaeneng baseng ba dihetse dikgala ba ile ba nka karolo Sebokeng. Ho ya ka morero wa kopano ya puseletso e lebelletsweng, mmuso o tla etsa bonnete ba hore basebetsi ekasita le basebetsi ba seng ba dihetse dikgala dimaeneng ba fumana kuno ya puseletso e tsamaelanang le tekanyetso ya kgwebo ya mmaraka e tla fana ka bophelo ba boiketlo bo tswellang ho ba malapa a bona.Ho sebetsa mmoho le baemedi ba basebetsi le lekala la dimaene, mmuso o ikemiseditse ho qala morero wa ho lebella le ho lekola o tla fana ka ditefo tsa kgothatso ho dikhamphani tse tsamaelanang le molao wa tshireletso le puseletso.1.6. Kabinete e ananetse ho bulwa ha Bio-Manufacturing Industry DevelopmentCentre (BIDC) ya pele ya naha Pretoria ke Lefapha la Saense le Thekenoloji.Mosebetsi wa setsi e tla ba karolo ya Leano Naha la Dintlha tse Robong la ho bula menyako bakeng sa dikgwebo tse nyane, tse mahareng le tse seng di hola (di-SMME). Le tshehetsa di-SMME tse sebetsang ka bio-manufacturing ka ho di kgontsha hore di leke menyetla ya mmaraka. Dikhamphani tse kentsweng ho BIDC di na le katamelo ho ditshebeletso tse seng di loketse tshebediso, tshehetso mabapi le patlisiso ya ntshetsopele ya dilaboratori.Mokgahlelo w a sethatho o tla ba le diphetho mabapi le ho hlahisa mesebetsi ya nakwana le mesebetsi ya nako e telele ya seabo sa moruo o ka bang R250 milione ka selemo nakong ya dilemo tse hlano tse tlang. Ha jwale BIDC e tshehetsa dikgwebo tse 19 tseo ho tsona tse 16 e leng tsa bahwebi ba batsho, ho kenyelletswabeng ba dikgwebo tsa basadi ba batsho ba 10. Ho eketsa hodima sena, ke mesebetsi e 55 ya nako e telele le mesebetsi e 171 ya nakwana e seng e hlahisitswe, le barupellwa ba mosebetsi ba 54 ba rupelletsweng.1.7. Kabinete e ananetse phatlalatso e entsweng ke Letona la Eneji, Tina Joemat-Pettersson ya ho hlahisa Pholisi ya Kgase e e tla tataisetsa naha moruong wa tlholeho ya kgase o tswellang. Tlhahiso ya kgase e le mohlodi wa keketso yamatla a motlakase Aforika Borwa e tla theola ho tshepela mashaleng le ho etsa bonnete ba hore kabo e lekaneng ya phetoho le tshireletso ya eneji di tla fumantshwa badudi le moruo ho tloha jwale ho isa nakong e tlang. Sena hape se tla eketsa tsela ya naha ya tsamaiso ya ho lemoha kgwebo ya moruo, ho kenyelletswa ha tsela ya kgolo le tlhahiso ya mesebetsi.Nakong ena e kgutshwane Lefapha la Eneji le sebedisa lenaneo la kgase ho ya motlakaseng, le tla tsamaisa 3,726 MW tsa motlakase le ho sebetsa ka potlako bakeng sa ntshetsopele ya indasteri ya kgase ya lehae e tla kgothalletsa ho hlwela tsela ya tsetelo e lokileng ya ho kgonahatsa tikoloho.Menyetla ya mosebetsi e amanang le ntshetsopele ena ya indasteri,ka ho tobileng le ho sa tobehang, e tla etsa paloyohle ya 1.25 milione ya nako e feletseng e leng tekanyetso ya menyetla ya mesebetsi e kahodimo ho nako ya dilemo tse 25. Nakong e kgutshwane lenaneo la kgase   matleng a motlakase le tla ba le seabo sa ho thusa ho theoha ha moruo le mabapi le thibelo ya tahlehelo ya mosebetsi.1.8. Ho phatlhalatsa ka semmuso ha  Save Energy  nakong ya Kopano ya AfricanUtililty Week ya 2016, e neng e etelletswe ke Lefapha la Eneji, e ahella hodima letsholo la mmuso la ho Boloka Eneji, le ileng la hlomamiswa ke Moporesidente Jacob Zuma ka 2015.1.9. Hape tlhomamiso ke letsholo la  Tekolo ya Sesebediswa  la ho lekanya kapa ho metha tshebetso e lekaneng ya eneji e tla neha bareki kgethoha ba reka disebediswa. Ho tla kenngwa leibole disebedisweng kaofela ho bontsha kamoo di sebetsang ka teng kamanong le Mehato ya Tshebediso ya Eneji e Fokolang.1.10. Kabinete e hlokometse Bohlokwa ba Theko ya Eneji yaKahare ho Naha ya Aforika e neng e tshwerwe ke Lefapha la Kgwebisano le Indaseteri le Lekgotla le Romelang ka Ntle ho Naha la Ditlhahiso tsa Boqhetseke ba Motlakase ba Aforika Borwa. Dikhamphani tsa Aforika Borwa tshebeletso le bokgoni ba tlhahiso le boinjenere di ile tsa hlahiswa ho baemedi ba mesebetsi ya motlakase ho tswa Ethiopia, Kenya, Tanzania, Borwa ho Sudan le Nigeria. Sena se ile sa beha Aforika Borwa maemong a betere a ho nka karolo tsetelong ya menyetla ya thakgolo ya meaho ya motlakase bakeng sa Aforika e akanyetswang pakeng tsa $20 bilione le $42 bilione ka selemo nakong ya dilemo tse 10 tse tlang.1.11. Kabinete e kgothaditswe ke tlhomamiso ya Acid Mine Drainage (AMD) ya tharollo ya nako e telele Sedikeng sa Bohareng ba AMD la Germiston bo tla fumantshwa thuso ya ditjhelete tsa pedi borarong ke lekala la dimaene le nngwe borarong ke basebedisi ba metsi.Sena se latela ho phethwa ka katleho ha tharollo ya nako e kgutshwane tlasa IMCmabapi le AMD. Ka 2011 mmuso o ile wa laela Trans   Caledon Tunnel Authority, eo e leng Motheo wa Mmuso tlasa Lefapha la Metsi le Dikgwerekgwere, ho fana ka tharollo ya nako e kgutshwane ho phephetso ya AMD Gauteng.Sepheo sa tharollo ya nako e telele ke ho ntshetsa pele tlhwekiso ya metsi a silafetseng ka ho tlosa dikhemikhale le ho hlahisa metsi mabapi le tshebediso ya ho rekiswa ha metsi tabeng ya diindasteri kapa ya ho nowa.1.12. Kabinete e ipiletsa ho badudi bohle ba Lesotho ba dulang Aforika Borwa e le ka tlolo ya molao hoetsa kopo yaLesotho Special Permit (LSP) Setsing sa Ditshebeletso pele ho la 30 Phuptjane.LSPe fumanwa tlasa kabelo e ikgethileng bakeng sa batho ba sebetsang,ba ithutang kapa ba nang le dikgwebo Aforika Borwa mme bao e saleng ba le naheng pele ho la 30 Loetse 2015. Ho feta moo, bakopi ba Lesotho ba fumaneng ditokomane tsa Aforika Borwa ka bobodu ba eletswa ho nehelana ka tsona ho batho ba kgethilweng dikantorong tsa Lefapha la Merero ya Lehae e le hore ba fumane lengolo la kopo ya tshwarelo. Tshwarelo ena e tla qetella ho ba teng ho la 31 Tshitwe 2016. Hape bahiri ba baahi ba Lesotho ba lokela ho nka monyetla wa tumello ena.1.13 Kabinete e ananela kgothalletso ya Letona la Dipapadi le Boikgathollo Fikile Mbalula ya hore ditebele tsa lehae di boetse di ya phatlalatswa ho SABC. Ho fihlella kajeno  Boxing is Back le mananeo a  TKO  ho SABC a fihlelletse ka hodimo ho dimilione tse1.3. Ho kgutla ha papadi ena thelevisheneng, e tla kuno e kgolo mabapi le ditjhelete ho Boxing South Africa, ho matlafatsa ditebele tsa basadi le tshehetso ya bakgothalletsi le boraditebele.2. Diqeto tsa bohlokwa tsa Kabinete2.1. Kabinete e tsebisitswe mabapi le sephetho sa dipuisano le ho hlakolwa ha Tumellano ya Maqhama ya Moruo (EPA) pakeng tsa SADC le Dipuso tsa Kopano tsa Yuropa (EU)Kabinete e ananetse hore EPA e nehelanwe Palamenteng.Tumellano e tla theha mmuso o le mong wa kgwebo pakeng tsa Kopano ya Melao ya Aforika e ka Borwa (SACU) le EU. Hape e kgothalletsa kgetho ya Aforika Borwa letoto la dihlahiswa tsa temo marakeng wa EU tse kang tswekere, ethanole, veine, ditlhapi le ditholwana. EPA e ahella hodima Tumellano ya Tshebedisanommoho ya Ntshetsopele ya Kgwebo (TDCA) eo Aforika Borwa e e phethile ka 2000 le EU.EPA e fa Aforika Borwa nako ya keketso ya pholisi dibakeng tse ngata. Hape Aforika Borwa e buisane mabapi le Porotokole ya Sesupu sa Meedi le EU, ho latela thahasello e holangya tshireletso ya mabitso a veine le a ikgethang a temo ya dihlahiswa tse ikgethang tsa mabitso. Mabitso a kang a diwaene tse 102 tse tla sireletswa tlasa tumello ya dihlahiswa tsa temo tse tharo tse kangRooibos, Honeybush le Karoo Lamb.Tumellano e etsa bonnete ba hore e tsamaisana le dipheo tsa Morero wa Ntshetsopele ya Naha (NDP) tsa hore Aforika Borwa e Ntshetsopele ya dikgwebo tsa diindasteri le ho phamisa dihlahiswa tsa Aforika Borwa tse romelwang dinaheng tse ka ntle dimmarakeng tsa EU. Se bohlokwa ka ho fetisisa ntshetsopeleng ke hore EPA e phahamisa ntshetsopele ya lebatowa ya thekiso Aforika ha hoo e ba le seabo kamahanong ya lebatowa.2.2. Kabinete e ananetse phatlalatso ya Pampiri ya Dikeletso mabapi le ho Falla ha Batho Dinaheng tsa bona Lengolong la Mmuso hore setjhaba se fane ka dipuopehelo. Hape Kabinete e tsebisitswe mabapi le ho batla dikeletso bathong le diketsahalo ho Pampiring ya Dikeletso bakeng sa 2016/17.Pampiri ya Dikeletso e itshetlehile hodima NDP mme e nka maemo a ho fedisa bofuma le ho hlahisa mesebetsi e fanang ka seriti.Phallo e lokela ho sebedisetswa ho fedisa ho ipheta ha maemo, ho hodisa bokgoni le mohlodi wa tsebo ka ho tlosa ditshita ntshetspeleng ya mabatowa. Sena se batla hore Aforika Borwa e sebedise lewa la tsetelo ho hodisa ntshetsopele ya morero o sebetsang hantle le ho sireletsa phallo. Tshebediso ya Phallo ho tswa dinaheng tse ding e tla re atametsa katlehong ya botsitso pakeng tsa ho fumana ditlhoko tsa Aforika Borwa empa e ntse ho sireletswa botumo ba Aforka Borwa le tshireletso ya naha.2.3. Kabinete e ananetse Lefapha la Temothuo, Meru le Botshwasi ba Ditlhapi ho tshwarisana mmoho le Mokgatlo wa Diphedi tsa metsing wa Aforika e ka Borwa Sebokeng sa Diphedi tsa metsing tsa Naha, ho tloha ka la 26 ho ya ho la 30 Phuptjane 2017 Aforika Borwa. Lena e tla ba lekgetlo la pele Seboka sena sa Diphedi tsa metsing se tshwarelwa Aforika Borwa.Lekala la Diphedi tsa Metsing le behilwe e le le ka sehloohong ke mmuso ho bapala tema ya bohlokwa tshireletsong ya dijo le kgodiso ya moruo wa naha. Diphedi tsa metsing e kenyelleditswe mererong ya bohlokwa ya Operation Phakisa: Moruo wa mawatle. Ho tshwarwa ha Seboka sena ho tla etsa hore Aforika Borwa e kgone ho potlakisa ntshetsopele le tsetelo lekaleng la aquaculture ka ho abelana ka tlhahisoleseding le tsebo hong le menyetla ya neheletsano.Ho tshwara seboka sena hape ho hlahisa monyetla mabapi le lekala la bohahlaodi ho bontsha mesebetsi ya naha ya bohahlaudi mme borapolasi ba lehae ba tla lokisetsa batho ba ka hodimo ho ba 100 ba tla beng ba tlile pontshong e etellang dinaha tsa diphedi tsa metsing lefatsheng ka bophara.Hape dinaha tsa Aforika di tla fumana monyetla wa ho nka karolo le ho bontsha ka dihlahiswa tsa bona tse tlang ho ba le seabo se lokileng mabapi le ntshetsopele ya moruo bakeng sa lekala la aquaculturelebatoweng la Aforika Borwa.2.4. Kabinete e tsebisitswe ka ditokiso tse entsweng Kgaolong ya Sephetho sa 12 sa Ketsahalo ya Moralo wa Lewa la Nako e Bohareng (MTSF). Sena se arabela qeto ya mmuso ya ho matlafatsa tsmaisano pakeng tsa Kgaolo ya Sephetho sa 12 MTSF- e leng tlwaetso ya ntshetsopele e lokileng le e hlwahlwa ya Tshebeletso ya Setjhaba, le NDP nakong ya 2014-20193. Diketsahalo tse tlang3.1. Ka Phuptjaneho tshwarwa mokete wa sehopotso sa dilemo tse mashome a 40 sa merusu ya June 16 1976, e ileng ya fetola dipolotiki tsa setjhaba naheng ya Aforika Borwa. Ditokiseletso tsa sehoptso di etswa ke IMC.Kgwedi ya Batjha e tla hlomamiswa ka la 1 Phuptjane tlasa mookotaba o reng  Batjha ba ntshetsa Aforika Borwa Pele  Sehopotsong sa Hector Petersen, Soweto ke Letona la Ofisi ya Moporesidente, Jeff Radebe. Sena se tla etsa lenaneo le telele la kgwedi le tla beng le tsamaiswa ke Eijensi ya Naha ya Ntshetsopele ya Batjha (NYDA), e inehetseng ho kgonahatsha le ho kgothalletsa batjha ba rona ho sebedisa menyetla e mengata makaleng a fapaneng ho ntlafatsa maphelo a bona le ho fumana bokgoni ba ho ba le seabo ntshetsopeleng ya moruo wa naha.Sena se tla ahella hodima mesebetsi ya Letsatsi la Batjha la Naha la la 16 Phuptjane, le tla beng le etelletswe ka semmuso ke Moporesidente Jacob Zuma Lebaleng la Dipapadi la Orlando Soweto.3.2. Lefapha la Ntshetsopele ya Setjhaba le tla hlomamisa Beke ya Naha ya Tshireletso ya Bana Polasing ya Braakspruit, Klerksdorp ka la 29 Motsheanong 2016 tlasa mookotaba o reng  Bohle ha re Sireletseng Bana ho ntshetsa Aforika Borwa Pele . Beke ena e tla tsamaelana le ketsahalo yaLetsatsi la Bana la Lefatshe la 1 Phuptjane 2016 le tla etellwa ke Moporesidente Jacob Zuma diahelong tsa bana ba dikgutsana Attridgeville, Gauteng le phethelwe ka la 5 Phuptjane Amersfoort, Mpumalanga.Kabinete e kgothalletsa baahi ho sireletsa bana kgahlanong le ho se kgathallwe, tlhekefeso, tlatlalapo le ho nyatswa ka ho tlaleha diketsahalo tseo kaofela ho balaodi.3.3. Lefapha la Merero ya Tikoloho le tla etella pele naha ho ketekela Letsatsi la Lefatshe la Tikoloho ka la 5 Phuptjane 2016 ho kgobokanya ma Aforika Borwa ho etsa ketso e lokileng ho sireletsa polanete ya rona. Selemong sena mookotaba wa rona wa Letsatsi la Lefatshe la Tikoloho e tla ba  E ba Hlaha bakeng sa Bophelo,  le tla tsepama hodima molato o moholo mabapi le bophelo bo hlaha le tshenyo eo o bo bakang.Katleho ya Aforika Borwa polokong ya bophelo ba diphoofolo le dimela tse hlaha, e entse hore naha e shejwe ka leihlo le tjhatsi mabapi le tlolo ya molao e kgolo e hlophisitsweng mabapi le ho phetiso ya bophelo bo hlaha tikolohong. Seabo sa tikoloho le tlolo ya molao bakeng sa bophelo bo hlaha se ya nyahamisa mabapi le Diphoofolo le dimela, maphelo a bolokehileng le bohahlaudi.3.4. Temoho ya Letsatsi la Lefatshe la Mawatle ka la 8 Phuptjane tlasa  Mawatle a Hlwekileng, Polanete e Hlwekileng di re dumella ho hlwaya seabo sa mawatle a naha ya rona le ditsela tse gata tseo mawatle a fanang ka seabo moruong wa rona. Hape e hlwaya diphephetso mabapi le ho tobana le tshilafatso ya mawatle, ho boloka mawatle  tekanyo ya ho tsamaisa tlelaemete ya naha, ho fana ka ditshebeletso tsa bohlokwa diphoofolong le dimeleng le ho boloka maphelo le tlholeho e sireletsehileng.4. Maemo a Kabinete Mabapi le Dintlha tsa Bohlokwa Maemong a Hajwale4.1. Mmuso o dula o tsepame hodima sehlooho sa kgodiso ya moruo, ho boloka mesebetsi e teng le ho hlahisa mesebetsi e tla tshwarella ka ho sebedisana mmoho le dikgwebo le mesebetsi. Ka lenaneo la rona la phetolo ya ditlhophiso le matlafatso ya ditjhelete tsa setjhaba, mmuso o tla dula sehlohlolong sa ona sa tjhelete e tswang ho etsa bonnete ba hore moruo o phahama ka matla ha moruo wa lefatshe o kgutlela madulong.Moporesidente Jacob Zuma o etelletse dikenello tse sehlotshwana tsa maqhama, a selehae le dinaha tse ding ho phahamisa naheng ho bontsha kgodiso ya moruo le tlhahiso ya mesebetsi.4.2. Kabinete e hlokometse kgolo ya palo ya ditlhahiso tsa tsetelo tse phatlaladitsweng naheng tse bontshang tshepo ya dinaha tsa tsetelo tikolohong ya moruo wa Aforika Borwa. E boetse ya bontsha hore naha ya rona e motjheng wa ho tswela pele ho kgutlisa sebaka sa tsetelo e matla.Bongata ba ditsetelo tse latelang bo bontsha tshepo e tswellang eo bahlahisi ba makoloi ba lefatshe ba nang le yona Aforika Borwa jwaloka sebaka sa tsetelo, le pholisi e tshehetsang tikolohoeo mmuso o fanang ka yona.4.3. Tsena di kenyelletsa tsetelo ya Toyota mabapi le Toyota Hilux e ntjha le polante ya tlhahiso ya Fortuner e lebelletsweng Durban, e butsweng ke Moporesidente Jacob Zuma.Sena se kgonahetse katshehetso e fanweng ke Lefapha la Kgwebisano le Indasteri le hohetseng ditsetelo tse kahodimo ho R25 bilinoe indatering ya makoloi dilemong tse hlano tse fetileng. Tsetelo ena e tla tshehetsa mesebetsi ka bang ka hodimo ho 4000 le kakaretso ya mesebetsi eo polante e nang le yona e fetang mesebetsi e 8000.Polante ena ke karolo ya ho phahamisa tsetelo ya Toyota ya R6.1 bilione indastering ya tlhahiso ya Aforika Borwa le tlhahiso ya makoloi a naha. Toyota e ekeditse thekiso ya makoloi mona hae lekaleng la yona la dithekiso le ho tshehetsa bafepedi ba hae ba kgonang, hape khamphani e tsepamisitse kgirong ya basadi ba nang le boqhetseke le ho fana ka menyetla ho basadi sebakeng sa mosebetsi.4.4. Hape Kabinete e ananetse phatlalatso ya BMW ya R6 bilione mabapi le ho qala moaho o motjha, e leng wa maemo a hodimo. Keketso ya moaho e tla etsa hore BMW e kgone ho hlahisa le ho romela ka ntle mokgahlelo o mong wa makoloi a BMW X3. Sena se bontsha Polante ya Rosslyn e le e nang le bokgoni bo hodimo ka hara neheletsano ya BMWya tlhahiso ho ya ka ditjeho tsa tlhahiso le boleng.4.5. Tsetelong e nngwe, Letona la Kgwebo le Indasteri le hlomamisitse R100 milione mabapi le Polante ya Tsamaiso ya Dursots & All Joy Tomato Modjadjiskloof haufi le Tzannen. Faboriki ena ha jwale e na le basebetsi ba 70 ho mme ho ntse ho lebelletswe ba tla eketseha ho ba 300 selemong se tlang. Hape e tla hlahisa mesebetsi ya nakwana e 900. Hape khamphani e qadile ditlhophiso tsa maano a ho romela 25% ya ditlhahiso tsa yona Middle East, China le dinaheng tse ding tsa Aforika.Ditsetelo tsena di bontsha tshebediso e iketlileng ya Leano la Dintlha tse Robong le Leano la Tshebetso ya Diindaseteri (IPAP) e tsepameng hodima tlhahiso e theilweng ya keketso ya molemo, tlhahiso ya mesebetsi le thomello e matalla dinaheng tse ka ntle hohodisa moruo le tlhahiso ya mesebetsi. Le ka ntle ho diqaka tsa moruo lefatsheng ka bophara, Aforika Borwa e lebelletswe ho thula ka sefuba e tswele pele.4.6. Kabinete e hopotsa bakgethi ba nang le boikarabelo ho sebedisa ditokelo tsa bona demokerasing ka la 3 Phato 2016. Kabinete e lebisa diteboho ho bakgethi bohle ba ileng ba nka nako ho ingodisetsa le ho paka dintlha tsa bona ho tsa bonnete ba hore mabitso a bona a hlahella letotong la bakgethi, leo jwale le seng le kwetswe.Letona van Rooyen o hlahisitse le ho tsebahatsa koranteng ya mmuso letsatsi la dikgetho tsa lehae, ho dumella ho thakgolwa ha tsamaiso ya dikgetho ho ya ka nako e behetsweng dikgetho. Hape phatlalatso e e boletse ho kwalwa ha ngodiso mabapi le ho nka karolo dikgethong tse tlang.Kabinete e ananela tshaeno ya Khouto ya Boitshwaro ya Dikgetho ke mekgatlo ya dipolotiki e kotjwang hore e ikokobeletsemelao le ho etsa bonnete ba hore dikgetho e ba tse lokolohileng le tse senang leeme. Sena se bontsha kgolo le botebo ba demokerasi ya rona.4.7. Kabinete e ananelaKopanoyaDitho tsa Naha tse Ikgethileng tsa 2016 le neng le tshwerwe ke Mokgatlo wa Mebuso ya Lehae wa Aforika Borwa (SALGA). Sena se tla kamora hoba naha e itokiseletse phetoho ya sehla se latelang sa mmuso wa lehae se tlang sa dikgetho tsa bommasepala tsa 2016.Seboka se buile ka katleho e entsweng dilemong tse 16 tse fetileng le sehleng sena sa dikgetho tsa mmuso wa lehae. Mosebetsi wa mmuso wa lehae ke ho fana ka ditshebeletso le ho boloka seriti sa batho le tsona di hlahisitswe. Diphephetso tsa sehlooho di hlahisitswe mme ha etswa boitlamo ho lenaneo la Lefapha la Kopanelo ya Puso le Merero ya Botjhaba (COGTA) la ho Kgutlela Motheong.Sena se lokisa tsela mabapi le demokerasi ya mmuso wa lehae wa sehla sa bone ka ho fana ka lenaneo la tshehetso ho bommasepala le taolo ya phetoho ho etsabonnete ba hore ho rena kgotso ntle le ditshitiso tsa ho fanwa ha ditshebeletso bathong ba Aforika Borwa.4.8. Kabinete e hlahisitse kgwao mabapi le ditshitiso Palamenteng, tse nkang setsi kgafetsa le tse matlafalang. Palamente ke diahelo tsa demokerasi ya rona eo re e lwanetseng ka thata mmeke sebaka sa setjhaba ka hoo se lokela ho hlontjhwa ke bohle.4.9. Kabinete e rorisamosebetsi wa IMCe etellwang ke Letona la COGTADes van Rooyen le sehlopha sa phethahatso ya mesebetsi ya diporofense ka ho kgutlisetsa dintho madulong sebakeg sa Vuwani, ba ntse ba hlokometse hore diphephetso di ntse di tswella dibakeng tse ding. Mmuso o sebeditse ka matla ho kopanya ditikoloho ka morero wa ho rarolla dintlha le ho tlisa ditshebeletso, ho kenyelletswa ho kgutlisetsa thuto madulong. Ho fanwa ka ditlelase tsa nakwana di entse bonnete bahore mesebetsi ya thuto e ya qadiswa.Hape mmuso o kopa ditikoloho le baetapele ho hlahisa dintlha ka ho sebedisa metjha le dibaka tse thehilweng ho kgonahatsa dipuisano. Diketsahalo tse sa lebellwang tsa ho tshwarella bana ba rona mabapi le thuto ha di amohelwe.Kabinete e rorisa mekgatlo yohle ya tsamaiso ya taolo ya molao mabapi le mosebetsi o entsweng o bileng le diphetho tsa ho tshwarwa ha batho ba 34 bao ho belaellwang hore ba bile le seabo ho senyeheng dikolo tse 28, tseo ho bolela nnete di senyang bokamoso ba batjha ba sa ntseng ba lebelletse ho sebedisa diahelo tsena tse hlokehang.Kabinete e rorisa ditikoloho le mekgatlo ya badudi setjhabeng ho ikakgela ka setotswana ba hlwekisa le ho nyolla mokotla wa tjhelete ho boela ho bulwa dikolo tsa lehae hape. Batswadi bohle, balebedi ba bana le ditho tsa tikoloho ba kotjwa ho thusa bana ho lelekisa sekejule sa Leano la Thuto le behilweng ke Lefapha la Thuto ya Motheo. IMC e tla tswela pele ho ikamahanya le batho le ditikoloho ho etsa bonnete ba hore sebaka sohle se fumana kgutso mme se kgutlela setlwaeding.4.10. Kabinete e buisane ka ditletlebo tsa Hammanskraal mme ya bontsha hore Lefapha la Bodulo ba Batho le etelletse pelekananelo sebakeng seo mmoho le COGTA le Lefapha la Bodulo ba Batho la Porofense ya Gauteng, hong le Setho sa Phethahatso Ramotse wa Tshwane, Mokhaselara Kgosientso Ramokgopa.Kabinete e utlwile bohloko ka lefu la batho ba babedi ba neng ba le dikontrakeng tsa ho thotha Hammanskraal mme e lebisa matshediso le kutlwelo bohloko ho ba malapa a bona a lahlehetsweng. Ditheo tsa molaodi di lokela ho eketsa matsapa tsona ho fumana babolai le ho ahlola ka molao.4.11. Kabinete e thoholetsa qeto ya Lekgotla la Kgaso la Aforika Borwa (SABC) ya ho bapala 90% ya mmino wa lehaediteisheneng kaofela tsa diradio ho phahamisa mmino wa lapeng. Qeto ena e bontsha pholisi ya mmuso e kgothalletsang le ho sireletsa, ho nontsha le ho matlafatsa lesela la setso la phedisano Aforika Borwa. Pepeso ena hape e kgothatsa talente e ntjha ya maAforika Borwa.Kabinete e kgothalletsa badudi bohle ho tshehetsa indatseri ya mmino wa lehae e tla ba le seabo se bonahalang moruong le polokong ya ditso tse fapaneng tsa naha.4.12. Kabinete e hlokometse phuputso ya dikepe tse robong tsa ho tshwasa ditlhapi tsa naha ya ka ntle ke Lefapha la Temothuo, Meru le Botshwasi ba Ditlhapi mme e rorisa ketsahalo e kopanetsweng e kenyelletsang Sesole sa metsing sa Aforika Borwa, Lefapha la Botshwasi ba Ditlhapi le Taolo ya tshireletso ya Mawatle a Aforika Borwa e bileng le diphetho tsa hore e be dikepe tse nne di tshwerwe.Ho tshwarwa ha dikepe tsena ho bontsha maikemisetso a rona re le naha ho sireletsa mmedi le dibaka tsa moruo o ikgethileng. Mehlodi ya rona ya mawatle ke mohlodi wa ho ba le dijo tse lekaneng mme dina le tema e kgolo eo di e bapalang ho lemoha dipheo tsa rona tsa Operation Phakisa mme e lokela ho sireletswa.4.13. Kabinete e ananetse ho lokollwa ha tlaleho ya sehlopha sa mosebetsi wa IMC ee neng e kgethuwe ke Letona Angie Motshekga ho fuputsa diqoso tsa ho rekiswa ha diposo mabapi le matitjhere ke ditho tsa mekgatlo ya matitjhere le baofisiri ba mafapha a thuto diporofenseng.4.14. Kabinete e thoholeditse bauni ba maAforika Borwa, rakgwebo Luvuyo Rani le Clothing Bank, ba neng ba le hara bahlodi ba dikgau tsa Borakgwebo ba Setjhaba ba 2016 ke Schwab Foundation bakeng sa Bahwebi ba Setjhaba e neng e tshwaretswe Foramong ya Moruo ya Lefatshe (WEF) Aforika, Kigali Rwanda.4.15. Kabinete e rotse kgaebana le ho fetisa ditakaletso tsa mahlohonolo ho eo e neng e le Motlatsi wa Moahlodi e Moholo Dikgang Moseneke ya ileng a dihela dikgala ho tswa Setulong ka mora ho ikamahanya le Lekgotla la Molaotheo ka 2002.Motlatsi wa Moahlodi e Moholo enwa wa maloba o nkwa jwalo ka paki ya molao le mokaubere ya hlomphehang wa twantshano ya tokollo ya naha. Dilemong tsa hae tsa botjha, Moseneke o ne a le twantshanong ya tokollo ya naha jwaloka setho sa Pan Africanist Congress (PAC). O ne a tshwarwaka lebaka la ho ikamahanya le dipolotiki, a le dilemo tse 15, ya e ba yena ya monyane ho feta ya ileng a kwallwa Robben Island. Hape o ne a nke karolo mokgwaritsong wa Molaotheho wa nakwana ka 1993 mme hammamorao a kgethelwa ho ba motlatsi wa modulasetulo wa Khomeshene e Ikemetseng ya Dikgetho (IEC) pele ho dikgetho tsa pele tsa demokerasi.Hape Kabinete e lebisa diteboho ho Moporesidente wa Lekgotla le Phahameng la Dinyewe Moahlodi Lex Mpati ya dihelang dikgala ho tswa Setulong ka mora dilemo tse 27 tsa mosebetsi o tswileng matsoho wa tshebeletso ya Aforika Borwa. Moahlodi Mpati o bontshitse makgetha a botho a hotseng ho feta ho inahanela; boikokobetso,boitlamo le bokgabane, le boitshwaro ba setho.Kabinete e thoholetsa le ho fetisa ditakaletso tsa mahlohonolo ho Moahlodi Baaitse  Bess  Nkabinde jwaloka Motlatsi wa Moahlodi e Moholo ya tshwereng Mokobobo wa Lekgotla la Molaotheo ho fihlela poso e fumana motho.5. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.5.1. Ofisi ya Khomishene ya Tshebeletso ya Setjhabaa) Ngaka DC Mamphiswana e le, Molaodikakaretso (DG), Ofising ya Khomishene ya Tshebeletso ya Setjhaba.Dipotso:Liezel CerfMohala: 076 778 2380"
Pehelo ka kopano ya Kabinete ya la 8 Phuptjane 2016,9 Jun 2016,https://www.gov.za/speeches/statement-cabinet-meeting-8-june-2016-9-jun-2016-0000,https://www.gov.za/st/speeches/statement-cabinet-meeting-8-june-2016-9-jun-2016-0000,"1.1. Re lemohile ditekolobotjha tsa makala a methang boemo ba mekitlane a matjhaba Fitch, Standard & Poor s le Moody s, a thathiselleditseng hore boemo ba tekolo ya mekitlane ya matsete ba Aforika Borwa bo ntse bo na le tjhebahalo e tsitsitseng. Ditekolobotjha tsa ho methwa di tiisa mosebetsi o ntseng o tswela pele wa mmuso wa ho ntlafatsa moruo le ho neha naha sebaka se hlokahalang bakeng sa ho tswela pele ka ho kenya tshebetsong meralo ya boitshunyako.1.2. Mosebetsi wa boitelo wa Moifo wa Aforika Borwa o thehilweng ka mmuso, dikgwebo le boramesebetsi o netefatsa hore Aforika Borwa e qoba maemo a ho methwa jwaloka matlakala feela ho tsa moruo. Aforika Borwa e kenya tshebetsong mananeo ho tswa ho Morero wa Naha wa Ntshetsopele (NDP) a tla netefatsa hore naha e dula e le sebaka sa botsetedi. Sena se bontsha hore ho sebetsa mmoho ho ka hotetsa botjha moruo wa rona, ha hohela matsete le ho hlahisa mesebetsi e hlokahalang e le ka nnete bakeng sa maAforika Borwa.1.3. Leha tlhahiso yohle ya mannete ya naha (GDP) ya Aforika Borwa e honyetse ka 1.2% kotareng ya pele ya 2016, ho ya ka dipalo tse lokolotsweng ke Lefapha la Dipalopalo la Aforika Borwa (Stats SA), mmuso o se o ntse o kenya tshebetsong boitshunyako ba bohlokwa makaleng a thefulehileng a kang a temo, dipalangwang, motlakase le merafo, ao ho sebetsanwang le ona ka Operation Phakisa, ho thibolla ditshita bakeng sa kgolo.1.4. Peho ho sebaka se bohareng ya dikakanyo tsa GDP jwale e se e le mosebetsi wa Stats SA. Mehleng, maikarabelo a ho hlophisa le ho phatlalatsa tsamaiso ya Aforika Borwa ya diakhaonte tsa naha e ne e le hore Stats SA e ne e tla ikarabella bakeng sa dikakanyo tse itshetlehileng hodima tlhahiso tsa GDP tsa selemo ka seng le kotara ka nngwe ha Banka ya Resefe yona e ne e phatlalatsa dikakanyo tsa GDP tse itshetlehileng hodima ditjeho.1.5. Jwaloka mmuso re sebetsana le ditlhoko tsa baahi mme re sebetsa mmoho ho fetola maphelo a maAforika Borwa. Polante ya R116-milione ya ho sebetsana le metsi e Steytlerville, ka ntlenyana ho Port Elizabeth ho la Kapa Botjhabela, e tla lwantsha dikgaello tsa metsi. Sena se ile sa thakgolwa ke Lefapha la dikgwebo le Diindaseteri (dti), ka Lenaneo la Meralo ya Motheo e Hlokolosi la lona, Lefapha la Metsi le Tsamaiso ya Dikgwerekgwere, le Masepala wa Lehae wa Baviaans.Ka hara naha ena e haellwang ke metsi, polante ena e ntjha e sebetsanang le metsi e tla hlahisa bokgoni bakeng sa badudi le dikgwebo ba ho fumana metsi a dilitara tse ka bang 24 ka motsotswana ho tloha ho dilitara tse robedi ho ya ho tse 10, e leng se lekaneng bakeng sa ho mekamekana le tlhoko ya metsi ya Steytlerville bakeng sa dilemo tse 15 tse tlang.Polante ena e ntjha hape e etsa karolo ya ntshetsopele e akaretsang ya moruo bakeng sa toropo kaha e tlisa botsitso ho borapolasi, dikgwebo tse nyenyane le ho batsetedi. Thuso ya ditjhelete ho tswa ho dti ho ya ho Masepala wa Lehae wa Baviaans bakeng sa meralo ya motheo e bakile hore porojeke ena e hlahise mesebetsi e akanyetswang ho e 238 ya kaho tulong eo. Porojeke ena ke ya bohlokwa bakeng sa ho matlafatsa kgolo ya moruo le ho hlahisa mesebetsi e hlokahalang e le ka nnete.1.6. Jwaloka karolo ya mmuso ya ho hlasimolla lenaneo la diterene, Kabinete e amohetse ho behwa tekong ke Lekala la Bapalami ba Diterene la Aforika Borwa ha diterene tse ntjha tsa bapalami tsa X Trapolis Mega.Diterene tse ntjha tsa maemo tse reretsweng ho sebetsa ka Mphalane selemong sena di na le mamati a itshebetsang, diphatjhisi tse bulehileng ho phatlalla le terene, difehla moya le dithelevishene tse hoketsweng bakeng sa ho matlafatsa tshireletso ya bapalami.Diterene tsena di hokahanya maAforika Borwa le ho bapala karolo ya bohlokwa mabapi le ho tshehetsa dipalangwang tsa setjhaba le ho hotetsa kgolo.1.7. Bakeng sa ho thusa dikgwebo tse nyenyane ka mokgwa o betere, Lefapha la Naha la Matlotlo le Lekgotla la Dikgwebo tsa Batho ba Batsho bobedi di thehile setsi sa thuso se tla thusa borakgwebo ba banyenyane ka boingodiso ho Dathabeisi e Bohareng ya Bafani (CSD), dipotso ka dithendara ka inthanete le ditshebeletso tse ding tsa Lefapha la Naha la Matlotlo. Sena se tla thusa haholo mabapi le ho fokotsa ditsamaiso tsa semolao le ho etsa bobebe bakeng sa dikgwebo, ka ho qolleha dkgwebo tse nyenyane, ho nka monyetla wa menyetla ya moruo le ho nyehela ntshetsopeleng ya moruo le ya naha.1.8. Re kgothaletsa bafani ba ditshebeletso ba hajwale le ba ikemiseditseng ho ingodisa ho CSD, e leng mohlodi wa tlhahisoleseding ya bafani bakeng sa mafapha oohle a mmuso. Sepheo sa ho beha dathabeisi ya mmuso ya bafani tulong e bohareng ke ho fokotsa ho iphetapheta ha mekutu le ditjeho bakeng sa ka bobedi bafani le mmuso le ha re ntse re thusa ka ditsamaiso tsa ditheko ka mokgwa wa eleketroniki.1.9. Nyehelo e nngwe ho tlhahiso ya mesebetsi e itseng tjha ka kgolo ya moruo e kenyeletsang ke Pitso ya Naha ya Mesebetsi e neng e tshwerwe haufinyana tjena tlasa mookotaba:  Seboka sa Mesebetsi le Pitso ya Mesebetsi   mosebetsi wa ka, bokamoso ba ka  e matlafatsa ba sa sebetseng ka maitsebelo a bobebe, tlhahisoleseding le patlo ya menyetla ya mosebetsi sefahleho-le-sefahleho, ka ho qolleha mabapi le ho ithuta ho ya pele, ho itshebetsa, dikoporasi le mananeo a mesebetsi ya badudi.1.10. Ho fetiswa ha Bili ya Kgapo ya Lefatshe ke Palamente ho fana ka bonnete ba semolao ho Puso ho tswela pele ka ho kenngwa tshebetsong ha lenaneo la naha la diphethoho tse matla ho moruo wa kahisano bakeng sa ho rarolla taba ya mobu eo e leng motso wa lenaneo la yona. E hlalosa  mokgwa wa tsamaiso o loketseng  o tshwanelang ho latelwa ke bolaodi bo hapang. Bili ena ya Kgapo le Molao o lohothwang di fana ka bohlwahlwa ba tsamaiso, bonnete le dikgapo tse batlang di potlakile molemong wa setjhaba, ho kenyeletswa le puseletso ya mobu. Motho kapa badudi ba nketsweng thepa mengwahakgolong e fetileng ba lokelwa ke seo Bili ena e fanang ka sona bakeng sa puseletso ya thepa eo kapa bakeng sa puseletso e lekalekanang.Hape e beha melawana eo ka yona mmuso o ka tekang tseko ya mobu  molemong wa setjhaba  le  bakeng sa merero ya setjhaba . Bili e latela mokgwa wa Bili ya Ditokelo le Polelwana ya Thepa e tla nkelwa hloohong haeba ho na le ntlha ya puseletso kapa kgapo. Hape e tla dumella bakeng sa hore beng ba thepa ba buseletswe ka ho hloka leeme le ka ho lekana.Hang ha e se e saennwe ho ba molao, Bili e tla hlakola Molao wa Kgapo, 1975 (Molao 63 wa 1975).1.11. Kgolo e kenyeletsang ke taba e ka sehloohong ya Lekgotla la Boporesidente la Boeletsi la Matlafatso e Pharaletseng ya Batho ba Batsho Moruong (B-BBEE) le neng le kopane haufinyana tjena. Lekgotla la Boeletsi la B-BBEE le tla sebetsa mmoho le Sehlopha sa Tshebetso sa Ditsebi sa Boporesidente, se thehilweng ke Moporesidente Jacob Zuma, ho netefatsa hore ho sebetsanwa le dintlha tse amang ditsebi tsa batho ba batsho.Kopano ena ke pontsho e nngwe ya moya wa bonngwe le bomphato bakeng sa ho hotetsa botjha kgolo ya moruo e kenyeletsang, ho ntse ho hopolwa sepheo sa BEE hore re tle re ye pele mabapi le ho fetola le ho fedisa bosemorabe moruong.1.12. Ke lekgetlo la pele Aforika Borwa e nka karolo ho Foramo ya matsatsi a mabedi ya Matjhaba ya Thekenoloji ya Tlhahisoleseding (IT) ya bo- VIII ho la Khanty-Mansiysk, Russia, e emetswe ke Letona Faith Muthambi. Foramo e etsahala ho tloha ka la 8 ho isa la 9 Phuptjane 2016, mme e sebedisa saense le thekenoloji bakeng sa ho rarolla tse ding tsa diphephetso tse kgolo ka ho fetisisa ditsamaisong tsa rona tsa thuto le kalafo. Kemedi foramong e kenyeletsa baemedi ba dikgwebo, mekgatlo ya diporofeshenale, diphuputso, ditsebi tsa thuto le tsa IT ho tswa ho ditho tsa dinaha tsa BRICS (Brazil, Russia, India, China le Aforika Borwa).1.13. Khoro ya bo-5 ya Selemo ka Seng ya Bolaodi ba Matlakala, e eteletsweng pele ke Letona la Merero ya Tikoloho tlasa mookotaba:  Re hodisa Ntjhafatso le ho Phahamisa Ntshetsopele ya Dikgwebo  e rerile ho ntlafatsa phano ya ditshebeletso, ho netefatsa tlhabollo ya mananeo a taolo ya matlakala bakeng sa ho kgothaletsa moruo wa tlhabollo botjha ya tse lahluweng, ha re ntse re tlisa bongata ba badudi ba rona ka hara moruo o moholo, ka ho akofisa phumantsho ya menyetla ya mesebetsi ka hara lekala la matlakala.1.14. Ho lokollwa ha diphetho tsa ditlhathlobo tsa ditjhelete tsa mebuso ya lehae bakeng sa 2014/15 ho bontsha ntlafalo ya sephetho sa tlhatlhobo ya bomasepala ho tloha ka 2010/11 ho isa ka 2014/15.Palo ya bomasepala ba fumaneng tlhatlhobo ya ditjhelete e se nang sekodi e phahame ho tloha ho 13 ho ya ho 54. Ho fetafeta moo, ditheo tsa tlatsetso tse 18 tsa bomasepala le tsona di fihlelletse maemo a hlwekileng a tlhatlhobo, se etsang hore palo kaofela ya ditlhatlhobo tse hlwekileng e eme ho 72 nakong ya hajwale. Ho bile le ho fokotseha ha diphetho tse sa lokang le tsa sa hlokahaleng, tse fokotsehileng ho tloha ho bomasepala ba fetang 30% ka 2010/11 ho isa ho ba ka etsang 11% ya bomasepala nakong ya hajwale.Ntlafalo ena ho diphetho tsa ditlhatlhobo tsa bomasepala e bile teng ka lebaka la Lenaneo la Back to Basics, Operation Clean Audit, boetapele bo matla, tshebetso e ntlafetseng ya tshebediso ya ditjhelete le taolo le poloko ya direkoto.1.15. Kabinete e lemohile kahlolo ya Lekgotla le Leholo la Maipiletso le boletseng ha Leano la Kgaso la ho Fallela ho Mokgwa wa Dijithale ka 2015 le se molaong, le hloka motheo le ho le behella ka thoko. Kantoro ya Moporesidente, mafapha a Dikgokahanyo, Dikgokahanyo tsa Mehala le Ditshebeletso tsa Poso, Toka le Ntshetsopele ya Molaotheo hammoho le la Dikgwebo le Diindaseteri a tla tsebisa mmuso ka botlalo ka dikgahlamelo tsa kahlolo ena.1.16. Ha ho shebanwa le Dikgetho tsa Mebuso ya Lehae tse reretsweng ho tshwarwa ka Laboraro, 3 Phato 2016, mekga yohle ya dipolotiki e lokela ho ikobela khoutu ya boitshwaro ya dikgetho, eo mekgatlo kaofela e e saenetseng. Sena se tlama mekga kaofela e iketelang dikgetho hore e bapale karolo ya yona mabapi le ho tiisetsa dikgetho tse lokilohileng le ho hloka leeme. Mekga ya dipolotiki le batshehetsi ba lokela ho ikobela Molaotheo mme ba molato wa diketso tsa botlokotsebe ba tla tobana le letsoho le matla la molao. Ho ya ka maemo a haufinyana tjena a ho hloka mamellano ya sepolotiki, Letona la Sepolesa le thehile moifo wa tshebetso wa mafapha a mangata o akgang Karolo ya Mautlwela ya Tshebeletso ya Sepolesa ya Aforika Borwa (SAPS), Ditshebeletso tsa Mafokisi, Lekala la Diphuputso tsa Ditlolo tsa Molao tse ka Sehloohong (Hawks) le Lekala la Diforensiki ho thathiselletsa pono ya Moralo wa Lewa la Nako e Bohareng mabapi le Sephetho sa Boraro, se bolelang hore  Batho kaofela ka hara Aforika Borwa ba bolokehile le ho ikutlwa jwalo .1.17. Tabeng ya temoso ya boferekanyi e ntshitsweng ke Embasi ya Amerika (US) ho la Pretoria. Kabinete e boeletsa pehelo e ntshitsweng ke Kantoro ya Moporesidente ya hore Sehlopha sa Polokeho se kopane maobane ho tshohla taba ena ho ya pele, ka morero wa ho netefatsa tshireletso ya bohle ka hara naha.Ho tlatseletsa, Mmuso wa Aforika Borwa o tla tswela pele ho tshohla taba ena le Mmuso wa Amerika jwaloka ka karolo ya tshebedisano-mmoho e ntseng e tswela pele mabapi le dintlha tsa tshireletso pakeng tsa dinaha tsena tse pedi. Aforika Borwa le Amerika di tswela pele ho ba le dikamano tse matla le tsa kutlwano dintlheng tse ngata tsa tshebedisano-mmoho ho kenyeletswa mabaka a sepolotiki, moruo, kahisano le tshireletso.1.18. Selemo sena se tshwaya sehopotso sa keteko ya bo-40 ya merusu ya la 16 Phuptjane 1976, seo ka botlalo se fetotseng maemo a dipolotiki tsa kahisano ka hara Aforika Borwa. Moporesidente Zuma o tla etella pele diketsahalo tsa Letsatsi la Naha la Batjha Lebaleng la Dipapadi la Orlando Soweto ka la 16 Phuptjane 2016 tlasa mookotaba:  Batjha ba Ntshetsa Aforika Borwa Pele .Dintlhakgolo di tla kenyeletsa Puo e ka Sehloohong ka Moporesidente le tshebeletso ya ho behwa ha dikgare Lejweng la Sehopotso la Hector Pieterson. Kopano e kgethehileng ya boraditaba e tla tshwarwa ka Labobedi, 14 Phuptjane 2016 ho fana ka dintlha ka botlalo, mabapi le lenaneo la Letsatsi la Batjha. Matona le Batlatsi ba Matona esale a buisana le batho ba bo rona, ka ho qolleha batjha ho parola le kgwedi ena bakeng sa ho ba kgothaletsa ho nka menyetla ho phatlalla le makala a fapafapaneng hore ba ntlafatse maphelo a bona le ho ba thusa ho nyehela ka bokgabane bakeng sa ntshetsopele ya moruo le ya naha. Mananeo a Matona a teng ho Lenaneo la Kgwedi ya Batjha a tla phatlalatswa diwebsaeteng tsa mmuso le mapatlelo a ditaba a kahisano.1.19. Jwaloka ha sehla sa mabollo se tla qala, bashemane ba itokisetsa ho kenela ditshwanelo tsa ho ba banna. Mmuso, o eteletswe pele ke Lefapha la Puso ya Kopanelo le Merero ya Setso (CoGTA), o sebetsa le Ditheo tsa Boetapele ba Setso le bankakarolo bohle ho netefatsa hore sehla sa mabollo sa 2016 se latela ho se be teng ha mafu e leng  Zero Deaths  e kgannwang ka mookotaba o reng    Re Rata Setso sa Rona, Re Hlompha Bophelo ba Batjha ba Rona .Malapa, batswadi le bahlokomedi ba semolao ba tshwanela ho netefatsa hore  bashemane ba kgetha feela mephato e sebetsang ho ya ka molao, moo ho etswang ditekolo pele, le hore dingaka ke tse rupeletsweng hantle le tse tsejwang ke batswadi. Badudi ba koptjwa ho tlaleha diketsahalo dife kapa dife tse seng molaong ho 0800 111 166 kapa  #zero tolerance mabapi le mafu a mephatong.2. Diqeto tsa Bohlokwa tsa Kabinete2.1. Mopresidente wa Riphaboloiki ya Aforika Borwa, Moporesidente Jacob Zuma, o kgethilwe ho Moifo wa Dihlooho tsa Dipuso wa Maemo a Hodimo wa Metsi; mme Motsamaisi-Kakaretso wa Lefapha la Metsi le Tsamaiso ya Dikgwerekgwere o thontswe jwaloka Sherpa (mosebeletsi wa setjhaba kapa modipolomate ya hlophisang dintho pele seboka se tshwarwa) bakeng sa Moporesidente wa Aforika Borwa jwaloka Setho sa Moifo ho Moifo wa Maemo a Hodimo wa Metsi.Boto ya Boeletsi ya Mongodi-Kakaretso wa Mokgatlo wa Matjhaba a Kopaneng (UNSG) e mabapi le Metsi le Tsamaiso ya Dikgwerekgwere e kgothaleditse ho thehwa ha Moifo o kgethehileng wa Maemo a Hodimo wa Dihlooho tsa Dipuso ho etella pele boikitlaetso ba tsebiso mabapi le metsi le boimatahanyo, ho latela ho amohelwa ha Lenaneo la Ntshetsopele la 2030 ke UNSG ka Loetse 2015.Moifo o tla akofisa ho kenngwa tshebetsong ha Sepheo sa Moshwelella 6 (metsi a hlwekileng le tsamaiso ya dikgwerekgwere), se nang le tjhebo e ntjha hodima kgahlamelo e tebileng ya ho fetofetoha ha tlelaemete hodima potoloho ya metsi. Ke ka lebaka lena le komello e sa feleng e teng ho phatlalla le naha, hore Moifo Wa Aforika Borwa o kgothaletswang ho nka karolo mabapi le ho hlwekiswa ha dinoka, melapo le mekgwabo ka la 18 Phupu, jwaloka karolo ya diketsahalo tsa Letsatsi la Mandela la Aforika Borwa.2.2. Lewa la Dikgokahanyo mabapi le Pono ya NDP ya 2030 le hlakisa ho kenngwa tshebetsong ha NDP mme le tla tsebisa ka kgahlamelo ya NDP ho maAforika Borwa. Kopano e kgethehileng ya boraditaba e tla tshwarwa bakeng sa ho hlalosa lewa la dikgokahanyo, tshebediso ya logo, ditataiso tsa papatso le ditshebediso bakeng sa ho netefatsa mokgwa o tshwanang wa katamelo ya dikgokahanyo ho phatlalla le mafapha kaofela a mmuso le makala a tla kenyang sena tshebetsong.  2.3. Tlaleho ka Maemo a ho Runya ha Mahwatata ka hara Aforika Borwa le kgahlamelo ya yona hodima moruo wa dibaka tsa mahae le mawa a amehang a kenngwang tshebetsong bakeng sa ho sebetsana le diphephetso tsena.Ditlamorao tsa ho Runya ha Mahwatata, ho Putlama ha Boleng ba Mobu le Komello di sitisa mekutu e reretsweng phediso ya bofuma, tshireletso ya polokeho ya dijo, ho matlafatsa boleng le bongata ba metsi, boitseko le boimatahanyo ho phethophethoho ya tlelaemete hammoho le ho fihlella ntshetsopele ya moshwelella.Ntlheng ena, Aforika Borwa e tekile disebediswa tse ngatanyana tsa molao, maano, mawa le mananeo a kgonehang a reretsweng ho tobana le ho runya ha mahwatata le ho putlama ha boleng ba mobu maemong oohle. Boitshunyako bona bo nyehela ho paballo le kgodiso ho tsa moruo wa kahisano ha ka nqa e nngwe ho hlahiswa menyetla ya mosebetsi, ntshetsopele ya maitsebelo le ho matlafatsa maphelo.2.4. Ho lokollwa ha tlaleho ena ho nyehela bakeng sa kananelo ya Phupu 17 jwaloka Letsatsi la Lefatshe la ho Lwantsha ho Runya ha Mahwatata le Komello, le ileng la phatlalatswa ke Kopano Kakaretso ya UN. Letsatsi la Lefatshe la ho Lwantsha ho runya ha Mahwatata le Komello la selemong sena le kgothaletsa bohlokwa ba tshebedisano-mmoho e kenyeletsang bakeng sa ho baballa botjha le ho tsoseletsa mobu wa boleng bo putlameng le ho nyehela bakeng sa ho fihlella Merero ya Ntshetsopele ya Moshwelella ka kakaretso. Ka ho etsa jwalo, Aforika Borwa e phetha dittshwanelo tsa yona tlasa Khonvenshene ya UN ya ho Lwantsha ho runya ha Mahwatata.2.5. Tlaleho ya karabelo dintlheng tsa bana e amohetsweng ho tswa ho Komiti ya UN ya Ditokelo tsa Ngwana, e tjhaelletswe monwana. Sena se amana le tlaleho ya bobedi mabapi le ho kenngwa tshebetsong ha Khonvenshene ya Ditokelo tsa Ngwana le Porothokhole ya Boikgethelo ya Thekiso ya Bana, Bootswa ba Bana le Ditshwantsho tsa Maponapona tsa Bana.Tsena ho tla shebanwa le tsona Kopanong ya bo-73 e tla tshwarelwa Geneva ho tloha ka la 13 ho isa la 30 Loetse 2016. Kabinete hape e lemohile ho qala ha tsamaiso ya pokeletso ya tlhahisoleseding bakeng sa ditlaleho tsa tumellano ya dinako tse fapaneng mabapi le Tjhata ya Aforika ya Ditokelo le Thekolohelo ya Ngwana e tla kenngwa tshebetsong ka la 7 Pherekgong 2017 le Khonvenshene ya UN ya Ditokelo tsa Ngwana e tla kenngwa tshebetsong ka la 15 Phupu 2017.2.6. Dikgothaletso le ditshisinyo ho tswa ho Tlaleho e Pharaletseng ya Tekolobotjha ya ho Kenngwa Tshebetsong ha Pampiri e Tshweu bakeng sa Thekolohelo ya Kahisano ya 1997 di tjhaelletswe monwana. Sena se tla potlakisa Pampiri e Tshweu bakeng sa Thekolohelo ya Kahisano e shebilweng botjha, e matahantsweng le ntlha e ka sehloohong ya mmuso ya ho aha metse e momahaneng, e kgathallang, ya moshwelella le e bolokehileng.Dikgothaletso di tsepamisitse maikutlo hodima dintlha tse ka sehloohong ka hara NDP, tse hlwayang tshireletso ya kahisano le thekolehelo ya kahisano e tswelang pele jwaloka metjha ya ho fihlella ntshetsopele ya kahisano ka bokgabane. Ho kenngwa tshebetsong ha tsena ho tla ba le kgahlamelo e lokileng maphelong a batho ba kotsing, ba futsanehileng mme ba phela maemong a bofuma bo feteletseng, ka ho qolleha basadi, bana le batho ba nang le boqhwala. Di tla netefatsa hore dihlopha tse jwalo di fumantshwa ditlhoko tsa mantlha tsa ditshebeletso tsa ntshetsopele ya kahisano tse batlehang bakeng sa ho ntlafatsa maemo a bona a bophelo le ho matlafatsa thekolohelo ya bona ya kahisano.2.7. Aforika Borwa e tla kenela Tumellano e Hlomathisitsweng ya Thomello ya Batlodi ba Molao le Riphaboliki ya Botswana, ho ya ka karolwana 231(1) ya Molaotheo. Sepheo se mabapi le tshebedisano-mmoho e batlang e ba hlwahlwa pakeng tsa Aforika Borwa le Botswana hore ho tle ho sebetsanwe le dikopo tsa ho romellana batlodi ba molao tse amohetsweng ho tswa Botswana moo kahlolo ya lefu e leng kahlolo e ka nnang ya etsahala.Sena se tiisa hore Aforika Borwa e keke ya ba botshabelo bo bolokehileng bakeng sa ditlokotsebe bakeng sa ho fana ka babalehi le ho thusa ka bohlwahlwa ba ba ka sehloohong ba qobello ya molao bakeng sa thibelo, dipatlisiso le botjhutjhisi ba ditlolo tsa molao.2.8. SAPS nakong e tlang e tla phatlalatsa tlaleho e le nngwe e pharaletseng ka selemo le dipalopalo tsa botlokotsebe ka kotara. Tlaleho ya selemo ka seng e pharaletseng e tla amohela diphethoho ho dipalopalo tsa botlokotsebe tse ka nnang tsa bakwa ke netefatso ya boleng le diphethoho tse amanang le maemo a dinyewe tse etsahalang nakong ya selemo hore di behwe.Tlhoko ya dipalopalo kgafetsa e tla thusa mmuso ho etsa diqeto mabapi le ho sebetsana le maemo a botlokotsebe. Sena se nyehela ho tshiya ya NDP, e bolelang hore batho ba Aforika Borwa ba lokela ho nyehela bakeng sa ho aha metse e batlang bolokehile.3. Dibili3.1. Sehlomathiso sa Bili ya Ditokelo tsa Dikgatiso le Sehlomathiso sa Bili ya Tshireletso ya Dibapadi tsa Kalaneng di tla kenngwa ho Palamente. Molao wa Ditokelo tsa Dikgatiso, 1978 (Molao 98 wa 1978) le Molao wa Tshireletso ya Dibapadi tsa Kalaneng, 1967 (Molao 11 wa 1967) e se e le ya kgale mme ha e nkele hloohong dintshetsopele tse maemong a bongata kapa ho sebetsana le mabaka a dijithale. Sena se matahantswe le merero ya NDP ya ho kgothaletsa ntjhafatso, bokgoni ba bohlahisi bo ntlafetseng, thahasello e tebileng ya moruo wa tsebo le ho kenakenana le menyetla ya papiso le ya phehisano.Tjhebobotjha ya hajwale ya leano e itshetlehile hodima tlhoko ya ho matahanya molao wa Mautlwela wa Thuo ya Thepa le mehla ya dijithale le dintshetsopele maemong a bongata. Sena hape se tshireletsa katamelo ya leano le le leng boemong ba naha le ba matjhaba ho tswa mmusong. Tjhebobotjha ena hape e kenyeletsa ho kenyeletswa ha maemo a boimatahanyo le diphethoho mabakeng a ditokelo tsa dikgatiso le tshireletso ya dibapadi tsa kalaneng.4. Diketsahalo tse tlang4.1. Komiti e Kopanetsweng ya Matona e boemong bo seng bo le pele ba boitokisetso ba ho tshwara Seboka sa Matjhaba sa AIDS sa bo-21, se tla tshwarelwa Setsing sa Matjhaba sa Dikopano sa Inkosi Albert Luthuli Durban ho tloha ka la 18 ho isa ka la 22 Phupu 2016, le mmuso o tshwarisane le Mokgatlo wa Matjhaba wa AIDS.Aforika Borwa e Malala-a-laotswe ho tshwara seboka sena, se tla matlafatsa indaseteri ya bohahlaudi, dikgwebo tse nyenyane, tse mahareng le tse kgolo, le lekala la dikgwebo tseo e seng tsa semmuso.Seboka se fana ka monyetla o tlileng ka nako e nepahetseng bakeng sa naha hore e bontshe dikatleho tsa yona tse kgolo mabapi le ho sebetsana le dintlha tsa HIV le AIDS. Se na le bohlokwa ba lefatshe kaha se hohela bankakarolo ba mahareng a 18 000 ho ya ho 20 000 ho tswa dinaheng tse. Baetapele ba lefatshe ho tswa mmusong, baetapele ba sepolotiki, baetapele ba diindaseteri, badudi, balekane ba ntshetsopele le ditheo tsa thuto ba nka karolo mona.Kopano e latelang ya IMC e tla tshwarelwa Durban mme e kenyeletsa tlhatlhobo ya disebediswa. Kopano e kgethehileng ya boraditaba e tla tshwarwa ka Mantaha,13 Phuptjane 2016.4.2. Mopresidente Zuma o tla nka leeto la Boporesidente la Bohlahlobi la Siyahlola ho ya Kwaggafontein Mpumalanga ka Labohlano, 10 Phuptjane 2016.Leeto lena le latela maiteanyo a Moporesidente le maAforika Borwa ka Hlakola 2016 Marabastad ho la Pretoria moo bapalami ba ileng ba hlahisa dintlha mabapi le diphephetso tsa phano ya ditshebeletso Kwaggafontein.Lenaneo la Boporesidente la Bohlahlobi la Siyahlola le tla dumella Moporesidente Zuma le baetapele ba mmuso ho iponela ka bo bona dikatleho le diphephetso tulong eo. Moporesidente hape o tla sebedisa leeto bakeng sa ho boela a arabela ho diphephetso tse tobaneng le badudi ka hara Masepala wa Lehae wa Thembisile Hani. 5. Maemo a Kabinete Mabapi le Dintlha tsa Bohlokwa Maemong a Hajwale 5.1. Re thoholetsa le ho fetisetsa ditakaletso tse molemo ho ba latelang:a. David Gatebe le Charn  Bosman bakeng sa ho hapa mekgahlelo ya banna le ya basadi ya Lebelo la Marathone wa Comrades la 2016. Gatebe hape o tekile rekoto e ntjha ya ho mathela tlase ya dihora tse hlano le metsotso e 18.b. Tsebiso ya hore polante e Uitenhage ya Volkswagen Group South Africa's (VWSA) ho la Kapa Botjhabela e ananetswe e le polante e ka sehloohong ya tlhahiso lefatsheng ho marangrang a tlhahiso a VW ka 2015. VWSA e fihlelletse lenaneo le phahameng ka ho fetisisa la sephetho sa 113.2% hara dipolante tse 13 lefatsheng ho pota.c. Batimamollo ba 301 ba Aforika Borwa ba tswang ho Lenaneo la ho tima mollo la Lefapha la Merero ya Tikoloho la Working on Fire, ba ileng Canada, ho ya thusa balaodi ba moo ka ho lwantsa mollo wa hlaha o sa leng o tuka ntle le ho laoleha bakeng sa kgwedi. Kabinete e ba lakaletsa tse molemo le ho kgutla ba bolokehile.  d. Ho abelwa ha The Order of Merit ho Letona Derek Hanekom, e leng tlhompho e kgolo ka ho fetisisa eo Jeremane e e bontshang ho batho bakeng sa diphihlello tsa bona ho tsa sepolotiki, tsa moruo, tsa kahisano le tsa dithuto. Sena se ajwa bakeng sa ho ananela nyehelo ya Letona Hanekom ho tshebedisano-mmoho pakeng tsa Jeremane le Aforika Borwa nakong ya tshebetso ya hae jwaloka Letona la Saense le Thekenoloji.  e. Kabinete e lakaletsa bohle ba tumelo ya Mamoseleme Ramadan e halalelang.5.2. Re fetisetsa matshediso a rona ho ba latelang:a. Batho ba Saharawi ka ho hlokahala ha Moporesidente Mohamed Abdelaziz.b. Lelapa la Browde ka ho hlokahala ha Moatefokate Jules Browde SC ya ileng a emela dikete tsa batho ba ileng ba tobana le ho ntshuwa ka matlong a bona tlasa Molao wa Dibaka tsa Dihlopha nakong eo kgatello ya dipolotiki e neng e phahame nakong ya mmuso wa bohanyapetsi. Moatefokate Browde o ile a emela balwanedi ba neng ba le kgahlanong le mmuso wa kgethollo ba mmalwa, ho kenyeletswa le Baporesidente ba mehleng ba African National Congress Nelson Mandela le Oliver Tambo. Hape e ne e le setho sa mantlha sa Boramolao ba Ditokelo tsa Batho.c. Lelapa, metswalle le badumedi ka ho hlokahala ha Moruti Ngaka Simon Gqubule. E ne e le e mong wa baetapele ba bodumedi ya ka sehloohong ka hara naha, dirutehi le diqhoku tsa ntwa ya tokoloho. Ngaka Gqubule o ile a abelwa Kgau ya  Luthuli ya Silivera ka la 28 Mmesa 2016 ke Moporesidente, e le kananelo ya nyehelo ya hae ntweng ya tokoloho le lekaleng la thuto le bodumedi.d. Lelapa le metswalle ya sebapadi sa mokaubere sa thelevishene le motsamaisi Nyembezi Kunene, ya hlokahetseng kamora ho kula ha nako e telele. Kunene o ne a na le mosebetsi o kganyang le ho nyehela haholo bakeng sa ho hodisa indaseteri ya lehae ya difilimi.e. Lelapa le metswalle ya mokwetlisi wa mehleng wa Bafana Bafana, Ted Dumitru, ya bileng le mosebetsi o hlwahlwa ha a ne a kwetlisa Kaizer Chiefs, Mamelodi Sundowns le Orlando Pirates. Hape o ile a kwetlisa Bafana Bafana ho Mohope wa Dinaha tsa Aforika wa 2006.f. Lelapa, metswalle le batho ba Nigeria ka ho hlokahala ha mohale wa papadi ya bolo wa Nigeria, Stephen Keshi. O hapile Mohope wa Dinaha tsa Aforika jwaloka sebapadi le mokwetlisi, mme o nyehetse bolong Aforika le lefatsheng.g. Hape re ipapisa le badudi ba lefatshe ka ho isa tlhompho ho mampodi wa ditebele wa mehleng le qhoku ya dipapadi tsa matjhaba Muhammad Ali. Ali e ne e le mohlala ho batho ba bangata lefatsheng ho pota mme o sebedisitse maemo a hae ho etella pele ntwa bakeng sa ditokelo tsa badudi, toka le tekatekano.6. DithonyoDithonyo kaofela di ho ya ka tiisetso ya mangolo a thuto le tumello e amehang.6.1. Letlole la Naha la Matlafatso:Mofumahadi Philisiwe Mthethwa o thontswe hape jwaloka CEO.6.2. Lekala la Ntshetsopele ya Dikgwebo tse Nyenyane:Mofumahadi Nondumiso Mandisa Tshikwatamba jwaloka CEO.6.3. Lekala la Aforika Borwa la Polokeho ya Setjhaba:Monghadi Thokozani William Magwaza jwaloka CEO.6.4. Lefapha la Temo, Meru le Ditlhapi:Monghadi Michael Mlengana jwaloka Motsamaisi-Kakaretso.Dipotso:Mofumahadi Nebo Legoabe (Molaodikakaretso o a Tshwereng Mokobobo ya GCIS)Mohala: 082 453 2874"
Pehelo ya kopano ya Kabinete ya la 22 Phuptjane 2016,23 Jun 2016,https://www.gov.za/speeches/statement-cabinet-meeting-22-june-2016-23-jun-2016-0000,https://www.gov.za/st/speeches/statement-cabinet-meeting-22-june-2016-23-jun-2016-0000,"1. Ho kenngwa tshebetsong ha mananeo a bohlokwa a mmuso1.1. Kabinete e buisane ka ditlaleho tsa kotara ya bone tsa kgatelopele ya ho kenngwa tshebetsong ha Lenaneo la Tshebetso (PoA) la mmuso le diphetho. Mmuso o etsa kgatelopele ka ho sebetsana le diphephetso le ho itshunyaka bakeng sa ho kwala dikgeo tse mabapi le ho kenngwa tshebetsong ha PoA.Mmuso o na le tshepo ya hore o bona tema mabapi le ho phethahatswa ha Moralo wa Lewa la Nako e Bohareng (MTSF), Moralo wa Dintlha tse Robong le qetellong ho fihlella Pono ya 2030 ya Morero wa Ntshetsopele ya Naha (NDP).Tsamaiso ya Dikgokahanyo le Tlhahisoleseding ya Mmuso (GCIS) e motjheng wa ho hokahanya dikopano tsa boraditaba tsa ho ba tlalehela bakeng sa hore naha e fumane tlhahisoleseding.1.2. Kabinete e amohela diphetho tse hlahang ho Sehlopha sa Tshebetso sa Boramosebetsi sa Boporesidente, se neng se kopane ka la 21 Phuptjane 2016 ho tshohla moruo le dintlha tse ding tsa moruo wa kahisano.Kopano e dumellane ho thathiselletsa boitlamo ba yona ba ho sebetsa mmoho bakeng sa ho hlola diphephetso tse tobileng Aforika Borwa jwaloka ha re ile ra etsa jwalo mehleng e fetileng. Re lokela ho ahella hodima bomphato le bonngwe bo fohlilweng ka 2008 ha balekane ba kahisano ba ne ba radile tumellano e neng e tshireletsa basebeletsi kgahlanong le koduwa ya moruo wa lefatshe. Kopano e qetile ka hore taba e ka sehloohong e be ho sireletsa mesebetsi, ho hlahisa ho feta mesebetsi e bonahalang  ka ho qolleha bakeng sa batjha  le ho ntlafatsa maemo a tshebetso a basebeletsi bohle bakeng sa ho bopa bophelo bo betere bakeng sa bohle.Seboka sa Mesebetsi se rerilweng ke mmuso le boramosebetsi se tla dumella maAforika Borwa ho tshohla kamoo re ka hlahisang mesebetsi le ho hodisa moruo wa rona ka hara maemo a hajwale a thata a moruo.1.3. Kabinete e hlahisa malebo a tebileng le diteboho ho maAforika Borwa kaofela a hlomphileng le ho etsa nako ya ho hlompha Sehopotso sa bo-40 sa merusu ya Soweto, se supang dintwa tse bontshitseng ho ba bahale ke batjha ba 1976. Letsatsi la Naha la Batjha le ne le hopolwa tlasa mookotaba:  Batjha ba Ntshetsa Aforika Borwa Pele .Sehopotso sena sa naha, se neng se eteletswe pele ke Moporesidente Jacob Zuma Lebaleng la Dipapadi la Orlando ka la 16 Phuptjane, e ne e le e nngwe ya diketsahalo tse neng di tshwerwe ho phatlalla le naha ho hlompha lefa la moloko wa 1976.Mmuso o netefaletsa batjha ba naha ya rona hore ntwa ya hore bohle ba fihlelle thuto e dula e le taba e ka sehloohong ya mmuso. Mmuso o keke wa phomola pele o fihlella morero ona jwaloka ha o hlahella ka hara tokomane ya Tjhata ya Tokoloho le ho ahellwa ka hara Bili ya Ditokelo e teng ka hara Molaotheo wa rona, oo selemong sena o tshwayang dilemo tse 20 tsa ho amohelwa.Lenaneo lena le tswellang kgwedi kaofela le na le dintlha tse fapafapaneng tsa boikitlaetso ba mmuso, dikgwebo le badudi bakeng sa ho hodisa merero ya batjha ka diketsahalo tse fapafapaneng.1.4. Aforika Borwa e tshwere ka katleho Seboka sa Lefatshe sa Selemo ka Seng sa bo-60 sa Foramo ya Thepa ya Basebedisi (CGF), se neng se tshetlehelwa puo ke Motlatsi wa Moporesidente Cyril Ramaphosa. Sena se thathiselletsa ho hlahella ha kontinente jwaloka mmaraka wa basebedisi o hlahisang menyetla e metjha.Ka hara Aforika Borwa, indaseteri ya thepa ya basebedisi ke tshushumetso e kgolo ya ho hola ha moruo. Tikoloho ya kgwebo ya naha e tsitsitse, e a kganya le ho lokela maemo a eketsehileng a kgwebisano le botsetedi. Matsete a lehae le a ka ntle a sireleditswe ke dipehelo tse amehang tsa molao.Dikhamphani tse fapafapaneng tsa Aforika Borwa le ditheo tse ikopantseng tsa matjhaba tseo e leng ditho tsa CGF di hweba le ho tsetela ka hara Aforika Borwa, ka sena di nyehela kgolong ya moruo wa rona le tlhahisong ya mesebetsi.1.5. Tumellano e ntjha ya kgwebisano e ileng ya saenwa ke Letona la Dikgwebo le Diindaseteri Rob Davies le Kopano ya Yuropa (EU) e ile ya amohelwa. Ka sena re tla bona ha dihlahiswa tsa temo tse batlang di eketsehile di romellwa Yuropa. Aforika Borwa hammoho le Botswana, Lesotho, Mozambique, Namibia le Swaziland di saenne Tumellano ya Bomphato ba Moruo (EPA) e ileng ya rerisanwa le EU.EPA e fana ka menyetla e ntlafetseng ya phihlello ya mmaraka bakeng sa dihlahiswa tsa Aforika Borwa, ho kenyeletswa le ntlafatso ho sekepele bakeng sa veine le phihlello e ntjha ya mmaraka wa tswekere le ethanole. Tlasa tumellano e ntjha, Diromellwa ntle tsa veine tsa Aforika tse sa lefellweng lekgetho ho ya ho EU di lebeletswe ho menahana habedi. Melawana ya Sethathong hodima diaparo le yona e nolofaditswe mme e tla kgothaletsa thomello ntle ya diaparo ho ya ho EU.EPA e fetola kgaolo ya kgwebisano ka hara Tumellano ya Tshebedisano-mmoho ya Ntshetsopele ya Kgwebisano, e saennweng ka selemo sa 2000, pakeng tsa EU le Aforika Borwa.Tumellano hape e fana ka tshireletso ya ditshupane tsa sebopeho sa Aforika Borwa tse kenyeletsang haholo mabitso a diveine tsa Aforika Borwa, Rooibos, Honeybush le Karoo lamb.1.6. Matsete a R500-milione a setsi sa ntjhafatso Johannesburg se tlileng le setheo sa matjhabatjhaba sa Amerika, General Electric (GE), a ile a amohelwa mme sena ke pontsho ya hore Aforika Borwa le kontinente ke dibaka tse nepahetseng tsa botsetedi. Sena ke setsi sa bo-10 se kang sena lefatsheng mme ke sa pele ka hara Aforika. Moaho ona hape ke ntlokgolo e ntjha ya Tlhokomelo ya Kalafo ya GE, e pepesang dithekenoloji tse fapafapaneng tsa Tlhokomelo ya Kalafo. Sena se bontsha boitlamo ba nako e telele ba GE ho ka bobedi kontinente le bakeng sa ho fumana ditharollo tsa ntjhafatso ho mathata a Aforika a meralo ya motheo le a tlhokomelo ya kalafo.Setsi sena se rerile ho matlafatsa maikemisetso a kgetho ya makala a thuto a baenjinere ba fetang 100 ho tswa dibakeng tse neng di tinngwe menyetla pele. Ho bile ho fannwe ka sebaka bakeng sa diporojeke tsa tshebedisano le tlhophiso ya tharollo le Transnet ka bomphato le GE mabapi le diporojeke tse fapafapaneng tsa meralo ya diterene. Setsi hape se labalabela ho tshehetsa ntshetsopele ya dikgwebo tse nyenyane tse kgonang ho fana ka ditshebeletso ho mmaraka wa lehae le ha ho kgoneha bafani ba matjhaba. Kabinete e ipiletsa ho ditheo tse ding kaofela tsa matjhabatjhaba ho latela mohlala o tekilweng ke GE.1.7. Kabinete e amohela ho phethelwa ha mokgahlelo wa pele wa Setsha sa Diindaseteri sa Botshabelo se ntlafaditsweng ho la Foreisetata, se thakgotsweng ke Letona Davies.Mokgahlelo wa pele wa ntlafatso o kenyeletsa ho hlabollwa ha meralo ya motheo ya tshireletso, ho kampela, mabone a seterateng le ditlhoko tse hlokolosi tsa motlakase ka ditjeho tsa R24 milione. Ena ke karolo ya R189 milione e tsetetsweng bakeng sa ho akaretsa ditsha tse tsheletseng tse behilweng ka sehloohong tse hokahantsweng le Moralo wa Tshebetso wa Leano la Diindaseteri (IPAP). Setsha sa Diindaseteri sa Botshabelo se tla hlahisa mosebetsi bakeng sa batho ba Botshabelo le dibaka tse mabapi, se tla kgothaletsa kgolo ya diindaseteri le kgolo ya dikgwebo tse nyenyane le dikoporasi, se tla hohela matsete le ho kgothaletsa tlhahiso.1.8. Bakeng sa ho arabela ditlhokong tsa metsi tsa Masepala wa Lehae wa Moqhaka, Kabinete e amohela ho thakgolwa ha Mesebetsi ya Tlhokomelo ya Metsi ya Maokeng ke Letona la Metsi le Tsamaiso ya Dikgwerekgwere, Mofumahadi Nomvula Mokonyane.Sebaka sena esale se tshwenngwa ke komello ya haufinyana tjena mme ho bonahetse ha maemo a metsi a fihlella boemo bo hlokolosi. Ho fannwe ka dilori tsa ditanka tsa metsi mme mekutu ya nako e kgutshwanyane le e bohareng e kenyeletsa ho bora le ho ho ntjhafatsa dipetse ka hara Maokeng ho tlatseletsa phano ya metsi.1.9. Moporesidente Zuma o ne a kenetse Seboka se Setlwaeding sa Khonferense ya Matjhaba ya Lebatowa la Matsha a Maholo sa bo-6 (ICGLR) seo mmokotaba wa sona e neng e le:  Re akofisa ho kenngwa tshebetsong ho hlwahlwa ha Tumellano le Diporothokhole tsa yona bakeng sa Lebatowa la Matsha a Maholo le nang le demokerasi e eketsehileng le botsitso . Seboka se tshohlile, hara dintlha tse ding, maemo a sepolotiki le a polokeho ka hara Lebatowa la Matsha a Maholo ho kenyeletswa Sudan Borwa, Burundi, Riphaboloki ya Demokerasi ya Congo le Central African Republic, mme tlaleho e felletseng ya Seboka sa ICGLR e tla tekwa sebokeng se latelang sa Kopano ya Aforika (AU). Moporesidente Zuma o itse jwale ho se ho na le lesedinyana la tshepo ya hore dintlha tse neng di sa kgone ho rarollwa pele tsa dikgohlano le ho hloka botsitso ka hara Lebatowa la Matsha a Maholo di tla rarollwa.1.10. Sekema sa Naha sa Dithuso tsa Ditjhelete tsa Baithuti (NSFAS) se thusitse baithuti ba fetang 1.7 milione ba ditsha tsa thuto e phahameng ho tloha esale se thehwa. Sekema se fana ka thuso ya ditjhelete ho baithuti ba tswang malapeng a fumanehileng le a batho ba sebetsang. Ho netefatsa hore sena se etswa ka tsela e tla ba ya moshwelella, NSFAS e bokella ditefello tsa dikadimo tsa baithuti. Ditefello di netefatsa hore sekema se na le matlole bakeng sa moloko o tlang wa baithuti. Sena se hodisa phumantsho ya, le katleho mabapi le, thuto le thupello e phahameng le e tswellang, ho habilwe merero ya ntshetsopele ya Aforika Borwa ya naha le mehlodi ya batho.Kabinete e kgothaletsa bakgolamolemo bohle ba NSFAS ba sebetsang ho ikopanya le dikantoro tsa NSFAS mme ba qale ho lefella dikadimo tsa bona tsa NSFAS. Ke boikarabelo ba hao ho bapala karolo ya hao bakeng sa ho thusa baithuti ba bang bao hajwale ba hlokang thuso ya ditjhelete.2. Diqeto tsa bohlokwa tsa Kabinete2.1. Kabinete e ile ya tsebiswa ka boikitlaetso ba mokgwa o mong wa inthanete o fapaneng bakeng sa ho ntlafatsa taolo ya tlhahisoleseding, o bitswang Digital Object Architecture (DOA). Kabinete e tjhaelletse monwana matsete a mang bakeng sa ntshetsopele le ho amohela boikitlaetso ba DOA le hore Aforika Borwa e be Motsamaisi wa mefutafuta ya ka sehloohong wa marangrang a lefatshe a DOA. Thekenoloji ena e nyehela ho lebiseng ho phihlello ya merero ya NDP ka ho matlafatsa bokgoni ba Puso ba ho fumana ditharollo tse matlafatsang bakeng sa diphephetso tse rarahaneng. Hape e matlafatsa phano ya ditshebeletso ka mananeo a kang puso ka inthanete le polokeho ya marangrang a inthanete. Melemo ya tshebediso ya DOA bakeng sa ho laola tlhahisoleseding e tla hola le ho aha bokgoni bo botjha ba lehae mabapi le thekenoloji ya inthanete le ho hlahisa ditharollo tsa disebediswa tsa dikhompyutha tsa motla-o-tutswe ho itshetlehilwe hodima se bitswang Open-Source Software. Sena se tla nyehela bakeng sa ho ntshetsapele ka bobedi indaseteri ya disebediswa tsa khompyutha le ho ntlafatseng ditsamaiso tsa taolo ya tlhahisoleseding le ho dikuno tsa thekisetso ya dinaha tsa ka ntle. Molemo o mong ke hore DOA e kgema le ho sebediseha le dibopeho tse ngata ka hara Inthanete. Sena se tla thusa mmuso ho fokotsa ditjeho tse ntseng di ata tsa bolaodi ba mekgwa ya disebediswa tsa khompyutha.2.2. Ho latela kopo e tswang ho Khomishene ya AU, Kabinete e tjhaelletse monwana hore Aforika Borwa e tshware Foramo ya Aforika ya Taolo ya Inthanete (IGF) ka Mphalane 2016. Taolo ya Inthanete e akaretsa letoto le batsi la dintlha tsa kahisano le tsa sepolotiki. Sena se kenyeletsa bonkakarolo ho moruo wa inthanete, thepa ya mautlwela, polokeho ya marangrang a inthanete le lekunutu le phumantsho ya mehlodi ya bohlokwa ya setekginiki, tse kang mabitso a dibaka le diaterese tsa Porothokhole ya inthanete tse etsang hore ditshebeletso tsa inthanete di kgonahale.Ho tshwara IGF ya Aforika ho fana ka lepatlelo bakeng sa Aforika ho ntshetsapele mawa bakeng sa bonkakarolo moruong wa lefatshe wa Inthanete e leng se hlokolosi bakeng sa ntshetsopele ya meruo ka hara Aforika. Hajwale moruo wa Inthanete o na le boleng bo ka etsang R59 bilione ka hara Aforika Borwa.Foramo hape e fana ka lepatlelo bakeng sa mebuso ya Aforika ho teka lenaneo la ho amohela boemo bo tshwanang mabapi le Taolo ya Inthanete. Sena se latela diphetho tse tswang ho Seboka sa Kopano Kakaretso ya Lefatshe ya Mokgatlo wa Matjhaba a Kopaneng mabapi le Tjhebobotjha ya Maemo a Hodimo a Setjhaba sa Tlhahisoleseding ka Tshitwe 2015. Sena se thathiselletsa Tumellano ya Tunis, ya hore Taolo ya Inthanete ke mohlodi wa lefatshe o tshwanelang ho laolwa ka tsamaiso ya bongata, e bonaletsang le ya demokerasi, ka ho itahlela ka setotswana ka botlalo ke bankakarolo kaofela. Mebuso ya Aforika hape e tla ba le monyetla wa ho kena dipuisanong mabapi le dinthwananthwana tse hlokolosi tsa boleng ba lethathama la Inthanete ka morero wa ho hodisa phano e lekalekanang le tshebediso ya mehlodi ya Inthanete.3. Diketsahalo tse tlang3.1. Kajeno, 23 Phuptjane 2016 Moporesidente Zuma o etela Tsamaiso ya Bodulo ba Batho ba Dibaka tsa Mahae e Matlafaditsweng ya Vulindlela (EPHP) ho Masepala wa Lehae wa Umsunduzi ho la KwaZulu-Natal ho keteka phano ya matlo a mmuso le a ditshehetso tsa mmuso a fetang dimilione tse nne esale demokerasi ya rona e ba teng ka 1994.Ka hara KwaZulu-Natal, mmuso o fanne ka matlo a fetang 700 000 le ditshehetso tse kenyeletsang diyuniti tse 12 000 Porojekeng ya Dibaka tsa Mahae ya Vulindlela a ileng a ahuwa ka EPHP. EPHP ke tsamaiso eo ho yona bakgolamolemo ba itahlelang ka setotswana ka matla ha ho nkuwa diqeto mabapi le tsamaiso ya kaho ya matlo le dihlahiswa, le ho nka karolo kahong ya matlo a bona.3.2. Moporesidente Zuma o tla nka Leeto la Puso ho ya Fora pakeng tsa la 10 le 12 Phupu 2016, jwaloka karolo ya ho tswela pele ho matlafatsa dikamano pakeng tsa dinaha ka bobedi.Nakong ya leeto Moporesidente o tla kenela Sehopotso sa Bolekgolo sa Ntwa ya Delville Wood ya Ntwa ya Pele ya Lefatshe, ka la 12 Phupu 2016, moo maAforika Borwa a mangata a ileng a lahlehelwa ke maphelo a ona.Leha Sehopotso sa Delville Wood se reretswe masole a Aforika Borwa, maano a mmuso wa kgethollo ka nako eo a ne a kotetse maAforika Borwa a batho ba batsho a shweleng nakong ya ntwa ha balekane ba bona ba makgowa ba patetswe Sebakeng sa Sehopotso sa Delville Wood.Sehopotso se ntse se le tlasa diphethoho tsa bohlokwa ho bontsha karolo ya nalane e bapetsweng ke maAforika Borwa a batho ba batsho ho Dintwa tsa Lefatshe e leng ya Pele le ya Bobedi le ho ba neha kananelo e hlokahalang. Ntlheng ena, Moporesidente hape o tla bontsha hlompho ho masole a batho ba batsho ho la Arques-la-Bataille.3.3. Moporesidente Zuma o tla etella pele kemedi ya Aforika Borwa ho Tulo e Setlwaeding ya bo-27 ya Kopano ya AU, e reretsweng ho etsahala ho tloha ka la 13 ho isa ka la 17 Phupu 2016 Kigali, ho la Rwanda. Seboka sena se tla etsahala tlasa mookotaba:  2016, Selemo sa Aforika sa Ditokelo tsa Botho ho tsepamisitswe maikutlo ka ho qolleha hodima Ditokelo tsa Basadi.  Selemo sa 2016 se tshwaya mekolokotwane ya bohlokwa ka hara lenaneo la basadi la kontinente le la matjhaba bakeng sa tekatekano ya bong le matlafatso ya basadi. Ho phatlalla le kontinente, ke sehopotso sa bo-30 sa ho ba teng ha Tjhata ya Aforika ya Ditokelo tsa Botho le tsa Batho ka 1986 le qalo ya mokgahlelo wa bobedi wa Dilemo tse Leshome tsa Basadi e leng 2010-2020. Lefatsheng, 2016 e hopola dilemo tse 36 esale ho amohelwa Khonvenshene ya UN ya Phediso ya Mekgwa Kaofela ya Kgethollo kgahlanong le Basadi le sehopotso sa bo-21 sa Tumellano ya Beijing ya 1995 le Lepatlelo la Tshebetso, e leng leano la bohlokwa la lefatshe le mabapi le tekatekano ya bong. Dihlooho tsa Puso le Mmuso di tla ahlaahla tlaleho ya Lekgotla la Kgotso le Polokeho la AU mabapi le boemo ba kgotso ka hara Aforika. Ho fetafeta moo, seboka se tla ahlaahla le ho tjhaella monwana ditekanyetso tse sisintsweng tsa AU tsa 2017.3.4. Moporesidente Zuma hape o tla etella pele kemedi ya mmuso wa Aforika Borwa ho Seboka se Ikgethang ka ho Phethahala sa Ntshetsopele ya Badudi ba Aforika e Borwa (SADC) sa Double Troika, se tla tshwarelwa Gaborone, ho la Riphaboliki ya Botswana ka la 28 Phuptjane 2016. Seboka sena se lebeletswe ho ahlaahla boemo ba sepolotiki le polokeho ka hara lebatowa la SADC, ho shebilwe haholoholo boemo ka hara Mmuso wa Borena wa Lesotho.3.5. Naha e Malala-a-laotswe ho tshwara Khonferense ya Lefatshe ya AIDS ya bo-21 ho tloha ka la 18 ho isa la 22 Phupu 2016 Setsing sa Matjhaba sa Dikopano sa Inkosi Albert Luthuli Durban. Qalo ya khonferense e kopana le Letsatsi la Matjhaba la Nelson Mandela ka la 18 Phupu.MaAforika Borwa a kgothaletswa ho arolelana ka pale ya rona le ho bontsha phethoho ka hara Aforika Borwa ho tloha esale Khonferense ya Matjhaba ya AIDS e tshwarwa Durban ka selemo sa 2000.Aforika Borwa e tsetetse haholo ho karabelo ya yona ho AIDS dilemong tse tsheletseng tse fetileng, mme sena se bakile hore re be le lenaneo le leholo ka ho fetisisa la kalafo ya HIV lefatsheng, le bolokileng dimilione tsa maphelo le ho eketsa nako e lebeletsweng ya ho phela.Diphihlello tse ding di kenyeletsa letsholo la Dikeletso le Diteko tsa HIV (HCT) le entseng diteko ho maAforika Borwa a 18 milione bakeng sa HIV le AIDS nakong ya dikgwedi tse 18, le maAforika a 10 milione a kenelang diteko ka selemo. Mafu a amahanngwang le AIDS ka hara Aforika Borwa a fokotsehile ho tloha ho 320 000 ka 2010 ho ya ho 140 000 ka 2014, mme tshwaetso ya HIV ho tloha ho motswadi ho ya ho ngwana e fokoditswe ho tloha ho masea a 70 000 ka 2004 ho ya ka tlase ho 7 000 ka 2015.TB ke leamanyi le ka sehloohong mme le ha mafu a TB a fokotsehile ho tloha ho 70 000 ka 2009 ho ya ka tlase ho 40 000 ka 2014. TB e dula e le mmolai e moholo hara mafu kaofela a tshwaetsang ka hara naha ya rona le lefatsheng. Mmuso o atlehile ho hlahloba dikete tsa batho makaleng a tlokotsing a ditshebeletso tsa tlhabollo ya batshwaruwa,a metse ya merafo le metse e potapotileng merafo.Lenaneo la thibelo hape le beha ka sehloohong banana le bahlankana ba batjha ba dilemong tse 15-24 mme le rerile ho thibela ditshwaetso; ho fokotsa ho ima ha banana ba tlase dilemong; ho fokotsa merusu e itshetlehileng hodima thobalano le bong; ho boloka banana ba le dikolong ho fihlela ba etsa lengolo la materiki; le ho eketsa menyetla ya moruo bakeng sa basadi ba batjha le ho leka ho ba phemisa dilalome tsa banna ba baholo.3.6. Mmuso hajwale o ntse o shebane le Beke ya Tshebeletso ya Setjhaba ho tloha ka la 22 le la 26 Phuptjane 2016, e leng karolo ya mmuso ya lenaneo la Batho Pele. Kgothaletso ya maitshwaro a matle a mosebetsing, bokgothadi bo phahameng le motlotlo wa basebeletsi ba setjhaba ho kgothaletsa tlwaelo ya ho fana ka tshebeletso ya boleng.Mmuso hape o lemoha hore kajeno, 23 Phutjane 2016 ke Letsatsi la Aforika la Tshebeletso ya Setjhaba, le kgothaletsang makala a fapaneng a mmuso ho sebetsa mmoho le ho sebedisa ho feta mehlodi e fokolang ya muso bakeng sa diphetho tse ntlafetseng.Kabinete e kgothaletsa basebeletsi ba sejhaba ho ba ka pelepele ho phano ya ditshebeletso ya naha le ho sebedisa beke ena ho tsomana le mekgwa e ntjhafetseng ya ho fana ka ditshebeletso ho maAforika Borwa.3.7. Kabinete e amohela qeto ya Boto ya Tsheho ya Meedi ya Bomasepala ya ho tshwara khonferense ya Diphethoho tsa Tsheho ya Meedi le Dibaka tsa Bodulo ka la 23 le la 24 Phuptjane 2016. Khonferense e tla kenyeletsa baemedi ho tswa ho mafapha a mmuso, bomasepala, hammoho le dinaha tse ding.Khonferense e fana ka lepatlelo bakeng sa dipuisano tse akaretsang mabapi le ditsheho tsa meedi, haholoholo ntlha ya ho fetolwa ha meedi le bonkakarolo ba setjhaba. Lentswe la badudi ke sa bohlokwa tsamaisong ena mme mekutu yohle ya ho netefatsa bonkakarolo bo batlang bo phahame le ho kenyeletsa di tla amohelwa.  3.8. Ho tloha ka Labohlano, 1 Phupu 2016, balefi ba lekgetho ba ka qala semmuso ho tlatsa le ho kenya dipoelo tsa bona tsa lekgetho la lekeno tsa 2016. Sehla sa Lekgetho se hotse ho ba bomphato ba bohlokwa pakeng tsa mmuso le balefi ba lekgetho ba etsang nyehelo ya bohlokwa motheong wa lekeno la naha ya rona. Bo emela tshebedisano e le nngwe e kgolohadi ya selemo ka seng pakeng tsa Tshebeletso ya Lekeno ya Aforika Borwa le balefi ba lekgetho, ha balefi ba lekgetho ba fetang dimilione tse nne ba kenya dipoelo tsa bona tsa lekgetho la lekeno. Kabinete e kgothaletsa balefi ba lekgetho kaofela ho kenya dipoelo tsa bona tsa lekgetho la lekeno ho tloha ka la 1 Phupu 2016. Ke ka mekutu ya balefi ba lekgetho ba imatahanyang hore Aforika Borwa e rekote pokello e etsang nalane ya lekeno ya R1 trilione bakeng sa selemo sa ditjhelete sa 2014/15.4. Maemo a Kabinete Mabapi le Dintlha tsa Bohlokwa Maemong a Hajwale 4.1. Kabinete e tshwela ka mathe diketsahalo tsa haufinyana tjena tsa merusu ka hare le ka ntle ho Motsemoholo wa Tshwane le ho ipiletsa ho baahi ho tlohela ho tlola molao le boipelaetso bo tletseng merusu.Ha ho boholo bofe kapa bofe ba dingongoreho bo ka lokelwang ke merusu le tshenyo ya thepa. Ba tla fumanwa ba le molato wa ho tswellisa diketso tse jwalo tsa tlolo ya molao ba tla tobana le letsoho le matla la molao.Aforika Borwa ke naha ya demokerasi ya molaotheo moo moahi ka mong a nang le monyetla wa ho nka karolo ditsamaisong tsa demokerasi. Boitshwaro bo kang bona ba botlokotsebe bo kgahlanong le ditokelo le motsamao o lokolohileng wa ba bang. Kabinete e ipiletsa ho badudi ho sebetsa le makala a qobello ya molao bakeng sa ho hlaola batho ba sa hlompheng ditokelo tsa molaotheo tsa ba bang.4.2. Kahlolo ya Lekgotla la Dinyewe la Molaotheo nyeweng ya Mhlophe kgahlanong le Khomishene e Ikemetseng ya Dikgetho (IEC) e betla tsela bakeng sa dikgetho tsa mebuso ya lehae hore di tswele pele ka la 3 Phato 2016 ho sebediswa lenane la bakgethi le tiiselleditsweng ke IEC ho latela phatlalatso ya letsatsi la dikgetho.Kabinete e ipiletsa ho bakgethi bohle ba ingodisitseng ho sebedisa ditokelo tsa bona tse lwanetsweng ka thata tsa demokerasi le ho kgetha baemedi ba kgetho ya bona ba mebuso ya lehae. Mmuso o tla sebetsa le IEC le bankakarolo ba bang kaofela ho netefatsa hore kahlolo ya Lekgotla la Dinyewe la Molaotheo e kenngwa tshebetsong ka botlalo.4.3. Kabinete e amohetse tsebiso ya Eskom ya hore e hokahantse diyuniti kaofela tse nne ho polante ya yona ya motlakase o fehlwang ka metsi ya Ingula e ntjha ho marangrang a naha pele ho nako e neng e behilwe.Porojeke ena ya R25 bilione e matlafatsa polokeho ya bokamoso ya eneji ya naha ka ho eketsa Dimekawate tse 1 332 nakong ya tlhokeho e kgolo ya motlakase. Polante e motjheng bakeng sa tshebetso e felletseng ka 2017.4.4. Kabinete e amohetse hape ba ditimamollo ba neng ba rometswe Canada ho ya thusa ho lwantsha mello ya hlaha. Sehlopha sa Aforika Borwa se ile sa kginwa ho latela dipula tse matla.Working on Fire ke lenaneo le tshehetswang ka ditjhelete ke mmuso, la tlhahiso ya mesebetsi le tsepamisitseng maikutlo hodima ho kenngwa tshebetsong ha Taolo ya Mollo e Kopanetsweng ka hara Aforika Borwa. Banna le basadi ba batjha ba fetang 5 000 ba rupelletswe ka botlalo jwaloka ditimamollo mme ba jadilwe dikampong tse fetang 200 ho phatlalla le Aforika Borwa. Ditimamollo di thaothwa ho tswa ho badudi ba neng ba tinngwe menyetla le ho rupellwa ka tsebo ya mollo le thuto, thibelo le maitsebelo a twantsho ya mollo. Mananeo a mmuso a tshwanang le lena a kenyeletsa  Working for Water  le  Working for Energy  moo mmuso o tsetelang ho mesebetsi ya basebeletsi ba bangata e hlahisang mesebetsi le ho tshireletsa mehlodi ya rona ya tlhaho.Ho latela ho kgutla ha bona, Lefapha la Merero ya Tikoloho le fuputsa ngongoreho ya meputso ya ditimamollo bakeng sa sephetho se hlokang leeme bakeng sa bankakarolo kaofela.4.5. Kabinete e romela matshediso a yona a tebileng ho ba latelang:Lelapa le metswalle ya mosebeletsi wa radio le thelevishene Hope Zinde ya neng a sebetsa jwaloka moqolotsi wa ditaba SABC dilemong tsa bo 1990 mme hape e ne e le setho sa mehleng sa boto ya SABC.  Mmuso le batho ba Amerika ho latela ho thunngwa Orlando, ho la Florida, ho siileng batho ba 50 ba shwele le ba bangata ba lemetseng.4.6. Kotlo ya morekisi wa matlo ya behileng meja fatshe Penny Sparrow ke Lekgotla la Dinyewe la Tekatekano la Umzinto ho la KwaZulu-Natal, ya fumanweng a le molato wa puo ya lehloyo, ke kgopotso ya hore boitshwaro bo kang boo bo keke ba amohelwa mme makgotla a rona a dinyewe a tla tsitlallela ka matla ho hlokomela ditokelo tsa mahlatsipa kaofela a bosemorabe, ka ho qolleha ba sa kgoneng ho ipuella le ba sa kgoneng ho itshireletsa.Kabinete e ngongorehile leha re se re na le dilemo tse 22 re le ka hara demokerasi, Khomishene ya Ditokelo tsa Botho ya Aforika Borwa e tlaleha ka keketseho ya diketsahalo tsa bosemorabe bo pepeneneng le dipuo tsa lehloyo. Kabinete e ipiletsa ho maAforika Borwa ho hopola hore ke ho fapana ha rona ho etsang hore re be matla. Re tshwanela kaofela ho tsitlallela ho aha setjhaba se hlokang bosemorabe.5. DithonyoDithonyo kaofela di tla lokelwa ke ho tiisetswa ha mangolo a thuto le tumellano e amehang.5.1. Lekala Dipalangwang tsa Mebileng tse Tshelang Madiboho:a. Ho thonngwa hape ha Monghadi Sipho Khumalo jwaloka Mohlanka ya ka Sehloohong wa Phethahatso (CEO) bakeng sa dilemo tse hlano.5.2. Ditho tsa Lekgotla la Naha la Ditshebeletso tsa Tshokollo ya Batshwaruwa:a. Moahlodi Mokgadi Mailula (Modulasetulo);b. Moahlodi Zamani M Nhlangulela (Motlatsi wa Modulasetulo);c. Moahlodi Esther JS Steyn (Motlatsi wa Modulasetulo);d. Monghadi Adriaan Bekker;e. Advocate Sibongile Mzinyathi;f. Mofumahadi Shishi Sello;g. Ngaka Kgamadi J Kometsi;h. Lt-General Julius T Molefe;i. Mofumahadi Angela Magangoe;j. Monghadi Mziwoxolo M Mfeketo;k. Mofumahadi Nondumiso Gwayi;l. Monghadi Ivan de Klerk;m. Mofumahadi Teboho S Monyamane;n. Mofumahadi Lusanda U Z Rataemane;o. Advocate Khavhareni A Mahumani;p. Moruti Jonathan Clayton;q. Mofumahadi Amanda L Vilakazi;r. Ngaka Vanitha R Chetty; les. Monghadi Maluleka Nkopo.Dipotso:Harold MalokaMohala: 082 847 9799"
Pehelo ya kopano ya Kabinete ya la 6 Phupu 2016,8 Jul 2016,https://www.gov.za/speeches/statement-cabinet-meeting-6-july-2016-8-jul-2016-0000,https://www.gov.za/st/speeches/statement-cabinet-meeting-6-july-2016-8-jul-2016-0000,"1. Ho kenngwa tshebetsong ha Mananeo a Bohlokwa a Mmuso1.1. Mabapi le ho ntlafatsa maphelo a batho ba rona, Kabinete e amohela ho thakgolwa ha Porojeke ya Mesebetsi ya Hlwekiso ya Metsi ka Bongata ya Ncora ho la Kapa Botjhabela ke Moporesidente Jacob Zuma. Polante ya R64 milione ya hlwekiso ya metsi e akanyeditswe ho tswela molemo malapa a 17 887 ho tswa metsaneng e 208 dibakeng tse nne tse mabapi. E hlahisitse mesebetsi e 188, moo batho ba lehae, batjha le basadi e leng bakgolamolemo ba ka sehloohong.Ho thakgolwa ha porojeke ya ntjhafatso le tlhabollo ya Sekema sa Phepelo ya Metsi sa Vaal Gamagara sa R18 bilione ho la Kapa Leboya ke Letona la Metsi le Tsamaiso ya Dikgwerekgwere, Nomvula Mokonyane e tla sebeletsa batho ba ka bang 150 000 ditoropong tse 3 le metsaneng e 22 ha e phethetswe. Hape, ho thakgolwa ha Porojeke ya Phepelo ya Metsi ya Metse ya Mahae Jericho ya R15 milione ekeditse polokeho ya phepelo ya metsi ho badudi ba Jericho Masepaleng wa Lehae wa Madibeng.1.2. Matsete a mmuso meralo ya motheo ya dipalangwang a hlahisa tshebeletso ya dipalangwang tsa setjhaba e bolokehileng, e tshepahalang, e hlwahlwa le ho kgoneha ho phatlalla le naha. Melemo ya maemo a ntlafetseng a dipalangwang ke botshepehi ba botsetedi le ntshetsopele ya moruo.Ho bulwa semmuso ha matsete a R190 milione a tsela ya Ballito Interchange le ntlafatso ya tsela e kgolo ya P455 ke Letona la Dipalangwang, Dipuo Peters ke dimotlolo tsa ditshehetso tse kgabane tsa matlole a kopanetsweng moo R123 milione e tswang ho SANRAL mme R67 milione e tswa ho Masepala wa KwaDukuza. Tsena di sebetsa jwaloka dithusi bakeng sa kgolo ya ho ya pele le matsete moo ntlafatso ya tsela e kgolo ya P455 e bulang mamati a ntshetsopele ya sebaka se setjha sa mabenkele sa R1 bilione se tla phethelwa ka selemo sa 2017.Diterene tsa maemo a hodimo tse ntjha tse rekilweng ke Lekala la Bapalami ba Diterene la Aforika Borwa (Prasa) di tla thakgolwa hamorao selemong sena. Diterene tsena di tla thusa ka ntlafatso ya ditshebeletso le ho ba teng ha diterene bakeng sa basebedisi ba diterene ba Mamelodi. Dibese tsa basebedisi ba dibese tsa tlatsetso tse ntjha tse 70 di tla rekwa ka hara Motsemoholo Johannesburg tse tla hokela badudi ka tsela e betere le ho ntlafatsa bohlwahlwa ba moruo ka hara setsi sena sa ditjhelete sa naha.Matsete ana a fetola boemo ba metse ya ditoropo e le karabelo ho ditlhoko tsa batho ba borona.1.3. Ka la 16 Phupu 2016, Letona la Saense le Thekenoloji, Naledi Pandor o tla lokolla dikotlolo tse 16 bakeng sa ho atolosa MeerKAT, e leng porojeke ya Aforika Borwa ya Square Kilometre Array (SKA SA), dikilomitara tse 90 leboya bophirima ba Carnarvon. Theleskhoupu ya MeerKAT e hlahisitse ditshwantsho tse babatsehang tsa sepakapaka ho sebediswa feela dikotlolo tse nne tsa tse 64 tse reretsweng ho kenngwa qetellong ya porojeke; di hlahisa dinaledi tsa maqhubu a radio tsa lefatshe le hole tse so kang di bonwa haesale. Tshepiso ya tsa saense ya MeerKAT e fumana thahasello ya lefatshe kaofela mme jwale re se re le haufi le ho e fihlella. Ke bopaki ba mosebetsi wa boitelo wa makgolokgolo a baenjinere, borasaense, batsamaisi le basebeletsi ba bang, hammoho le balekane ba diindaseteri ba Aforika Borwa le ba matjhaba, le tshehetso ya mmuso le batho ba Aforika Borwa.1.4. Mokete wa Naha wa Bonono o tshwarwang selemo ka seng ho la Grahamstown o nka matsatsi a 11 ho tloha ka la 30 Phuptjane ho isa la 10 Phupu 2016. Ona ke mokete wa mekgahlelo e mengata, mokete o moholo ka ho fetisisa wa selemo ka seng wa bonono kontinenteng ya Aforika, o nyehelang mabapi le ho fihlella Morero wa Ntshetsopele ya Naha (NDP) o bolelang hore  bonono le setso di bula dibaka tse matla bakeng sa dingangisano mabapi le moo setjhaba se iphumanang se le teng le moo se batlang ho leba teng .O tsheheditswe ka lewa la Mzansi Golden Economy, le behang hantle diindaseteri tsa setso ka hara Aforika Borwa bakeng sa ho nyehela ka bokgabane le ka ho pharalla kgolong ya moruo le tlhahisong ya mesebetsi. Ka tsamaiso ya Mzansi Golden Economy Open Call, Lefapha la Bonono le Botjhaba hape le thehile Letlole la ba Qalang bakeng sa ditsebi tsa bonono tse ntseng di thuthua. Morero ke ho hlahisa menyetla bakeng sa bangodi ba ntseng ba thuthua ho phatlalatsa dibuka tsa bona tsa pele, ho hlahisa dipapadi tsa bona tsa pele, ho hlahisa dialebamo tsa bona tsa pele kapa ho tshwara dipontso tsa bona tsa pele.1.5. Bakeng sa ho atametsa ditshebeletso tsa thibelo ya botlokotsebe haufi le setjhaba, Kabinete e ananela seteishene sa sepolesa se sa tswa ahuwa sa Keimoes ho la Kapa Leboya, se sebeletsang baahi ba akanngwang ho ba 23 000.Phola ho la Mpumalanga, nyehelo ya seteishene sa sepolesa ho badudi ke seteishene sa matla a motlakase sa Eskom sa Kusile ka bomphato le rakonteraka wa KCW JV e bontshitse sekgahla sa kgahlamelo ya ho sebetsa mmoho. Kaho ya seteishene sena, sa boleng ba R3 milione, e hlahisitse menyetla ya mesebetsi le ho matlafatsa batho ka maitsebelo le tsebo bakeng sa ho bopa tikoloho e batlang e bolokehile.1.6. Aforika Borwa e tshwere Foramo ya Mebuso ya Lehae ya Commonwealth   pitso ya Lebatowa la Aforika e Borwa ka la 28   29 Phuptjane 2016. Pitso ena e epilweng tlasa mookotaba,  Re hotetsa Ntshetsopele ya Moruo wa Kahisano ya Moshwelella e Tobileng Setjhaba ka hara Aforika e ka tlasa Sahara , e ne e shebane le karolo e bapalwang ke mebuso ya Aforika mabapi le ho sebetsana le Lenaneo le letjha la Merero ya Ntshetsopele ya Moshwelella (SDG) le tla phethelwa ka selemo sa 2030, le ho fihlella merero ya lona ka hara moelello wa Lenaneo la Aforika la 2063. Di-SDG di hlalosa lenaneo la ntshetsopele maemong a selehae ho ba ka ho qolleha ho bapa le ho etsa hore dibaka tsa bomasepala e be tse kenyeletsang ho feta setjhabeng, tse matla tlhahisong ho tsa moruo, tsa tikoloho ya moshwelella le ho itwanela ho phethophethoho ya tlelaemete le dikotsi tse ding.1.7. Re ananela sephetho sa pitso ya pele haesale ya Boto ya Tsheho ya Meedi ya Bomasepala (MDB) e neng e le mabapi le Diphetho tsa Tsheho ya meedi le Dibaka tsa Bodulo e neng e tshwerwe ho tloha ka la 23   24 Phuptjane 2016. Pitso e ne e epilwe tlasa mookotaba,  Re lekola tse Fetileng le ho Rala Bokamoso  ho tsepamisitswe maikutlo dintlheng tsa bohlokwa tse amanang le tsheho ya meedi le ho hlahloba diphephetso tse tobaneng le mekgwa ya puso ya metsemeholo le tlhokeho ya ho fokotsa diwate dilemong tse ding le tse ding tse hlano. Mosebetsi wa ho netefatsa bomasepala ba moshwelella ho ile ha ba tlasa leihlo le ntjhotjho jwaloka karolo ya tsamaiso ya tsheho ya meedi. Dinyehelo tse tswang pitsong ena di tla tswela pele ho bopa ntshetsopele le ho kenngwa tshebetsong ha maano a ntshetsopele a tsheho ya meedi le dibaka tsa bodulo.2. Diqeto tsa Bohlokwa tsa Kabinete2.1. Bakeng sa boitokisetso ba Dikgetho tsa Mebuso ya Lehae tse tlang ka la 3 Phupu 2016, Kabinete e ile ya tsebiswa ka Boemo ba Boitokisetso, bo amanang le polokeho le tshireletso.Ka Setheo sa Naha se Kopanetsweng sa Tshebetso le sa Mautlwela (NATJOINTS), ditshebetso di motjheng bakeng sa ho hlahisa tikoloho e bolokehileng le e tshireletsehileng ho netefatsa hore batho ka hara Aforika Borwa ba bolokehile le ho ikutlwa jwalo. Sena ke sa bohlokwa mabapi le ho nyehela ho tshepahalo ya dikgetho tse tlang.Ho tlatseletsa, Tshebeletso ya Sepolesa sa Aforika Borwa (SAPS), Bookamedi ba Botjthutjhisi ba Naha (NPA), Lefapha la Toka le Ntshetsopele ya Molaotheo (DoJ) le Boto ya Dithuso tsa Semolao di kenetse Porothokhole e Kopanetsweng ya Botsamaisi ba Diketsahalo tsa Dikgetho tsa Mebuso ya Lehae bakeng sa ho qobella tshebetso ya Molao wa Ditlolo tsa Molao wa Dikgetho.2.2. Kabinete hape e ile ya tsebiswa ka boitokisetso bo ntseng bo tswela pele bakeng sa Pitso ya Boraro ya Mokgatlo wa Matjhaba a Kopaneng ya Bodulo le Bodulo ba Ditoropong ba Moshwelella (Habitat III) e tla tshwarwa ke Kopano Kakaretso ya Mokgatlo wa Matjhaba a Kopaneng Quito ho la Ecuador ho tloha ka la 17 ho isa la 20 Mphalane 2016.Habitat III e rerile ho tiisetsa boitlamo bo botjha ba lefatshe bakeng sa ho sebetsana le bodulo le bodulo ba ditoropong ba moshwelella bakeng sa dilemo tse 20 tse tlang ka ho amohela tumellano e shebileng pele le sephetho se tla bang le sefutho. Kabinete e tshehetsa Boemo bo Tshwanang ba Aforika mabapi le Habitat III e tla tekwa ho Seboka sa Dihlooho tsa Dipuso le Mebuso ya Kopano ya Aforika ho la Kigali, ka Phupu 2016. Sena se bopa motheo wa boemo ba Aforika Borwa ba ho kena ditherisanong. Dipuisano di tswela pele bakeng sa ho tsebisa ka tokomane ya maemo a sephetho ya Habitat III ya Aforika Borwa.Aforika Borwa hape e nyehetse ho boitokisetso ba matjhaba ka ho tshwara Pitso ya Mookotaba ya Habitat III e mabapi le mekhukhu ka Mmesa 2016 tlasa mookotaba  Re etella pele diphethoho ka hara Motsemoholo: Ho tloha ho ditakana ho ya ho bodulo ba batho bo kopanetsweng, bo bolokehileng, bo itsekang le ba moshwelella  e amohetseng Tumello ya Pretoria jwaloka nyehelo ya semmuso ho tokomane ya moralo ya sephetho ya Habitat III.2.3. Qeto ya Letona la Lefapha la Kgwebisano le Indaseteri ya ho fana ka Setsha sa Moruo se Ikgethileng sa Musina-Makhado Lebatoweng la Vhembe la Limpopo, le ho fana ka Laesense e Ikgethileng ya Setsha sa Moruo ho Lekala la Ntshetsopele ya Moruo e ile ya dumellwa ke Kabinete. Khonsotiamo ya Hoi Mor e tla rala, ya ntshetsapele, ya tsamaisa le ho bapatsa Setsha sa Diindaseteri sa Eneji ya Aforika Borwa le Tlhabollo ya Dimetale ka hara setsha sena.Sebaka sena se kgethilweng se tla hodisa ntshetsopele ya diindaseteri ka hara lebatowa ka ho tsepamisa maikutlo ka ho qolleha hodima bokgolamolemo ba diminerale, tshebetso ya dihlahiswa tsa temo, dikhemikhale tsa peterole, le diindaseteri tse ding tse bobebe jwaloka ha e le tabatabelo e teng ho Moralo wa Dintlha tse Robong.Setsha sena se Ikgethang sa Moruo se tsheheditswe ka matsete a fetang R40 bilione a Lekala la Eneji le Dimetale. Ho kenngwa tshebetsong ha diporojeke tse fapafapaneng dilemong tse hlano tse tlang ho lebeletswe ho hlahisa mesebetsi e fetang 21 000.Lebatowa la Musina-Makhado hape ke karolo ya Boikitlaetso ba Ntshetsopele ya Bodulo ya Trans-Limpopo mme e dutse hantle bakeng sa momahano ya lebatowa le dikgokelo le Mozambique, Zimbabwe le Botswana.2.4. Kabinete e tjhaelletse monwana ho kenngwa ha Tlaleho ya Tshebetso ya Diphuputso le Ntshetsopele (R&D) tsa Lenaneo la Ditsiane tsa Lekgetho la 2014/15 ho Palamente. Mmuso o fana ka ditsiane tsa lekgetho tsa R&D bakeng sa ho kgothaletsa lekala la poraefete ho kenela R&D ka hara Aforika Borwa. Ditsiane di kenyeleditse theolelo ya 150% ya lekgetho ditjehong tse bakilweng ke diketsahalo tsa R&D tse tjhaelletsweng monwana ke Letona la Saense le Thekenoloji. Sena se ka fumanwa ke dikhamphani tsa boholo bofe kapa bofe makaleng oohle a moruo.Dikhamphani tse 876 di nkile karolo ho ditsiane tsena ho tloha ka Pudungwana 2006 ho isa ho Hlakola 2015, ka ditseko tse etsang R6 bilione tsa phokoletso ya lekgetho ho R&D. Ho akanngwa hore R33.3 bilione ya ditjeho tsa R&D e ile ya tshehetswa ka ditsiane tsa nako ena. Tse ding tsa diphetho tsa dikhamphani tse kgotseng molemo di kenyeletsa: diphatlalatso tsa dibuka tsa saense tse 765; ditsamaiso tsa dipitso tse 649; dihlahiswa tse ntjha tse 1 062 tse thakgotsweng; mekgwa e 111 ya thepa ya mautlwela; le ditshireletso tsa tlhahiso ya thepa ya lehae le ya matjhaba tse 33.2.5. Moralo wa Tjhebisano wa Thepa ya Mautlwela (IP) o ile wa tjhaellwa monwana ke Kabinete. Moralo wa Tjhebisano wa IP o rerile ho thusa ka seo e tla ba ho buisana ho tswellang le balekane ba mmuso le setjhaba ka kakaretso ho lebiseng ho ralweng ha Leano la Aforika Borwa la IP.Morero o ka sehloohong ke ho matlafatsa tsamaiso ya tjhebisano mabapi le ho ralwa ha Leano la Aforika Borwa la IP ho netefatsa hore le emela mmuso ka bophara le ditjhebo tsa bankakarolo ba amehang ka hara setjhaba ka ho phatlalla.Mmuso o tla netefatsa hore leano la IP le hlompha ditokelo tsa thuo ya thepa jwaloka ha di bopelletswe ka hara Molaotheo, ha ka ho le leng le etsa hore ho be le ho lekana le thahasello ya setjhaba le ho arabela ho maemo a Aforika Borwa a ikgethileng a ntjhafatso le ntshetsopele.2.6. Kabinete e ile ya tsebiswa ka diphetho tsa kopano ya Maemo a Hodimo ya Lekgotla Kakaretso mabapi le Seboka sa Lefatshe sa Setjhaba sa Tlhahisoleseding o neng o tshwerwe ho tloha ka la 15 ho isa ka la 16 Tshitwe 2015.Aforika Borwa e ne e eteletse pele ditsamaiso tsena lebitsong la G77+China, mme diphetho tse fihlelletsweng di ne di kgema le boemo ba Aforika Borwa. Lefapha la Dikgokahanyo tsa Mehala le Ditshebeletso tsa Poso le tla hlahisa lenaneo la ntshetsopele la Dikgokahanyo tsa Thekenoloji la Aforika Borwa ha mmela o ntse o puta.2.7. Kabinete e tjhaelletse monwana Lewa la Matlafatso ya Sepolesa la Botsitso ba Setjhaba la Tshebeletso ya Sepolesa ya Aforika Borwa. Sena se thathiselletsa mananeo a mmuso le boikitlaetso tse reretsweng ho boloka kgotso le botsitso ka hara naha. Sena se ama boitshepo ba boramatsete ba dinaha tse ka ntle le ho nyehela phihlellong ya NDP. Botsitso ba setjhaba le puso ya molao ke motheo wa ho netefatsa hore batho kaofela ka hara Aforika Borwa ba bolokehile le ho ikutlwa jwalo.3. Diketsahalo tse tlang3.1. Kabinete e ipiletsa ho maAforika Borwa kaofela le makala kaofela ho nka karolo ha naha ha e ntse e bala matsatsi a ntseng feta bakeng sa Pitso ya Matjhaba ya bo-21 ya AIDS tlasa mookotaba  Fumana Ditokelo tsa Tekatekano hona jwale , ho tloha ka la 18 ho isa ka la 22 Phupu 2016, Setsing sa Matjhaba sa Dikopano sa Albert Luthuli Durban.Jwaloka karolo ya boitokisetso ba AIDS 2016 le ho lemosa makala kaofela, Motlatsi wa Moporesidente Cyril Ramaphosa, jwaloka modulasetulo wa Lekgotla la Naha la AIDS la Aforika Borwa, o tla etella pele ho balwa ha matsatsi a mahlano a setseng pele ho pitso Union Buildings ka la 13 Phupu 2016. #5Days to #AIDS2016 e hlahisitswe bakeng sa ho netefatsa lepatlelo la ho buisana. Ho tlatseletsa ho #1Day to #AIDS2016 ho tla sebediswa ho tloha ka la 17 Phupu 2016 e leng se tla tshwaya letsatsi le le leng le setseng.Baahi ba kgothaletswa ho apara diaparo tse kgubedu, tse tshweu kapa tse ntsho, mekgatlo e pepese thepa ya thuto le dikgohlopo dibakeng tse kgethehileng, le dibakeng tsa thapelo ho hlophisa ditshebeletso tse ikgethileng tsa thapelo le ho kgantsha dikerese tsa sehopotso. Temoso ya makala kaofela ke sa bohlokwa nakong ya boitokisetso ba AIDS 2016. Dintlha ka botlalo tsa diketsahalo tsena le tse ding di ka fumaneha ho www.gov.za3.2. Letsatsi la Matjhaba la Nelson Mandela ka la 18 Phupu ke se re hopotsang mosebetsi wa rona wa ho ntlafatsa maphelo a ba hlokang lehlohonolo ho re feta. ""Ho etsa ho hotle ha ho felle. Re lokela ho ipheta re sa tswa ipheta."" Re kgothaletsa batho kaofela ba Aforika Borwa ho sebedisa metsotso e 67 ya nako ya bona ho kenela tshebeletso e hlokang boinahanelo hobane mmoho ka mekutu e kopanetsweng re ka fetola lefatshe.Selemong sena ho tla tsepamiswa maikutlo hodima thuto, ho tseba ho bala, polokeho ya dijo, bodulo le tikoloho. Kabinete e ipiletsa ho maAforika Borwa ho Bapala Karolo ya Ona ka ho thusa ho theha ditshingwana tsa dijo, ho balla bana, ho penta dikolo le ho nyehela ntshetsopeleng ya badudi.  3.3. Selemong sena Aforika Borwa e hopola Sehopotso sa bo-60 sa Mohwanto wa Basadi, tlasa mookotaba:  Basadi ba kopane bakeng sa ho ntshetsa Aforika Borwa pele  ho thathiselletsa boitlamo ba Mmuso ba ho tsitlallela ho lebiseng setjhabeng se hlokang mekgwa kaofela ya kgethollo le ho ntshetsa Aforika Borwa Pele le ho qholotsa temoso mabapi le karolo eo basadi ba e bapalang ntshetsopeleng ya moruo wa kahisano. Matlafatso ya basadi ke karolo ya momahano ya kahisano le kaho ya setjhaba.Sehopotso sa bo-60 sa Letsatsi la Naha la Basadi ka la 9 Phato, 2016 se tla hlakisa nalane ya boitseko ya basadi, ka ho pheta  Pale ya Basadi . Nyehelo ya Basadi e entsweng ntweng ya boitseko kgahlanong le kgatello le kgethollo hammoho le diphihlello tsa basadi ka tlasa demokerasi di tla hlakiswa. Lenaneo la thuto ya setjhaba ka metjha e fapaneng ya dikgokahanyo ke mmuso, setjhaba ka kakaretso le lekala la poraefete le tla kenelwa ka diketsahalo tsa boitokisetso ka hara diporofense kaofela ho ya Letsatsing la Basadi ka la 9 Phato.Ketsahalo e ka sehloohong ya Letsatsi la Basadi e tla tshwarelwa Union Buildings ho la Pretoria. Letsatsi le tla qala ka phareiti ho tloha Seteisheneng sa Bosman ho ya Lilian Ngoyi Square moo Moporesidente Jacob Zuma a tla bula Seemahale sa Women s Living. Diketsahalo tsa semmuso hape di tla etellwa pele ke mohwanto wa basadi ho tswa dikarolong tse fapafapaneng tsa toropo ho leba Union Buildings.3.4 Letona la Dikgokahanyo tsa Mehala le Ditshebeletso tsa Poso Ngaka Siyabonga Cwele le tla etella pele kemedi ya Aforika Borwa ho kenela Pitso moo a Fuweng Marapo ka botlalo ya Kopano ya Diposo tsa BoAforika (PAPU) e reretsweng la 22-23 Phupu Yaound , ho la Cameroon. Pitso e rerile ho qetella boemo ba Aforika pele ho Khonkerese ya Lefatshe ya Kopano ya Diposo (UPU), e reretsweng la 19 Loetse - 7 Mphalane Istanbul, ho la Turkey.Kabinete e tjhaelletse monwana maikemisetso a Aforika Borwa a ho iketa bakeng sa ho kgethwa hape lekaleng la Puso la UPU, ho imatahantswe le merero ya maano a dinaheng tsa ka ntle a ho hlabolla botjha ditheo tsa lefatshe le ho etella pele lenaneo la ntshetsopele. PAPU le UPU di tsepamisitse maikutlo bakeng sa kopanelo le tshebedisano-mmoho pakeng tsa beng ba diposo ba kgethilweng le bankakarolo ba bang bakeng sa ho matlafatsa ditshebeletso tsa lefatshe tsa poso ho phatlalla le lefatshe ho netefatsa hore ba fokotsa kgethollo ho tsa dijithale le ho bulelwa ho fumantshwa ha ditshebeletso tsa dikgokahanyo le tsa ditjhelete.4. Maemo a Kabinete Mabapi le Dintlha tsa Bohlokwa Maemong a Hajwale 4.1. MaAforika Borwa a lemohile ka kananelo hore Moporesidente Jacob Zuma o phatlaladitse la 3 Phato 2016 jwaloka letsatsi la phomolo bakeng sa ho kgontsha bakgethi kaofela ba ingodiseditseng dikgetho le ba nang tokelo ho kgetha ka bolokolohi letsatsing leo. Le ha IEC e tla leka ho netefatsa hore dikgetho ke tse lokolohileng le ho hloka leeme, ke boikarabelo ba mantlha ba bankakarolo kaofela ho kenyeletswa badudi le mekga ya dipolotiki. Kabinete e lakatsa ho kgothaletsa maAforika Borwa kaofela ho netefatsa kgotso le maikutlo a phodileng pele ho, nakong ya le kamora dikgetho tsa 2016 tsa mebuso ya lehae. Makala a qobello ya molalo a keke a mamella diketsahalo tse sitisang tse reretsweng ho hlotha bakgethi tokelo ya ho vouta. Re kgothaletsa bakgethi kaofela ba ingodisitseng ba sa tlo kgona ho vouta ka la 3 Phato ho etsa dikopo tsa kgetho e ikgethileng ho IEC.4.2. MaAforika Borwa kaofela a kgothaletswa ho nka karolo tsamaisong ya ho thonya batho bakeng sa Dikgau tsa Naha tsa Tlotlo tsa 2017. Ditlotlo tsa Naha ke dikgau tse ka hodimo ka ho fetisisa tseo naha, ka Moporesidente wa yona, e di abelang baahi ba yona le baahi ba dinaheng tsa ka ntle ba hlahelletseng ka mahetla.Ditho tsa setjhaba di mengwa ho thonya batho bao ba kgolwang hore ba tshwanelwa ke ho amohediswa ditlotlo tse hodimo ka ho fetisisa tsa naha. Ditho tsa setjhaba di lokela ho fana ka mabaka ka bokgutshwanyane mabapi le motho ya thontsweng mme diforomo tsa dithonyo di ka fumaneha websaeteng ya Kantoro ya Moporesidente.4.3. Re amohetse diphetho tse tswang ho Tlaleho ya Maemo a Metsemeholo ya Aforika Borwa (SOCR) ya selemo sa 2016 e lokolotsweng ka la 22 Phuptjane 2016 ke Marangrang a Metsemeholo ya Aforika Borwa. SOCR e hlahisa tjhebelopele ya dilemo tse hlano mabapi le tshebetso le maemo a metsemeholo ya naha e meholo ka ho fetisisa le ho teka Lenaneo ka ho tsamaisa melaetsa ya bohlokwa ka meralo, ntshetsopele le tsamaiso ya metsemeholo ho ya molokong o tlang wa baetapele ba badudi. Tlaleho ena e phahamisa mesebetsi ya etsa hore metsemeholo ya rona e be e betere, e kenyeletsang ho feta le ho ba dibaka tse nang le bokgoni ba tlhahiso bakeng sa batho ba dulang ho yona.4.4. Maitshunyako a mmuso a qala ho beha ditholwana mme bomasepala ba tshehetswa ka mefuta ya boikitlaetso e kang Back to Basics e arabelang ka bokgabane le ho bontsha matshwao a ntlafalo. Hape ke sesupo sa kgatelopele e entsweng bakeng sa ho lokisa botjha meralo ya bodulo ya nako ya kgethollo le ho ntlafatsa phano ya ditshebeletso. Hape e hlakisa diphihlello tse ngata tse fetotseng boemo ba ditoropo tsa rona ho ba dibaka tsa demokerasi moo baahi bohle ba nang le bolokolohi ba ho kopakopana. Sena se boeletsa Tlaleho ya Mohlakisi Kakaretso wa Ditjhelete mabapi le Ditjhelete tsa Bomasepala tse bontshitseng ntlafalo e bonahalang Diphethong tsa Dihlahlobo dilemong tsa ditjhelete tse hlano tse fetileng ho tloha ka 2010/11 ho isa ho 2014/15. Tlaleho ya selemo sa 2015 ya Ditekolo tsa Ditjhelete tsa Bomasepala e lokolotsweng haufinyana tjena ke Lefapha la Dipalopalo la Aforika Borwa (statsSA) ke sesupo se seng sa hore mmuso o kgona ho fana ka ditshebeletso tsa mantlha tsa boleng ho setjhaba. Ho ya ka Tekolo ya Badudi ya statsSA ya 2016, palo e holang ya setjhaba e phela betere ho feta pele.4.5. Kabinete e thahiselleditse tshehetso ya yona bakeng sa bolokolohi ba boqolotsi ba ditaba, bolokolohi ba ho hlahisa maikutlo le tokelo ya mang kapa mang ya ho fumantshwa tlhahisoleseding ka hara Aforika Borwa. Ditokelo tsena, tse bopeletsweng hantle ka hara Molaotheo, di tla dula di le sehlohlolong le ho tshireletswa ke bohle.Mosebetsi wa Lekgotla la Kgaso la Aforika Borwa (SABC) jwaloka kgaso ya setjhaba o dula e le wa bohlokwa bakeng sa ntshetsopele ya demokerasi ya rona e ntseng e hola.Dipuisano tsa hajwale mabapi le diqeto tsa SABC tsa bohlophisi tse amanang le ho bontsha ditshwantsho tsa merusu le tshenyo ya thepa di lokelwa ho tshwarwa ka tsela e ahang e tla sebetsa bakeng sa ho matlafatsa demokerasi ya rona. Kabinete e dula e na le tshepo ya hore kgaso ya setjhaba e tla tswela pele ho sebeletsa ditabatabelo tsa batho bohle ba Aforika Borwa.4.6. Ntlafalo ya Aforika Borwa ka dibaka tse 14 ho Lenane la Banka ya Lefatshe la Tshebetso ya Tsamaiso ya Dithoto la 2016 le re bolella hore ruri Aforika Borwa e hlile e bulehile bakeng sa kgwebo. Aforika Borwa e maemong a bo-20 hara dinaha tse 160 tse hlahlobuweng ke diphuputso, ho phahamela hodimo ho tloha ho 34 ka selemo sa 2014. Bobebe ba motsamao wa dithoto le ditshebeletso bo nyehela haholo ho maemo a bophehisani a naha, haholoholo jwaloka sebaka sa matsete.4.7 Kabinete e fumane tlaleho ho tswa ho Matona a Mehlodi ya Diminerale, Mesebetsi le Ditjhelete ho latela dipuisano tsa bona tsa bohlokwa le bankakarolo indasetering ya dibanka. Sephetho sa tlaleho ena se tla tsebiswa ha mmela o ntse o puta.4.8 Kabinete e amohela Tlaleho ya Diphuputso tsa Badudi ya selemo sa 2016 ke statsSA e bontshang kgatelopele eo re e entseng jwaloka setjhaba mabakeng a bohlokwa a phano ya ditshebeletso, haholoholo tabeng ya nako tebello ya ho phela ya batho ba bo rona.Dipalopalo tsena ke tsela ya bohlokwa ya ho metha le ho bontsha moo ho batlehang meralo ya mawa a mmuso haholoholo tsamaiso e ntjha le etla kena ditulong tsa mebuso ya lehae ho latela dikgetho tsa la 3 Phato. Mmuso o tla kenella bakeng sa ho sebetsana le diphephetso tse hlakisitsweng ke tlaleho ka Pono ya NDP ya 2030, e leng morero wa setjhaba ka setjhaba.4.9 Kabinete e thoholetsa ba latelang:Nkosinathi Maphumulo, ya tsebahalang haholo jwaloka Black Coffee, bakeng sa ho ba moAforika Borwa wa pele wa ho hapa Kgau ya Mosebetsi wa Matjhaba o Motle ya Black Entertainment Television (BET) ya maemo a Aforika.Bafana Bafana bakeng sa ho hapa Mokgahlelo wa 2016 wa Mohope wa COSAFA. Sehlopha se neng se bopilwe ka boholo dibapadi tse ka tlasa dilemo tse 23 se lepang hore dintho di tsamaya hantle bakeng sa katleho ya naha lepatlelong la matjhaba.Di-Springbok tlholong ya bona ya Ireland letotong la papadi ya teko ya boraro.Bahlodi ba Dikgau tsa Foramo ya Naha ya Saense le Thekenoloji ya bo-18 e leng dikgau tsa bohlokwa ka ho fetisisa tsa saense, boenjinere, thekenoloji le ntlafatso (SETI) ka hara Aforika Borwa. Dikgau di tlotla dinyehelo tse tswileng matsoho ho SETI ka ho kgothaletsa le ho putsa boqhetseke.Motsemoholo wa Tshwane o fumaneng kananelo ya matjhaba moketeng wa Dikgau tsa Letsatsi la Lefatshe la Wi-Fi bakeng sa Motse o Ipabotseng ka Makgabane ho tsa Ntlafatso kapa ho Lenaneo la Mmuso la ho ngotla Kgethollo ho tsa Dijithale. Dikgau di ne di tshwaretswe ho Khonkerese ya Wireless Global ho la United Kingdom. WI-FI ya mahala ya Tshwane (e tsebahalang jwaloka TshWi-Fi) e entse hore baahi ba 1.8 milione ka hara Motsemoholo wa Naha ba kene ho marangrang a inthanete a maholo ka ho fetisisa a masepala ka hara kontinente ya Aforika. Phano ena e etsahetse ka lebaka la bomphato le Project Isizwe.4.10    Kabinete e fetisetsa matshediso:Ho dinaha tse bileng le ditlhaselo tsa boferakanyi haufinyana tjena, tse kenyeletsang Somalia, Turkey, Bangladesh le Iraq. Aforika Borwa e ema ka ho tiya le badudi ba matjhaba bakeng sa ho tshwela ka mathe mekgwa kaofela ya boferekanyi.Ka ho hlokahala ha serutehi se hlomphehang haholo, mongodi le moetapele wa kelello, Moporofesara Adam Small.Ho lelapa le metswalle ya MEC wa Temo wa Limpopo Joy Matshoge ya hlokahaletseng kotsing ya koloi Mokopane, ho la Limpopo.Ho lelapa la rakgwebo ya neng a le matla Don Mkhwanazi ya bapetseng karolo ya bohlokwa matlafatsong ya moruo wa batho ba batsho le ho sututsa diphethoho ka hara naha. E ne e le mothei wa Black Management Forum.5. DithonyoDithonyo kaofela di tla lokelwa ke ho tiisetswa ka mangolo a thuto le tumellano e amehang.5.1. Boto ya Boeletsi ya Kantoro ya Botsamaisi ba Thepa ya Mautlwela bakeng sa dilemo tse nne:a) Mofumahadi Morne Barradas;b) Ngaka Antonel Olckers;c) Monghadi Mkhetwa Alvin Maluleke;d) Ngaka Carol Bernice Nonkwelo;e) Moporofesara Deresh Ramjugernath;f) Mofumahadi Mary Tumelo Mashabela (o thontswe hape);g) Monghadi Duncan Raftesath (o thontswe hape);h) Monghadi McLean Sibanda (o thontswe hape le ho ba modulasetulo); lei) Monghadi Vishen Pillay.5.2. Setheo sa Naha sa ho Lahlwa ha Matlakala a Mahlasedi a Kotsi:a) Ho rongwa ha Ngaka Wolsey Otto Barnard, ho tswa ho Lefapha la Eneji, ho sebetsa jwaloka Mohlanka e Moholo wa Phethahatso (CEO) ya Tshwereng Mokobobo, bakeng sa dilemo tse tharo.5.3. Boto ya Batsamaisi ya Bolaodi ba Naha ba Eneji ba Aforika Borwa (NERSA):a) Monghadi Yusuf Adam5.4 Ditho tsa Boto ya Lekala la Merero ya Diakgente tsa Matlo bakeng sa dilemo tse tharo:a) Eugenia Xoliswa Kula-Ameyaw Gyarko;b) Nkosinathi Biko;c) Amanda Zolisa Cuba;d) Jill Corfield;e) Johannes (Jan) Frederick Davel;f) Thandiwe Sylvia January-McLean;g) Manare Jeoffrey Legodi;h) Phumzile Peterson Makhosana;i)  Moruti David Gauta Mogomane;j) Viloshnee Naidoo;k) Yusuf Patel;l) Mmatlou Hellen Phaleng-Podile;m) Thembeka Semane;n) Frans Johannes Van der Westhuizen; leo) Christoffel Willem Weilbach;Dipotso:Monghadi Donald LiphokoMohala: 082 901 0766"
Pehelo ya Lekgotla la Kabinete ya 22 Phato 2016,22 Aug 2016,https://www.gov.za/speeches/statement-cabinet-lekgotla-august-2016-22-aug-2016-0000,https://www.gov.za/st/speeches/statement-cabinet-lekgotla-august-2016-22-aug-2016-0000,"Kabinete e ne e tshwere Lekgotla la yona ho tloha ka la 16 ho isa ka la 19 Phato 2016 ho la Sefako Makgatho Presidential Guesthouse ho la Pretoria.Lekgotla la Kabinete la Phato 2016 le ne le tshwaya sehla se bohareng sa ho kena kantorong ha Tsamaiso ya Mmuso ya Bohlano. Lekgotla la Kabinete le ile la ipha sebaka sa ho thoholetsa maAforika Borwa bakeng sa Dikgetho tsa Mebuso ya Lehae tsa kgotso, tse lokolohileng le ho hloka leeme tse etsahetseng ka la 3 Phato 2016.Lekgotla le tshwerwe ka hara taba e tswellang ya tjhebahalo ya moruo o putlamelang tlase o ntseng o tshwaetswa ke mabaka a fapafapaneng a ka hare le ka ntle, hammoho le tshoso e dulang e le teng ya ho methwa ha maemo a sekgahla sa rona sa mekitlane.Lekgotla le fanne ka monyetla bakeng sa Kabinete hore mmoho e itekole mabapi le ho kenngwa tshebetsong ha lenaneo la Mmuso la tshebetso le ho fana ka dithuto tse hlokolosi bakeng sa ho kenngwa tshebetsong ho hlwahlwa ha Morero wa Ntshetsopele ya Naha (NDP) oo ho buuwang ka ona haholo, e leng se hlakisang bohlokwa ba Moralo wa Lewa la Nako e Bohareng (MTSF) wa 2014-2019.Diqeto tse tiileng di ile tsa nkuwa mabapi le meralo e tiileng e sebetsehang e tla nka ho kenngwa tshebetsong ha MTSF ya 2014-2019 le Moralo wa Dintlha tse Robong ho di beha boemong bo batlang bo phahame. Meralo ena e batla hore makala kaofela, a kenyeletsang mmuso, setjhaba sa badudi, dikgwebo le boramesebetsi, ba kenye letsoho mohomeng le ho sebetsa mmoho bakeng sa ho netefatsa hore mmoho re kakasa Aforika Borwa ho e lebisa ntshetsopeleng ya moshwelella ya kahisano le maemong a kgolo ya moruo.Meralo e tiileng e se e tekilwe bakeng sa ho tebisa ho kenngwa tshebetsong selemong se tlang sa ditjhelete, e leng seo hape se etsang hore ho dumellehe hore mmuso o matahanye Morero wa Ditjeho wa Nako e Bohareng (MTEF) wa ona le ho kenngwa tshebetsong ha Moralo wa Dintlha tse Robong.Lekgotla la Kabinete le ne la tsepamisa maikutlo hodima dintlha tse tsheletseng tsa bohlokwa:1. Ya pele, ho ile ha tshohlwa mohlophollo wa moruo o moholo wa lapeng le wa lefatsheng mmoho le ditshisinyo tse ding bakeng sa matlafatso ya ditjhelete tsa mmuso selemong se tlang le ka nqane ho sona. Sena se kgontshitse Kabinete ho bona maemo a yona a moruo le diqeto ka ditjhelete tsa mmuso ka hara maemo a moruo wa lefatshe.1.1. Ho iphumana ha lefatshe ho ntse ho lebeletswe hore ho ka matlafala empa sena se ka tlasenyana ho feta kamoo ho neng ho akantswe pejana, kaha taba ya Brexit e na le kgahlamelo e seng hantle ho kgolo ya moruo wa lefatshe. Aforika e ka Borwa ho Sahara e sekaseka ho phephetsa maemo a moruo o moholo jwaloka ha meruo ya yona e ka sehloohong e itlwaetsa tsamaiso e tlase ya thepa.1.2. Dikotsi tse ding di kenyeletsa kgonahalo ya ho ba kotsing ka hara mokgwa wa tsamaiso ya dibanka wa Euro; botsitso ba ditjhelete ho mebaraka e ntseng e runya; dikotsi tsa dipolotiki tsa dibaka, dikotsi tsa tlelaemete le tsa kalafo.1.3. Moralo wa nako e bohareng o baballa dikuno tsa kahisano ka hara tikoloho ya moruo o ntseng o fokola. Mmuso o tla dula o itlama bakeng sa ho fihlella merero ya ditjhelete tsa mmuso ya nako e bohareng mme o tla nka mehato e meng bakeng sa ho etsa jwalo ho ya kamoo maemo a laelang.1.4. Maitlamo a kamoso a puso a tla itshetleha hodima diphethoho tse thehilweng hodima puso e hlwahlwa, hape le ka bonkakarolo ho tswa makaleng a poraefete.2. Ya bobedi, Lekgotla la Kabinete hape le ile la sekaseka ho kenngwa tshebetsong ha Moralo wa Dintlha tse Robong bakeng sa ho hodisa moruo wa Aforika Borwa tse ileng tsa tsebahatswa ke Moporesidente Jacob Zuma ha a ne a tshetleha Puo ya Boemo ba Naha (SoNA) ka Hlakola 2015.2.1. O ne a tsepamisitse maikutlo hodima mananeo a bohlokwa le diporojeke bakeng sa ho tebisa ho kenngwa tshebetsong ha Moralo wa Dintlha tse Robong selemong sa ditjhelete se tlang. Sena se ile sa lebisa ho amohelweng ha diporojeke tsa bohlokwa tsa kgahlamelo e matla bakeng sa selemo sa ditjhelete se tlang le ka nqane ho sona tse reretsweng hore di tla ba le kgahlamelo ya bohlokwa e kgabane hodima moruo ka ho bula mamati a bohlokwa.2.2. Kabinete e entse diqeto tsa lewa bakeng sa ho ba le kgahlamelo e batlang e phahame ho feta bakeng sa ho kenngwa tshebetsong ha Moralo wa Tshebetso wa Leano la Diindaseteri (IPAP) ho kenyeletswa: Hore Lefapha la Dikgwebo tsa Mmuso le Lefapha la Matlotlo a Setjhaba ba tla matlafatsa theko ya dihlooho tsa diterene hore e wele tlasa setheo se le seng (Transnet) ho netefatsa bohlwahlwa le boimatahanyo le ditlhokeho tsa ho sebeletsa ka lapeng.Ho phethela tekolo ya ditsiane tsa ditjhelete bakeng sa dikgwebo ho matlafatsa dipehelo le ho fihlella boleng bo batlang bo phahame ba tjhelete bakeng sa ho hodisa kgolo e kenyeletsang.Moralo wa dipalopalo o hlahisitsweng ke Banka ya Resefe ya Aforika Borwa, Lefapha la Matlotlo a Setjhaba, Ditshebeletso tsa Lekeno la Aforika Borwa (SARS) le Lefapha la Dipalopalo la Aforika Borwa (Stats SA) o tla hlwaya le ho thibela phallo ya ditjhelete e seng molaong.Tsebahatso ya dihlomathiso tsa molao bakeng sa ho kenya tshebetsong 30% e behetsweng ka thoko (mabapi le Bili ya Ditheko e ntjha e hlahisitsweng ke Lefapha la Matlotlo a Setjhaba) ka Hlakubele 2017 le ho bula bokgoni ba dikgwebo tse nyane, tse mahareng le tse kgolo (di-SMME), dikoporasi le dikgwebo tsa makeisheneng le tsa dibakeng tsa mahae.Ho kenya tshebetsong Melawana ya Dithatohatsi tsa Ditheko e metjha mafelong a Phato 2016 jwaloka mokgwa wa nakwana ho boitshunyako bona bo matla.2.3. Mmuso o tla tswela pele ho tsepamisa maikutlo hodima makala a basebeletsi ka bongata ho kenyeletswa tlhokeho ya metjha e fapafapaneng ya ho tshehetsa kgahlamelo e batlang e le matla hodima mesebetsi, e kang tshebediso ya mananeo a rona a ditsiane, hara a mang ke: a diaparo, a masela, letlalo le dieta; a tswelliso ya dihlahiswa tsa temo le ditshebeletso tsa tsamaiso ya dikgwebo.2.4. Boitshunyako bo atlehileng ba Moruo wa Mawatle bo tla matlafatsa diporojeke bakeng sa ho eketsa bohahlaudi ba mabopong le lewatle bakeng sa ho fihlella tlhahiso ya mesebetsi e hlokolosi.2.5. Ho rarolla diphephetso tsa eneji ka hara naha, Lefapha la Eneji le tla phethela Moralo o kopanetsweng wa Eneji le Moralo o Kopanetsweng wa Mohlodi wa Motlakase mafelong a selemo sa 2016 ho fana ka tiisetso ya peho ya theko ya motlakase le matsete a bokgoni ba ho fehla motlakase.2.6. Komiti e Kopanetsweng ya Matona ya Matsete, moo Modulasetulo e leng Moporesidente Jacob Zuma e tla hokahanya diporojeke tse 40 tse ka sehlohlolong ho phatlalla le mmuso. Diporojeke tsena tse 40 di kenyeletsa tswelliso ya dihlahiswa tsa temo le diphaka tsa temo, eneji le meralo ya motheo, diporojeke tsa tlhahiso le ditshebeletso. Diporojeke tsena di kgethilwe ho itshetlehilwe hodima hore ho be le kgahlamelo ya moruo ya maemo a phahameng e hoketsweng ho Moralo wa Dintlha tse Robong; hore tsena di kgone ho qala nakong ya dilemo tse pedi tse tlang; mme di kgone ho kgobokanya matsete a mang le dikuno tsa badudi.2.7. Lefapha la Dikgwebo le Diindaseteri le tla qetella lewa bakeng sa ho jalwa ha dithekenoloji tse hlahisitsweng ka lapeng mafelong a selemo sa 2016. Ho fetafeta moo, Lefapha la Saense le Thekenoloji le Lefapha la Matlotlo a Setjhaba a tla bokella matlole a tlatsetso ho baballa le ho eketsa Letlole la Ntlafatso ya Makala ka Pakana ya Tshehetso ya Phehisano Moruong.2.8. Ntlha e ka sehlohlolong e tla dula e le ho tsepamisa maikutlo hodima paballo ya metsi le phokotso ya tshenyeho ya metsi. Ka Loetse 2016, ditumellano di lokela hore di be di phethetswe le bomasepala mabapi le tshenyeho e phahameng ya metsi, ho thusa ka ho beha bathusi, mme ho phethelwe ka motlolo o hlakileng wa tshehetso ya matlole.2.9. Bakeng sa ho potlakisa ho kenngwa tshebetsong ha Lewa la Aforika Borwa la Kgokelo bakeng sa ho hokela dikolo, ditsha tsa kalafo le dikantoro tsa mmuso, Leano la Thekenoloji ya Dikgokahanyo tsa Tlhahisoleseding (ICT) le tla phethelwa le ho tjhaellwa monwana. Moifo wa Tshebetso wa Marangrang a Inthanete o tla thehwa bakeng sa ho akofisa ho kenngwa tshebetsong ha leano.3. Ya boraro, Khomishene ya Boporesidente ya Kgokahanyo ya Meralo ya Motheo (PICC) MANCO e teketse Lekgotla tlaleho ya boemo bo hodimo e mabapi le ho kenngwa tshebetsong ha mananeo a naha a ntshetsopele ya meralo ya motheo hammoho le meralo e tiileng ya ho kenngwa tshebetsong ha meralo ya motheo selemong se latelang sa ditjhelete le ka nqane ho sona. Mosebetsi wa PICC o matahantswe haholo le wa Moralo wa Dintlha tse Robong.4. Ya bone, tlaleho ya kgatelopele mabapi le ho kenngwa tshebetsong ha MTSF ya 2014-2019 e ile ya tekwa, e leng e neng e tsepamisitse maikutlo hodima ho lekolwa botjha ha dintlha tsa bohlokwa tsa MTSF ya 2014-2019 hore ho tle ho ntlafatswe hore di kenngwe tshebetsong selemong se tlang sa ditjhelete.4.1. Ha ho ntse ho ananelwa mosebetsi o entsweng ho fihlela hajwale ho Moralo wa Dintlha tse Robong, ho ile ha ananelwa hape hore ho kenngwa tshebetsong ho potlakileng ho a hlokahala bakeng sa ho matlafatsa kgolo ya moruo.4.2. Moralo wa tshebetso bakeng sa ho netefatsa ditjeho tse tomanyana hodima tokiso ya meralo ya motheo wa bomasepala le ho hatella botsamaisi bo nepahetseng ba thepa ya ditjhelete o tla ntshetswapele le ho kenngwa tshebetsong bakeng sa ho atolosa nako ya ho phela ha yona le boleng ba thepa ya rona ya meralo ya motheo.4.3. Kabinete e fihlelletse qeto ya ho qala ka tsamaiso ya naha e lebisitseng ho ditherisano tsa Tlamahano ya Kahisano pakeng tsa boramesebetsi, dikgwebo le mmuso ho hlasimolla kgolo ya moruo le ho bebofatsa tahlehelo ya mesebetsi.5. Ya bohlano, ka hodima boimatahanyo ba MTEF ho Moralo wa Dintlha tse Robong, Lefapha la Matlotlo a Setjhaba le Lefapha la Meralo, Bodisa le Tlhatlhobo ya Tshebetso, a tekile dikgothaletso tsa ona hodima mesebetsi e entsweng selemong se fetileng bakeng sa ho matahanya ditekanyetso tsa naha ho NDP hammoho le ho MTSF ya 2014-2019.5.1. Mmuso o hlwaile sehlotshwana sa dintlha tse ka sehlohlolong tsa ditekanyetso bakeng sa selemo sa 2017/18 se tla tsepamisa maikutlo hodima paballo ya ditjeho tsa meralo ya motheo, matlafatso ya tshehetso bakeng sa ntshetsopele ya maitsebelo le ho baballa maemo a nnete a tshebediso ya ditjeho hodima bafutsana.5.2. Mosebetsi wa ho hlwaya makgabane le dipoloko bakeng sa nako e setseng ya MTEF o tla tswela pele.6. Ya botshelela, Lekgotla hape le ile la sekaseka kgatelopele e seng e entswe le mehato e latelang bakeng sa ho hlabolla botjha dikhamphani tsa puso (di-SOC) ho tloha esale mohla Lekgotla la Kabinete la Hlakola 2015. Sena ke ka ho ya ka tjhebahalo ya karolo ya bohlokwa e bapalwang ke di-SOC diphethohong tse matla tsa moruo wa kahisano tse kgothaleditsweng lenaneong la Tsamaiso ya Mmuso wa Bohlano.6.1. Ho kenngwa tshebetsong ha lenaneo la botsitso ho hatetse pele ka mekgwa e fapafapaneng. Matlafatso ya boetapele bakeng sa ho phetha mawa a dintlafatso e dula e le taba e hlokolosi.6.2. Eskom e se e batla e fumantshitswe botsitso haholo mabapi le, ka bobedi ntlafalo ya tshebetso le ya maemo a ditjhelete.6.3. Komiti e Kopanetsweng ya Matona e tla tswela pele ho beha leihlo maitshunyako a mang a 13 a tobaneng le di-SOC.6.4. Lekgotla le behile ka sehlohlolong ho phethelwa ha Motlolo wa Thuo ya Borabodiabo, o tla hlakisetsa moralo wa molao bakeng sa hore di-SOC di be di hlabollotswe botjha ka Pudungwana 2016.6.5. Hape mosebetsi o tla qala bakeng sa ho boptjwa ha Lekgotla la Boporesidente la Bohokahanyi ba di-SOC le tla neha Moporesidente Zuma motjha wa ho sheba diqeto tsa lewa le maitshunyako bakeng sa ho bopa di-SOC tse bapalang karolo ya diphethoho ka hara puso ya ntshetsopele.Diqeto le meralo ho tswa ho Lekgotla la Kabinete di tla matlafatsa ho kenngwa tshebetsong ha lenaneo la tshebetso la mmuso le ho fana ka tshepo ya hore Aforika Borwa e boemong ba ntshetsopele ya kahisano le kgolo ya moruo tsa moshwelella.7. Lepato le Ikgethileng la Semmuso7.1. Kabinete e utlwisitswe bohloko ke ho hlokahala ha Letona la Mehleng la Dipapadi le Boikgathollo, Moruti Arnold Makhenkesi Stofile. Jwaloka mokaubere wa ntwa ya dipolotiki, o nkile karolo ditshiyeng kaofela tsa mmuso, dibopehong tse fapafapaneng tsa porofense, tsa naha le ho tsa matjhaba.7.2. Moporesidente Jacob Zuma o tsebisitse hore Moruti Stofile o tla fuwa Lepato le Ikgethileng la Semmuso ho ya ka Mokgahlelo 2 wa Leano la Phupu ya Mohlanka wa Puso le la Phupu ya Semmuso ya Diporofense. Ha re ntse re hopola moetapele enwa ya moholo wa naha ya rona, tshebeletso ya semmuso ya bofifi ya mofu Moruti Stofile e tshwerwe letsatsing lena, ka hora ya 11 hoseng Setsheng sa Kereke sa Abbotsford ho la East London. Moporesidente Zuma o laetse hore Folakga ya Naha e fofisetswe tlase maqaleng kaofela a difolakga ka hara Rephabliki ya Aforika Borwa ka letsatsi la ho mo pata.7.3. Mofu Moruti Stofile o tla phomotswa tshebeletsong ya lepato e tla tshwarelwa Yunivesithing ya Fort Hare moo e neng e le Motjhanselara, ka Labone la 25 Phato 2016 Alice, Porofenseng ya Kapa Botjhabela. Mopresidente Zuma o tla fana ka puo ya kodiyamalla lepatong la mofu Moruti Stofile.Re fetisetsa matshediso a rona a tebileng ho ba lelapa la hae le metswalle nakong ena e bohloko le ho ba boima.Robala ka kgotso Ntate Stofile.Dipotso:Donald LiphokoMohala: 082 901 0766 "
Pehelo ya kopano ya Kabinete ya la 31 Phato 2016,2 Sep 2016,https://www.gov.za/speeches/statement-cabinet-meeting-31-august-2016-2-sep-2016-0000,https://www.gov.za/st/speeches/statement-cabinet-meeting-31-august-2016-2-sep-2016-0000,"1. Ho Kenngwa Tshebetsong ha Mananeo a Bohlokwa a Mmuso1.1. Moporesidente Jacob Zuma o eteletse pele kemedi ya Mmuso wa Aforika Borwa ho Seboka se Tlwaelehileng sa bo-36 sa Ntshetsopele ya Badudi ba Aforika e Borwa (SADC) sa Dihlooho tsa Puso se neng se tshwerwe ho tloha ka la 30 ho isa ho la 31 Phato 2016 tlasa mookotaba:  Phumantsho ya Mehlodi bakeng sa Matsete ho Meralo ya Motheo ya Eneji ya Moshwelella bakeng sa kgodiso e kenyeletsang ya diindaseteri ka hara SADC le Nala ya Lebatowa .Seboka se ne se tsepamisitse maikutlo hodima tlhokeho ya ho ntlafatsa ka bobedi ntshetsopele ya diindaseteri le meralo ya motheo ho matlafatsa boikopanyo le ho tiisetsa kgwebisano ka hara lebatowa bakeng sa ho tobana le lenaneo la moshwelella la ntshetsopele la SADC.Mabapi le boemo ba sepolotiki le tshireletso ka hara lebatowa, ho ne ho tsepamisitswe maikutlo hodima diphethoho tsa lekala la molaotheo, setjhaba le tshireletso ka hara Mmuso wa Lesotho, poelano ya setjhaba, ho kenngwa tshebetsong ha Moralo wa SADC mabapi le Madagascar le dipuisano tsa naha tse lebisitsweng boitokisetsong ba dikgetho tsa Riphabliki ya Demokerasi ya Congo.Kabinete e ipapisa le Moporesidente Jacob Zuma mabapi le ho fetisa diteboho ho Ditho tsa Dipuso tsa SADC bakeng sa tshepo le ho tshepelwa ha Aforika Borwa jwaloka modulasetulo e motjha wa SADC ka Phupu 2017.1.2. Kabinete e ananetse matsete a R11 bilione a Koporasi ya Matjhaba ya Makoloi ya Beijing (BAIC) ho theha polante ya tlhahiso ya makoloi ka hara Setsha sa Ntshetsopele ya Diindaseteri sa Coega.Tumellano ena ke matsete a maholo ka ho fetisisa a makoloi Aforika dilemong tse 40 tse fetileng mme sena se thathiselletsa naha jwaloka sebaka se ka hodimo sa matsete bakeng sa bahlahisi ba makoloi.Sena se kgonahetse ka lebaka la tikoloho ya leano le nang le tshehetso la Aforika Borwa, ka ho qolleha Tlhahiso ya Makoloi le Lenaneo la Ntshetsopele le hohetse bahlahisi ba makoloi ho tswa lefatsheng ka bophara.Matsete a BAIC ke ditlamorao tsa Foramo e mabapi le Tshebedisano-mmoho ya China-Africa (FOCAC) e neng e tshwaretswe Johannesburg ka Tshitwe 2015, moo Moporesidente Jacob Zuma le Tonakgolo ya China Xi Jinping ba ileng ba saena ditumellano tsa bobedi tse seng ka tlase ho 26 tsa boleng bo akanngwang ho R100 bilione.Porojeke ena e beha Kapa Botjhabela jwaloka setsha sa mesebetsi ya tlhahiso ya makoloi mme e na le bokgoni ba ho matlafatsa phepelo ya dikarolwana tsa makoloi, tlhahiso ya mesebetsi le ntshetsopele ya moruo. E lebeletswe ho hlahisa mesebetsi e 2 500 ka kotloloho le mesebetsi e fetang 10 600 e ka thoko.Pejana selemong sena Toyota e ile ya tsebisa hore e tla hlahisa motlolo tse ntjha tsa Toyota Hilux le Fortuner jwaloka karolo ya matsete a R6.1 bilione ha BMW e tla aha lebenkele la ho lokisa le ho kobolla makoloi la maemo a hodimo la R6 bilione.Matsete ana a thusa ho ntlafatsa dintlha tsa rona tsa naha tse ka sehlohlolong tsa ho hotetsa botjha kgolo ya moruo, ho baballa mesebetsi e teng le ho hlahisa e meng ka hara moruo.1.3. Kabinete e amohela ho thakgolwa ha Setheo sa pele sa Koporasi ya Ditjhelete bakeng sa Basadi ba Dibaka tsa Mahae ya Bonono le Mesebetsi ya Matsoho ke Letona la Lefapha la Tlhabollo ya Dibaka tsa Mahae, Gugile Nkwinti. Setheo sa Koporasi ya Ditjhelete sa Koporasi ya Ditjhelete ya Dibaka tsa Mahae ya Mzansi, e ngodisitsweng pejana selemong sena, e tla sebetsa jwaloka lepatlelo la tsa dibanka bakeng sa batho ba dibaka tsa mahae ba etsang mesebetsi ya matsoho bao e leng ditho tsa dikoporasi tse thehilweng Kwazulu Natal, Kapa Botjhabela, Limpopo le Mpumalanga.Setheo sena se etsa hore basadi bana ba kgone ho fumantshwa tshebediso ya Tsamaiso ya Naha ya Ditefello, ditshebetso tse iketsang, ho tlaleha ho nepahetseng le ho tshepahala le ho thusa ditho ho sebetsana le ditjhelete sebakeng sa thekiso, di-ATM le ditheo tse ding tsa dikoporasi tsa ditjhelete ho phatlalla le Aforika Borwa. Tse ding tsa ditlamorao tsa bohlokwa tsa tshehetso e fannwang di kenyeletsa phumantsho ya ditifikeiti tse tshepahalang tsa boingodiso, diakhaonte tsa banka, ditifikeiti tsa tumello ya lekgetho le dikgokahanyo le mebaraka e metjha ya lehae le ya matjhaba. Boikitlaetso bona ke karolo ya mokutu o akaretsang wa ho matlafatsa basadi dibakeng tsa mahae ka maitsebelo le tsebo bakeng sa ho bopa dikgwebo tse atlehileng.1.4. Ho thakgolwa ha leano la 50/50 ke Letona la Tlhabollo ya Dibaka tsa Mahae, ho bonahetse ka ho ba teng ha polasi ya pele e keneng mokgahlelong wa teko wa Moralo wa Leano wa ho Matlafatsa Ditokelo tse Teng tsa Batho ba Sebetsanang le Mobu, ho la KwaZulu-Natal.Dihektara tse 514 tsa polasi ya Westcliffe di na le dihektara tse 270 tsa lehlaka la tswekere, dihektara tse 140 tsa patsi le dihektara tse 10 tsa masimo a khabetjhe a nosetswang. Tumellano ena e tla etsa hore basebeletsi le beng ba mapolasi e be beng-mmoho ba kgwebo ya polasi masepaleng wa lehae wa uMshwathi, haufi le Greytown.Hara dintho tse ding, leano le rerile ho tiisetsa polokeho ya bodulo ya basebeletsi ba mapolasi ha ka ho le leng le batla ho fetola mekgwa ya thuo ya mobu ka hara naha le ho matlafatsa basebeletsi hore ba fumane diabo dikgwebong tsa mapolasi. Moralo wa leano la 50/50 hape le rerile ho ntlafatsa diphethoho tsa moruo tsa lekala la temo.1.5. Pitso ya 2016 ya Diphethoho ho tsa Ditaba tsa Dikoranta e neng e epilwe ke Lefapha la Dikgokahanyo bakeng sa ho tshohla diphethoho le ho se Tshwane ka hara ditheo tsa boraditaba ba naha e fanne ka lepatlelo ho letoto la bankakarolo ba sebetsang ka hara tikoloho ya ditaba ho tshohla diphethoho ho tsa boraditaba, boikarabelo le dintlha tse ka sehlohlolong tsa ho se tshwane.Pitso ena, e neng e tsepamisitse maikutlo hodima lethathama kaofela ka hara sebaka sa dikoranta, ho tloha ho thuo ho isa ho tsa phatlalatso ya dikoranta, diphuputso le papatso, e tla thusa ka maele ho pampiri ya mohopolo e amanang le diphethoho le tlhabollo ya dikoranta tsa mehleng le tse ntjha ka hara Aforika Borwa.1.6. Aforika Borwa e tshwaya Kgwedi ya Bohahlaudi ka Loetse tlasa mookotaba:  Bohahlaudi bakeng sa bohle  ho kgothaletsa tse fanwang ke bohahlaudi bo ruileng ho maAforika Borwa kaofela.Kabinete e kgothaletsa e mong le e mong ho sebetsa mmoho ho netefatsa hore ditshita tse thibelang ho fihlella dibaka di a tloswa mme maAforika Borwa kaofela a fuwa monyetla, le ho jala tjantjello ya ho kenella ka hara naha ya rona e kgahlang e ntle.1.7. Re ipiletsa ho maAforika Borwa kaofela ho keteka ditso tsa setjhaba sa naha ya rona tse fapaneng jwaloka ha naha e tshwaya Kgwedi ya Botjhaba ka Loetse tlasa mookotaba:  Maruo a Batho le Bahale: Lefa la rona le Phelang .MaAforika Borwa a kgothaletswa ho ba motlotlo ka lefa la rona le phelang le ho bapala karolo e matla mabapi le ho le tiisetsa, ho le hodisa le ho le baballa. Ho bohlokwa hore jwaloka setjhaba re keteke Maruo a rona a Batho maemong kaofela a setjhaba sa rona.Sehopotso sa selemong sena se tshwaya dilemo tse 20 esale Letsatsi la Botjhaba le phatlalatswa ka selemo sa 1996 mme re tshwanela ho sebedisa letsatsi leo ho ananela lefa la rona leo re le arolelanang bakeng sa ho ahella hodima kgatelopele ya rona esale ho tloha ka selemo sa 1994 bakeng sa ho bopa Aforika Borwa e kopaneng.1.8. Kabinete e ile ya tsebiswa ka Kgwedi ya Tshebeletso ya Mmuso ya selemo sa 2016 kgweding ya Loetse tlasa mookotaba  Ditshebeletso tsa Mmuso bakeng sa Kgolo ya Boleng bo Kenyeletsang: Re isa Batho Pele boemong bo botjha ka ho Ntshetsapele Tshebeletso ya Mmuso .Kgwedi ya Tshebeletso ya Mmuso ya selemong sena e etsahala bohareng ba tsamaiso ya bohlano hape le kgwedi kamora dikgetho tsa mebuso ya lehae. Lenaneo lena la kgwedi kaofela ka karolo e bopelletsweng le Lewa la Tsoseletso ya Batho Pele le reretsweng ho aha botjha maitshwaro a matle, bokgothadi, motlotlo le boporofeshenale ba basebeletsi ba mmuso mabapi le ho fana ka thepa le ditshebeletso tsa mmuso.Basebeletsi ba mmuso ho phatlalla le mmuso ba tla sebedisa kgwedi ena ho buisana le ho ikopanya le baahi le bankakarolo ba bang ba setjhaba mabapi le tlhokeho ya phano ya ditshebeletso e hlwahlwa. Sena se etsa karolo ya ho matlafatsa ho kenngwa tshebetsong ha Morero wa Ntshetsopele ya Naha (NDP) ka ho nyehela bakeng sa ho aha puso e kgonang e bapalang karolo ya ntshetsopele le diphethoho.1.9. Beke ya Selemo ka seng ya Thusong Service Centre ho tloha ka la 19 ho isa ho la 23 Loetse 2016 e tla tshwarwa tlasa mookotaba  Thusong Service Centres   Re ntshetsapele tshebeletso ya mmuso: Ke ya rona, Re a Tsotella, Re a Sebeletsa . Beke ena e hlakisa tlhahisoleseding ya mmuso, ditshebeletso le menyetla e teng ka hara Thusong Service Centres ho phatlalla le naha. Ho na le diketsahalo tse rerilweng bakeng sa ho hopola beke ena le ho hlophisa diphihlello tsa ditsha ho tloha esale di thehwa ka selemo sa 1999.1.10. Mmuso o thakgotse lewa la lebitso le dikgokahanyo tsa NDP. Tsebahatso e bonwang ya NDP e tla kopanya le ho hlophisa mekutu ya dikgokahanyo tsa mmuso ka kgatelopele mabapi le ho kenngwa tshebetsong ha NDP ka boitsebahatso ba lebitso le bonahalang.2. Diqeto tsa Bohlokwa tsa Kabinete2.1. Kabinete e tjhaelletse monwana katamelo ya Aforika e bataletseng ho bonkakarolo ba yona ho G20 ya selemong sena eo tlasa Boporesidente ba China, e amohetseng mookotaba o bataletseng o reng  Re hahamalla Moruo wa Lefatshe o Ntlafatsang, o mafolofolo, o Kopanetsweng le ho Kenyeletsa .Tabatabelo ya mantlha ya G20 ke ho eketsa tshebedisano-mmoho ya dinaha tse ngata bakeng sa tsoseletso ya moruo wa lefatshe, ho tlisa botsitso ho tsamaiso ya ditjhelete tsa lefatshe, ho hodisa kgolo ya moshwelella ya nako e telele le ho matlafatsa taolo ya moruo wa lefatshe.Moporesidente Jacob Zuma o tla kenela Seboka sa G20 Hangzhou, ho la China ka la 4 le la 5 Loetse 2016. Bonkakarolo ba Aforika Borwa ho G20 ke ho fana ka lewa la ponelopele mabapi le ho theha lepatlelo la leano la moruo le la matjhaba tse tla kganna le ho rerisana ka ditlamorao tse ka bang teng tse lokileng ka ho fetisisa bakeng sa Aforika Borwa, Aforika le dinaha tse ntseng di tswela pele. Seboka sa G20 se tla ba le, kgetlong la pele nalaneng, palo e etsang rekoto ya dinaha tse tswetseng pele tse kenetseng seboka.2.2. Ho lokollwa ha Dipalopalo tsa Naha tsa Selemo ka seng tsa Botlokotsebe tsa 2015/16, tse hlahiswang ho tswa pokellong ya diketso tsa botlokotsebe tse tlalehwang boemong ba diteishene hape di ile tsa tjhaellwa monwana mme di tla phatlalatswa ka la 2 Loetse 2016.Ho lokollwa ha dipalopalo ho nyehela bakeng sa sephetho sa lewa la  Batho bohle ka hara Aforika Borwa ba bolokehile le ho ikutlwa ba le jwalo .Dipalopalo tsa botlokotsebe ke tshupane ya bohlokwa ya ntwa ya mmuso kgahlanong le botlokotsebe ka bomphato le badudi, boramesebetsi le dikgwebo.Dipalopalo di tshwanela ho shejwa ho ya ka kgolo ya setjhaba le boemo ba moruo.2.3. Kabinete e fumane tlaleho ka Diphetho tsa Kopano ya Boleshome le metso e Mmedi ya Pitso ya Mekga ho Khonvenshene ya Lekgotla la Matjhaba a Kopaneng e mabapi le Twantsho ya Kgolo ya Mahwatata (UNCCD COP12) e neng e tshwaretswe Ankara, ho la Turkey ho tloha ka la 12 ho isa ho la 23 Mphalane 2015.Aforika Borwa e ile ya hlwauwa jwaloka e nngwe ya bakgolamolemo ba lenaneo la tshehetso ya ho teka merero ya UNCCD, e tla thusa dinaha ho ipehela merero ya boithaopo e tsamaelanang le maemo a naha le dintlha tse ka sehlohlolong tsa ntshetsopele.Aforika Borwa e amohela boemo bo akaretsang ba Khonvenshene le tlhokeho ya ho sebeletsa dinaha tsohle tse angwang ke kgolo ya mahwatata, ho thefuleha ha boleng ba mobu le komello boo ka ho le leng bo tla netefatsa hore dintlha tse jwalo di nkelwa hloohong hohle moo e bang di a etsahala ka bobedi maemong a naha kapa a matjhaba. Sena se tla netefatsa kenyeletso le ho ntlafatsa dikamano tsa Leboya-Borwa le tshebedisano-mmoho.2.4. Kabinete e tjhaelletse monwana ho tshwarwa kakopanelo ha Pitso ya Lefatshe ya bo-2 ya ho Nyantsha ke Lefapha la Bophelo bo Botle le Marangrang a Tshebetso a Matjhaba a Dijo tsa Masea, ho tloha ka la 11 ho isa ho la 14 Tshitwe 2016, tlasa mookotaba  Ha re tseteleng ho ntlha ya ho bopa tikoloho e thusang bakeng sa bomme le masea .Sena se supa boitlamo ba Aforika Borwa ba ho matlafatsa boipiletso ba ho tshireletsa, ho kgothaletsa le ho tshehetsa ho nyantsha le ho tswela pele ho matlafatsa lenaneo la phepo ya masea le bana ba banyenyane.Sena se nyehela tabeng ya ho fihlella e nngwe ya merero e robong ya nako e telele ya bophelo bo botle e tekilweng ho NDP; ho fokotsa mafu a bomme, masea le bana ba banyenyane. Dipheo tsa Ntshetsopele ya Moshwelella le tsona di toboketsa ntlha ya ho ntlafatsa phepo. Moralo o pharaletseng wa ho Kenngwa Tshebetsong ha Phepo ya Bomme, Masea le Bana ba Banyenyane, o na le e le nngwe ya merero e tsheletseng ya lefatshe bakeng sa phepo ka sepheo sa ho eketsa sekgahla sa ho nyantsha ho ikgethileng dikgweding tse qalang tse tsheletseng ho isa ho bonyane 50% ka selemo sa 2025.Ho nyantsha ke e nngwe ya matsete a nang le boleng bo fetisisang mabapi le ho phela ha bana. Mekgwa ya ho nyantsha ho maemong a fokolang ho nyehela selemo ka seng ho mafu a 800 000 (13% ya mafu kaofela) hara bana ba ka tlasa dilemo tse hlano dinaheng tse ntseng di tswela pele hammoho le ho ba teng ha phepo e mpe e phahameng, e leng phephetso e kgolo ya bophelo bo botle ba setjhaba naheng ya Aforika.2.5. Kabinete e tjhaelletse monwana bakeng sa hore Lefapha la Bophelo bo Botle le tshware Pitso ya Matjhaba ya Bolaodi ba Meriana ya bo-17, ho tloha ka la 27 Pudungwana ho isa ho la 2 Tshitwe 2016, ka tshebedisano-mmoho le Mokgatlo wa Lefatshe wa Bophelo bo Botle (WHO). Sena se bontsha boitlamo ba mmuso mabapi le ho tobana le diphephetso tsa lefatshe tsa kalafo mabapi le ho tokafatsa melawana le ho ntlafatsa polokeho, bohlwahlwa le boleng ba meriana le tse tsamaelanang le yona.Foramo ena ya dipuisano bakeng sa ba ka taolong ya meriana ya dinaha tse 194 e leng ditho tsa WHO e rerile ho tobana le melawana e laolang meriana le tse tsamaelanang le yona le tokafatso ya dipehelo tsa taolo.Ho tshwara pitso ena ho tla matlafatsa bolaodi ba naha ba taolo ya meriana, Lekgotla la Taolo ya Meriana, le ditsamaiso tsa dihlahiswa tsa meriana. Dipuisano hape di tla nyehela tabeng ya ho sebetsana le tokafatso le ntlafatso ya maemo a taolo ka hara Aforika le SADC.Hape e etsa hore Aforika Borwa e nkelwe hloohong jwaloka monkakarolo wa lefatshe ditabeng tsa ho okamela taolo ya meriana le dihlahiswa tse tsamaelanang le yona. Naha e tla ba le monyetla wa ho nka karolo popong ya maano a matjhaba a meriana a ka nnang a ba a tlamang ho dinaha tseo e leng ditho tsa WHO.2.6. Hape Kabinete e ile ya tsebiswa ka kgatelopele e entsweng mabapi le ho kenngwa tshebetsong ha Molao wa Bolaodi ba Tsamaiso ya Mmuso, wa bo-11 wa 2014. Molao ona o theha tsamaiso e tshwanang ho mekgahlelo kaofela e meraro ya mmuso le ho mafiella dipehelo le melawana e laolang tsamaiso ya mmuso jwaloka ha e tekilwe ho karolo 195 (1) ya Molaotheo.Molao o fana ka ho thehwa ha dibopeho tse pedi e leng: (i) Kantoro ya Maemo le Boimatahanyo le (ii) Yuniti ya Thuso ya Setekginiki. Katamelo e qaqolohaneng ya ho kenngwa tshebetsong e amohetswe bakeng sa ho theha tsena.Lefapha la Tshebeletso ya Mmuso le Tsamaiso (DPSA) le hlophisitse sehlotshwana sa pele sa melawana e neng e kentswe koranteng ya mmuso bakeng sa tshwaelo ya setjhaba ka la 15 Phupu 2016. Tshebedisano-mmoho e motjheng le Lekala la Aforika Borwa la Maemo le ditheo tse ding tsa naha tse tekang maemo bakeng sa ho hlahisa sesebediswa sa semolao se tla lebisa tshebetsong le ho thehweng ha Kantoro ya Maemo le Boimatahanyo.DPSA hape e motjheng wa ho batlisisa le ho hlahisa moralo wa ditlwaelo le maemo, ho kenyeletswa le ho thehwa ha motlolo wa ditlhophiso tsa taolo o tla etsa hore ho kenngwe tshebetsong ditlwaelo tse batlehang.2.7. Kabinete e tsebisitswe ka tlaleho e mabapi le dipalopalo tsa bophaphathehi bakeng sa nako ya Pherekgong ho isa ho Tshitwe 2015. Kabinete e ile ya tshehetsa ho thehwa ha moifo wa tshebetso wa mafapha a kopanetsweng ho tshohla tsamaiso ya ho qetela ya ho laola baphaphathehi ba kopang botshabelo ba kotetsweng.Tlaleho ena e nyehela ho tsamaiso e tletseng ya bofalli e le ho ntlafatsa taolo ya ba kopang botshabelo le baphaphathehi.Ho ya ka tlhahisoleseding e tswang ho Tsamaiso ya Naha ya Tlhahisoleseding ya Bofalli, ho ngodisitswe batho ba batjha ba kopang botshabelo ba 62 159, kgahlanong le ba 71 914 ba ngodisitsweng ka selemo sa 2014 le ba 70 010 ka selemo sa 2013. Dinyewe tse 60 640 tse ngodisitsweng tsa ba kopang botshabelo di ile tsa ahlolelwa le ho phethelwa maemong a Tiisetso ya Maemo a Bophaphathehi pakeng tsa Pherekgong le Tshitwe 2015. Dinyeweng tsena tse ahloletsweng: dinyewe tse 2 499 tsa kopo ya botshabelo di ile tsa tjhaellwa monwana, tse 4 093 di ile tsa qhelwa e le tse se nang motheo le tse 44 048 di ile tsa qhelwa e le tse se nang motheo, tsa tshebediso e mpe ya molao le tsa boqhekanyetsi.2.8. Kabinete e ile ya tsebiswa ka kgatelopele e seng e entswe mabapi le Bili ya Bolaodi ba Taolo ya Madiboho (BMA), ya 2016 e ileng ya tjhaellwa monwana bakeng sa ho kenngwa Palamenteng ka la 23 Loetse 2015. Bili ena sethathong e ne e kenngwe Palamenteng ka la 8 Mphalane 2015. Dikgahlamelo tsa Bili ena hodima moruo wa kahisano hodima ho thehwa ha BMA di bakile hore e tshwanelwe ke ho iswa ho NEDLAC, sena se ile sa etswa ka la 13 Mphalane 2015.Ho ile ha ba le tsela ya dipuisano tse tebileng tsa NEDLAC mabapi le Bili ena pakeng tsa Pudungwana 2015 le Motsheanong 2016. Ka la 12 Motsheanong 2016 tlaleho ya ho qetela ya NEDLAC mabapi le Bili ya BMA, ya 2016 e ile ya tjhaellwa monwana ke Komiti ya Tsamaiso ya NEDLAC. Bili e ile ya netefatswa Palamenteng ka la 18 Motsheanong 2016 ke Kantoro ya Moeletsi e Moholo wa Molao wa Puso hore e tsebiswe. Kabinete e etse hloko hore Bili ya BMA, ya 2016 e ile ya hlahiswa kamora moo ho Palamente ka la 25 Motsheanong 2016 mme dingangisano tsa pele mabapi le Bili ena di tshwerwe Palamenteng ka la 6 Phato 2016.Kabinete e tjhaelletse monwana hore Lefapha la Merero ya Lehae (DHA) le Tshebeletso ya Lekgetho ya Aforika Borwa (SARS) di akofise ho phethelwa ha Memorandamo wa Kutlwano o amanang le ho fetisetswa ha basebeletsi ba tshwanelehang ba SARS ho DHA ho tshehetsa mekutu ya taolo ya hajwale ya madiboho le kgokahanyo tikolohong ya madiboho.3. Dibili3.1. Kabinete e tjhaelletse monwana ho hlahiswa ha Bili ya Mekgatlo ya Thepa ya Mobu ya Badudi, ya 2016 ho Palamente. Bili e hlomathisa Molao wa Mekgatlo ya Thepa ya Mobu ya Badudi, wa 1996 (Molao bo-28 wa 1996), ka ho o matahanya le thomo e bataletseng ya tlhabollo ya mobu ya naha.E hodisa taolo ya demokerasi le tshebediso ya moshwelella ya mobu o kopanetsweng ke badudi o laolwang ke mekgatlo ya thepa ya mobu ya badudi lebitsong la badudi. E matlafatsa bolaodi ba taolo ya ditheo le ho matlafatsa tshehetso ya mmuso ho tsona. Bili e batla ho theha Kantoro ya Mekgatlo ya Thepa ya Mobu ya Badudi e etellwang pele ke Mongodisi wa Mekgatlo ya Thepa ya Mobu ya Badudi.Badudi ba tla thuswa bo betere ho fumana, ho tshwara le ho laola thepa ka mohlodi wa badudi o thehilweng semolao le kabo ya bolaodi le tsamaiso ya ditheo, ba tshehetswa ke mmuso.3.2. Ho hlahiswa ha Sehlomathiso sa Bili ya Ditaba tsa Makgotla a Dinyewe, sa 2016 Palamenteng se batlang ho fetola melao e mengata e nang le kgahlamelo ho tsamaiso ya toka bakeng sa ho tobana le dintlha tse setlwaeding le tse rarahaneng, ho netefatsa tsamaiso ya toka e bobebe le sona se tjhaelletswe monwana.Mokgwa wa dihlomathiso ke wa tsela e sa sebetseng hantle bakeng sa ho kgothaletsa Dihlomathiso tsa Melao ka bonngwe bakeng sa ho sebedisa dihlomathiso tsena melaong e amehang. Dihlomathiso ke tsa mefuta e fapaneng mme di ka matahanngwa le dipheo tse latelang tsa bohlokwa tsa NDP, e leng ho netefatsa hore batho kaofela ba bolokehile le ho ikutlwa ba le jwalo ho itshetlehilwe hodima tsamaiso e ikemetseng le e hlokang leeme ya toka; momahano ya kahisano; ho fihlella puso e tswelang pele, e kgonang le e nang le maitshwaro e tshwarang baahi ka seriti; le kenyeletso ho tsa moruo.4. Diketsahalo tse Tlang4.1. Moporesidente Jacob Zuma o tla etella pele kemedi ya Aforika Borwa ho Kopano ya Kakaretso ya bo-17 ya Mokgatlo wa Matjhaba a Kopaneng (UNGA 71) pakeng tsa la 13 le la 26 Loetse New York tlasa mookotaba: ""Dipheo tsa Ntshetsopele ya Moshwelella: boikitlaetso ba lefatshe ba ho fetola lefatshe la rona.""Sena se fana ka monyetla bakeng sa dinaha tseo e leng ditho ho lekola bohlwahlwa ba Mokgatlo wa Matjhaba a Kopaneng (UN), haholoholo kaha mokgatlo haufinyana tjena o ne o keteka selemo sa bo-70. Ho lebeletswe dipuisano mabapi le ho fetolwa ha UN, ho kenyeletswa tsoseletso ya UNGA; ntlafatso ya mosebetsi wa Lekgotla la Moruo le Kahisano (ECOSOC); le ho fetolwa ha Lekgotla la Tshireletso la UN (UNSC) bakeng sa ho atolosa botho ba yona ho ka bobedi mekgahlelong ya botho ba ka dinako tsohle le ba nakwana.Sena hape e tla be e le lekgetlo la ho qetela la hore Ban Ki-moon a tshetlehele Kopano Kakaretso ya UN puo jwaloka Mongodikakaretso wa yona.4.2. Tshebeletso ya Sepolesa ya Aforika Borwa (SAPS) e tla tshwara Letsatsi la Naha la Sehopotso ka la 4 Loetse 2016 la selemo ka seng, ho hopola ditho kaofela tsa SAPS tse lahlehetsweng ke maphelo a tsona pakeng tsa la 1 Mmesa 2015 ho isa ho la 31 Hlakubele 2016, ba etsa mesebetsi ya bona ka morero wa ho netefatsa polokeho le tshireletso ka hara Aforika Borwa.5. Maemo a Kabinete Mabapi le Dintlha tsa Bohlokwa Maemong a Hajwale 5.1. Kabinete e hlahisitse maikutlo a yona mabapi le dipuo tsa ditlhaselo tsa phatlalatsa pakeng tsa mekga e fapafapaneng tabeng e amanang le diphuputso tsa di-Hawk tsa ditaba tse amanang le SARS. Kabinete e ipiletsa ho bohle ba amehang, ho kenyeletswa le ditho tsa Kabinete tse sebetsang maemong a fapafapaneng, ho kgoba matshwafo le ho tlohela ho etsa dipehelo phatlalatsa tse lebisitsweng ho mang kapa mang ya amaheng tabeng ena. Kabinete e ipiletsa ho mekga kaofela ho sebetsa ka seriti le boitlhompho le ho sebetsana le taba ena ka boikokobetso le ho buisana le ba amehang ho na le ho sebedisa mapatlelo a phatlalatsa.5.2. Kabinete e bapa le Moporesidente Zuma mabapi le ho bontsha tshepo ho Letona la Ditjhelete leo, mmoho le ditho tse ding tse fapafapaneng  tsa Phethahatso, dikgwebo, Boramesebetsi le setjhaba ka kakaretso, esale le etsa mosebetsi o babatsehang wa ho aha tshepo moruong wa rona hara boramatsete ba ka lapeng le ba dinaheng disele. Kabinete ka ho tshwana e ipileditse ho mekga kaofela ho hlompha le ho sebedisana mmoho le makala a mmuso a fuweng mosebetsi wa qobello ya molao.5.3. Ditho tsa Phethahatso di tswela pele ho etsa se matleng a tsona ho tshireletsa moruo, le mosebetsi wa bohlokwa wa ntshetsopele oo e leng boikarabelo ba ditheo tsa mmuso. Makala kaofela a mmuso a na le boikarabelo ba ho phethisa thomo ya ona ka mokgwa o sa tlo hlokisa mosebetsi wa mmuso botsitso kapa ho ama moruo hampe.5.4. Moporesidente Jacob Zuma o ne a kenetse Seboka sa botshelela sa Pitso ya Matjhaba sa Ntshetsopele ya Aforika sa Tokyo (TICAD VI) se neng se tshwaretswe Nairobi, ho la Kenya ho tloha ka la 27 ho isa ho la 28 Phato 2016. Sena e ne e le lekgetlo la pele hore TICAD e tshwarelwe Aforika esale ho tloha e thehwa ka selemo sa 1993.TICAD-VI e file Dihlooho tsa Puso le Mebuso ho tswa Aforika monyetla wa ho beha leihlo kgatelopele le ho kenngwa tshebetsong ha ditumellano tsa TICAD e fetileng tse rerileng ho akofisa kgolo le ntshetsopele ya Aforika.TICAD-VI hape e etsahetse selemong sa pele sa ho kenngwa tshebetsong ha mananeo a ntshetsopele ya lefatshe le lebatowa, e leng Lenaneo la selemo sa 2030 la Ntshetsopele ya Moshwelella le Lenaneo la 2063 le Leano la Dilemo tse Leshome tsa Pele tsa ho le Kenya Tshebetsong. Ka ho tsamaelana ka botlalo le mananeo ana a ntshetsopele, TICAD-VI e tshohlile dintlha tsa mookotaba tseo Aforika esale e tobane le tsona esale ho tloha ka TICAD-V e fetileng Yokohama, ho la Japan ka selemo sa 2013. Tsena di kenyeletsa ho thehwa ha diindaseteri, bophelo bo botle, le botsitso ba kahisano.Kabinete e amohela boitlamo ba Tonakgolo Shinzo Abe ba hore Japan e tla bokeletsa tjhelete e etsang $30 bilione e le matlole a lekala la poraefete le a mmuso bakeng sa ho tsetela ka hara Aforika nakong ya dilemo tse tharo tse tlang ho matlafatsa kaho ya meralo ya motheo ka hara Aforika.Kopano e kgathile dipuisano tse bataletseng le tse tebileng mabapi le matsete a lekala la poraefete, ho etsa hore meruo ya Aforika e ba ya diindaseteri, ho theha dibopeho tsa moruo tsa moshwelella, bophelo bo botle le thibelo ya mafu a kotsi a kang Ebola le Zika, ntwa kgahlanong le boferekanyi, ho ruta le ho matlafatsa batjha ba hlasetsweng ke bofuma ho ba thibela bakeng sa ho hohelwa ke dihlopha tsa dingangele le tsa baferekanyi.Dihloho tsa Puso le mmuso di boeleditse boitlamo ba bona ba ho tswela pele ho matlafatsa tsamaiso ya TICAD ka dipehelo tsa tataiso tsa foramo e bulehileng le ho kenyeletsa, ditherisano le bankakarolo ba bangata, boimatahanyo le mananeo a Aforika a pele, ho toboketsa ntshetsopele e tobileng batho, le ho kenngwa tshebetsong ho hlwahlwa ka mekgwa e kopanetsweng ya tekolo le tatelliso.5.5. Diketsahalo tsa semorabe tse lebisitsweng ho Sekolo se Phahameng sa Banana sa Pretoria ke tse ngongorehisang haholo. Kabinete e thoholetsa sebete sa baithuti sa ho pepesa semorabe le kgethollo sekolong seo. Ruri ke balwanedi ba diphethoho tsa kahisano, ba hlokehang bakeng sa ho tlosa naha ya rona mekgweng ya kgale ya kgethollo le ho e tlisa haufi le ho fihlella merero ya Aforika Borwa e kopaneng.Re ipiletsa ho maAforika Borwa kaofela ho hlomphana le ho ba ntho e le nngwe kgahlanong le karohano ya semorabe ka hara setjhaba sa ha bo rona. Leeto la rona la demokerasi le ahilwe hodima mamellano le tlhompho.5.6. Hape re ipapisa le dimilione tsa maAforika Borwa mabapi le ho thoholetsa Sehlopha sa Aforika Borwa bakeng sa tshebetso e babatsehang ho Dipapadi tsa Diolimpiki tsa Rio tsa selemo sa 2016. Sehlopha se entse naha motlotlo ka ho hapa dimedale tse leshome ho phatlalla le dipapadi tse fapafapaneng, ho kenyeletswa dimedale tse pedi tsa gauta. Tshebetso e babatsehang ka Wayde Van Niekerk mabapi le ho hapa gauta lebelong la 400m le ho pshatla rekoto ya lefatshe, le ho matha ho makatsang ha ngwanana wa rona ya kgabane Caster Semenya lebelong la 800m ho tla dula nako e telele mehopolong ya rona kaofela.5.7. Kabinete e thoholetsa maAforika Borwa le IEC bakeng sa ho netefatsa Dikgetho tse ding hape tsa Mebuso ya Lehae tse atlehileng. Ho phatlalla le naha, makgotla a metse a kopane bakeng sa ho kgetha borametse, batsamaisi ba dipuisano le baetapele ba mekga ka kgetho e matla bakeng sa demokerasi e sebetsang.Kabinete e kgothaletsa baahi ho tswela pele ho nka karolo ka Dikomiti tsa Diwate le mekgwa e meng e kenyeletsang badudi mebusong ya lehae.5.8. Tsebiso ya kotlo ya R1, 5 bilione e lokelang ho lefuwa ke ArcelorMittal, e leng baetsi ba tshepe ba baholo ka ho fetisisa ba naha, ka lebaka la ho henahenana le ditheko le bobodu ka hara indaseteri ya tshepe ke kotlo e le nngwe ya pele e kileng ya fuwa khamphani e le nngwe ke balaodi ba phehisano.Khamphani hape e itlamme, jwaloka karolo ya ditokiso ho balaodi, ho tsetela R4,6 bilione ditjehong tse ka sehloohong ho ntlafatsa dipolante tsa yona le ho ntlafatsa bophehisani. Ditokiso ho ya pele di fana ka mokgwa wa ho beha ditheko o tla ntlafatsa kuno hodima dihlahiswa tsa tshepe e bataletseng bakeng sa dilemo tse hlano.Sena ke karolo ya ntwa kgahlanong le tshebediso e mpe ya matla a mmaraka le ho henahenana le ditheko tse nyatsang tshebetso ya moruo, ho hlahisa ditjeho tse sa hlokahaleng bakeng sa difeme tse nyenyane le ho senya mesebetsi ya lehae. Mmuso o dula o itlamme bakeng sa ho kgothaletsa kgolo ya moruo e eteletsweng pele ke matsete, e seng ho kginwa ha moruo ka lebaka la bobodu.5.9. Re ipiletsa ho maAforika Borwa kaofela ho sebedisa metsi ka makgethe le ho a baballa; ka ho sebetsa mmoho re ka netefatsa phepelo e hantle ya metsi mme hape le ho tshireletsa meralo ya motheo ya bohlokwa ya metsi.Ho na le maemo a ntseng a phehella a komello dikarolong tse mmalwa tsa naha moo Gauteng jwale e seng e ameha moo Tsamaiso e Kopanetsweng ya Noka ya Lekwa e leng tlasa kgatello e matla.  Bakeng sa ho sebetsana le boemo ba hajwale, Lefapha la Metsi le Tsamaiso ya Dikgwerekgwere le sebetsa mmoho le SALGA, CoGTA le bomasepala le tla beha dithibelo hodima tshebediso ya metsi Ekurhuleni, Johannesburg, Tshwane le Mogale City.Phepelo ya Metse ya Ditoropo e tla fokotswa ka 15% mme ho nosetswa ho tla fokotswa ka 20%.  Dithibelo tsena ha di qobehe mme di tla dula di le teng ho netefatsa phepelo ya metsi ho fihlela maemo a ya ka theko.  5.10. Diphetho tsa Dikakanyo tsa Palo ya Setjhaba tsa Mahareng a Selemo ke Lefapha la Dipalopalo la Aforika Borwa di bontshitse hore palo ya setjhaba sa Aforika Borwa e holetse ho batho ba 55.9 milione moo nako ya ho phela e leng dilemo tse 62 mme mafu a masea a akanngwa ho 33.7 ho 1 000 ya ba phelang.Kabinete e ne e ngongorehile ka keketseho ya sekgahla sa boteng ba HIV ho tloha ho 11.2% selemong se fetileng ho ya ho 12.7% ka selemo sa 2016 e leng se lebisang ho akanngwang ho batho ba 7.03 milione ba phelang ka HIV.Kabinete e ipiletsa ho maAforika Borwa kaofela ho sebetsa le mmuso ho thibela ditshwaetso tse ntjha ka ho kenela diteko bonyane hanngwe ka selemo, ho kena thobalanong e bolokehileng le hore banna le bashemane ba mamele boipiletso le ho kenela lebollo la bongaka.5.11. Kabinete e ananetse kahlolo ya Lekgotla la Dinyewe la Molaotheo mabapi le Sehlomathiso sa Molao wa Puseletso ya Ditokelo tsa Mobu, se tekilweng ka selemo sa 2014, ho bula botjha tsamaiso ya puseletso ya mobu ya naha.Lekgotla le file Palamente dilemo tse pedi ho kgutlisetsa molao oo kapa ho fetisa Molao o motjha. Kahlolo e bolela hore ha ho dikopo tse ntjha tse ka kenngwang ho fihlela ho tekwa Molao o motjha o tla bula ho kenngwa ha ditseko tse ntjha.Khomishene ya Puseletso ya Ditokelo tsa Mobu e tla hlophisa pitso ya boraditaba ho fana ka tataiso ya tsela ya ho ya pele ho latela kahlolo ena.5.12. Aforika Borwa e tla tshwara Khonkerese ya Matjhaba ya Sebopeho sa Lefatshe ya bo-35 Setsing sa Matjhaba sa Dikopano sa Motse Kapa ho tloha ka la 27 Phato ho isa ho la 4 Loetse 2016.Khonkerese ena e rerile ho nyehela ntshetsopeleng ya diphuputso tsa motheo tse ka sebediswang ho disaense tsa sebopeho sa lefatshe. Ketsahalo ena e tla bontsha sebopeho se tummeng lefatsheng sa lebatowa le lefa la sebopeho sa lefatshe mmoho le dibaka tsa sebopeho sa naha le dibaka tse babatsehang.Diphephetso tsa sebopeho sa lefatshe le tsona di tla hlahlojwa.5.13. Kabinete e fetisetsa matshediso a yona ho lelapa le metswalle ya Letona la Kabinete la mehleng le Tonakgolo ya Porofense ya Kapa Botjhabela, Moruti Arnold Makhenkesi Stofile. Moruti Stofile e ne e le mokaubere wa ntwa ya dipolotiki ya nkileng karolo ka hara ditshiya tsohle tsa ntwa ya boitseko ya Aforika Borwa, ho tloha ho mesebetsi ya bokgukguni le ho susumetsa batho ba bangata, ho ya ho bonngwe ba matjhaba le molaotheong wa semolao wa dibopeho tsa mmuso.Kabinete hape e hlahisa matshediso a yona ho malapa a ditho tsa Lebotho la Naha la Tshireletso la Aforika Borwa tse lahlehetsweng ke maphelo a tsona kotsing ya bese Clarens ho la Foreisetata.Kabinete e ipapisa le Moporesidente Jacob Zuma mabapi le ho romela matshediso ho Mohlomphehi Moporesidente Sergio Mattarella, Mmuso le batho ba Italy ho latela ho reketla ha lefatshe ho hlasetseng Italy bohareng, ho bakileng mafu a baahi le tshenyo e matla ho ditoropo tse mmalwa. Hape re rata ho lakaletsa ba lemetseng ho fola ka potlako.6. DithonyoDithonyo kaofela di tla lokelwa ke ho tiisetswa ka mangolo a thuto le tumello e amehang.6.1. Kabinete e tshohlile ho thonngwa ha Boto ya Tshebeletso ya Difofane ya Aforika Borwa (SAA) le ho tjhaella monwana dithonyo tse latelang:a) Mofumahadi Duduzile Cynthia Myeni (o thontswe hape jwaloka Modulasetulo);b) Mofumahadi Mmakeaya Magoro Tryphosa Ramano (Motlatsi wa Modulasetulo le Motsamaisi eo e seng wa phethahatso);c) Mofumahadi Bajabulile Swazi Tshabalala (motsamaisi eo e seng wa phethahatso);d) Mofumahadi Thandeka Nozipho Mgoduso (motsamaisi eo e seng wa phethahatso);e) Mofumahadi Nazmeera Moola (Motsamaisi eo e seng wa phethahatso);f) Monghadi Akhter Hoosen Moosa (Motsamaisi eo e seng wa phethahatso);g) Mofumahadi Gugu Sepamla (Motsamaisi eo e seng wa phethahatso);h) Monghadi Siphile Buthelezi (Motsamaisi eo e seng wa phethahatso);i) Monghadi Peter Holmes Maluleka (Motsamaisi eo e seng wa phethahatso);j) Monghadi Mzimkulu Malunga (Motsamaisi eo e seng wa phethahatso);k) Ngaka Martha Mbatha (Motsamaisi eo e seng wa phethahatso); lel) Monghadi Peter Tshisevhe (Motsamaisi eo e seng wa phethahatso).Letona la Ditjhelete le tla kopana le Boto e thontsweng botjha ho fana ka tsela ya tshebetso ho ya ka tjhebo ya mosebetsi wa boradiabo.Dipotso:Donald LiphokoMohala: 082 901 0766 "
Pehelo ya kopano ya Kabinete ya la 14 Loetse 2016,15 Sep 2016,https://www.gov.za/speeches/statement-cabinet-meeting-14-september-2016-15-sep-2016-0000,https://www.gov.za/st/speeches/statement-cabinet-meeting-14-september-2016-15-sep-2016-0000,"1. Ho Kenngwa Tshebetsong ha Mananeo a Bohlokwa a Mmuso1.1. Kabinete e kgothatswa ke kgolo ho Palohohle ya Dihlahiswa tsa Naha (GDP) ya 3.3% kotareng ya bobedi ya selemo sa 2016; e lokolotsweng ke Lefapha la Dipalopalo la Aforika Borwa (Stats SA). Keketseho ya 8.1% mesebetsing ya tlhahiso ya difeme le 11.8% tlhahisong ya merafo le dikwari e bontsha ho itseka ha moruo tikolohong ena e boima ya moruo. GDP e hotse ka R25 bilione ho feta kotareng ya pele ya selemo sa 2016 ho isa ho se akanngwang ho R1 068 bilione.Re boeletsa kgoeletso bakeng sa mmuso, dikgwebo le setjhaba ho matlafatsa ho ipopa jwaloka setjhaba mabapi le ho kenngwa tshebetsong ha Morero wa Ntshetsopele ya Naha (NDP), ka Moralo wa Dintlha tse Robong bakeng sa ho fekisa ho ya pele maemo a hajwale a moruo le ho hlasimolla kgolo bakeng sa ho tshehetsa moruo le ho thusa ho baballa mesebetsi.Sena ke pontsho e totobetseng ya hore ha balekane bohle   mmuso, dikgwebo le mekgatlho ya basebetsi   ba sebetsa mmoho re ka fihlella kgolo ya moruo mme qetellong ra hlahisa mesebetsi e batlehang e le ka nnete.1.2. Kabinete e amohetse tsebiso ya hore yuniti ya bobedi ya dimekawate (MW) tse 800 tsa porojeke ya Seteishene sa Matla a Motlakase sa Medupi Limpopo e se e hokahantswe ho marangrang a naha. Yuniti ya bo 5 ya seteishene, e leng e nngwe ya tse tsheletseng tse ahuwang jwaloka karolo ya porojeke ya 4 800 MW, e tla kena tshebetsong ya kgwebo ka Hlakubele 2018.Ena ke ya bobedi ya diyuniti tse tsheletseng tsa seteishene sena sa motlakase ya ho re e kene motjheng. Yuniti ya pele, kapa Yuniti ya bo 6, e qadile ho fepela motlakase ka hara marangrang ka Hlakubele 2015 mme e se e kene tshebetsong ya kgwebo. Porojeke ya Medupi kaofela ya diyuniti tse tsheletseng e lebeletswe hore e phethelwe ka selemo sa 2020.Sena se nyehela bakeng sa botsitso ba marangrang a matlafatsang phepelo ya motlakase e tshepahalang bakeng sa Aforika Borwa.Kabinete e thoholeditse Eskom bakeng sa mokolokotwane wa ho hokella motlakase ho marangrang, e leng karolo ya akofiso e pharalletseng ya lenaneo la dikaho, tse kgannwang ke boetapele bo botjha. Sena se nyehela ho botsitso ba moshwelella ba tshebetso le ditjhelete bakeng sa Eskom.1.3. Kabinete e boeletsa boitlamo ba yona ho Lenaneo la Ditheko la Bahlahisi ba Ikemetseng ba Motlakase, le tla ntshetsapele le ho hlahisa seabo se setjha sa bokgoni ba motlakase e le karolo e hlokolosi e tshwayang bohlokwa ba mesebetsi ya moruo le kgolo.Sena se tla nyehela tabeng ya ho fapafapanya ka bobedi phepelo le mokgwa wa tlhahiso ya eneji. Ho tlatseletsa hodima ho hlahisa maitsebelo a matjha le ho fumana matsete a matjha ka hara indaseteri ena, e tla boela hape e tshwaya tshebetso le ditefello.Sena se tshehetsa NDP, e hlwayang tlhokeho ya Aforika Borwa ya ho tsetela ho marangrang a matla a meralo ya motheo ya moruo e reretsweng ho tshehetsa dipheo tsa nako e mahareng le tsa nako e telele tsa moruo le kahisano.1.4. Kabinete hape e ananetse ho saenwa ha Memorandamo wa Kutlwano (MoU) pakeng tsa Lekala la Bapalami ba Diterene la Aforika Borwa (Prasa) le China Communications Construction Company Limited ho lekodisisa maikitlaetso a fapafapaneng a ntshetsopele ya meralo ya motheo, ho kenyeletswa le Motjha wa Ntshetsopele ya Diterene wa Moloto o hokelang Gauteng le Mpumalanga.MoU o ile wa saenwa ho Foramo ya bo-2 ya Matsete a Aforika e neng e kenetswe ke Moporesidente Jacob Zuma Guangzhou, Porofenseng ya Guangdong, ho la China.Porojeke e tla sebetsa jwaloka sethusi bakeng sa maikitlaetso a ntshetsopele ya moruo ka hare le ho potoloha motjha ona bakeng sa ho rarolla diphephetso tsa polokeho, bohlwahlwa, tshepahalo, kgonahalo le ho kopanngwa ho akaretsang le ditshebeletso tse ding tsa dipalangwang tsa setjhaba. Hape e tla ntlafatsa boleng ba bophelo ba batho ba tulo eo ka ho fokotsa tsela e telele eo ba e tsamayang.1.5. Kabinete e ile ya tsebiswa ka ditlaleho tsa kgatelopele mabapi le kotara ya pele, bakeng sa nako ya Mmesa ho isa ho Phuptjane 2016, ka ho kenngwa tshebetsong ha Diphetho. Mmuso o rekotile kgatelopele e nang le kgahlamelo hodima maphelo a batho ha o ntse o sebetsana le mathata a amang a phano ya ditshebeletso.Ho kenngwa Tshebetsong ha Diphetho tsa Lenaneo la Tshebetso la Mmuso (PoA) ho kenya tshebetsong dipheo tsa NDP, e leng mmapa wa Aforika Borwa wa ho re atametsa ho fihlellweng ha Pono ya 2030. Sena se lebisa ho merero e tekilweng ho Moralo wa Lewa la Nako e Bohareng (MTSF), e leng moralo wa mmuso wa dilemo tse hlano tsa pele wa ho kenya tshebetsong NDP 2030, o akaretsang nako ya ho tloha ka selemo sa 2014 ho isa ho sa 2019.Ho bile le dintlafatso ho boemo ba kalafo ho bonahetseng ho ditshupane tsa bohlokwa tsa bophelo bo botle ba setjhaba tse jwaloka nako ya ho phela e ntlafetseng, phokotseho ya ho shwa ha bana ba ka tlasa dilemo tse hlano le phokotseho ya ho shwa ha bomme. Ho bile le phano e ntlafetseng ya phano ya ditshebeletso tsa mantlha, ho kenyeletswa le kgokelo ya motlakase wa marangrang le oo e seng wa marangrang, metsi a dipompo ka hara matlo, taolo ya dikgwerekgwere le matlakala.Leha ho le jwalo ho ntse ho na le tshallomorao dibakeng tse ding. Ho tloha ka selemo sa 1994 ho bile le phano ya nako e telele e ntlafetseng ya dithuso tsa kahisano ho bakgolamolemo ba fetang 16 milione, le bopaki ba hore sena se na le kgahlamelo ya bohlokwa maphelong a ba fumanehileng.GCIS e ntse e hlophisa ho hokahana le mafapha ho tshwara dikopano tsa Mabatowa tsa Boraditaba ho hlopholla dintlha tse ka sehloohong ho tswa ditlalehong tsa kotara ka nngwe.1.6. Kabinete e amohela Imbizo e neng e tshwerwe ke Letona Kantorong ya Moporesidente ya Meralo, Bodisa le Tlhatlhobo ya Tshebetso (DPME) le Modulasetulo wa Khomishene ya Naha ya Meralo, Jeff Radebe, mabapi le maitshunyako a kentsweng tshebetsong bakeng sa ho akofisa ditefo tsa bafani (kapa bafani ba ditshebeletso) ke mmuso mahareng a nako e tekilweng ya matsatsi a 30.Esale ho tloha ho thehilwe Yuniti e Ikgethang ka hara DPME ho sebetsana le bothata ba ho se lefuwe ha bafani ba ditshebeletso nakong ya matsatsi a 30 a tekilweng, palo ya dintlankana tsa tefo tse molaong tse patetsweng ka 2016 e ne e le 17 668 tsa boleng ba R340 milione.DPME le Lefapha la Matlotlo a Naha di fanne ka mehlodi e meng mekutung ya ho sebetsana le diphephetso tsa ho lefa bafani ba ditshebeletso. Ho fihlella sena, setsi sa ketelo se thehilwe dikantorong tsa Lefapha la Matlotlo a Naha ho sebetsana le ditletlebo tsa bafani ba ditshebeletso.Ho tlatseletsa, yuniti e ikgethang ya DPME le balekane ba yona ba fana ka lenaneo la tshehetso le tobileng mafapha a hlwailweng e le a sokolang hore a utlwisise le ho sebetsana le diphephetso tse lebisang tabeng ya ho se lefuwe kapa ya ho dieha ho lefa bafani ba ditshebeletso.Nakong ya diketelo tsena, lekala kaofela la ditefo tsa ditlankana tsa tefo la lekolwa, ho hlwauwa ditshita mme mafapha a thuswa ka ho kenngwa tshebetsong ha mekgwa ya ntlafatso.2. Diqeto tsa Bohlokwa tsa Kabinete2.1. Aforika Borwa e tla tshwara Kopano ya bo-17 ya Pitso ya Mekga (COP17) ya Khonvenshene ya Kgwebisano ya Matjhaba ya Mefuta e Kotsing ya Diphoofolo le Dimela tse Hlaha (CITES) Setsing sa Dikopano sa Sandton ho tloha ka la 24 Loetse ho isa la 5 Mphalane 2016. Ka Mekga e 181, CITES e dula e le e nngwe ya disebediswa tse matla tsa paballo ya tlhaho ya dibopuwa tse fapaneng ka ho laola kgwebisano ya diphoofolo le dimela tse hlaha.Mekga ya CITES le balekodi ba lebeletswe ho kena dipuisanong tse matla le ho tla ka ditharollo tse tla ntshetsa pele mosebetsi o seng o le motjheng mabapi le kgwebisano ya diphoofolo le dimela tse hlaha.Aforika Borwa ke moetapele wa lefatshe lepatlelong la paballo ya tse hlaha ka bonkakarolo ba yona bo matla ho ditumellano tsa tikoloho le ditheo tse ngata tse tshwanang le CITES, Khonvenshene ya Mefuta e Fallang le Khonvenshene ya Diphapang tsa Tlhaho. Tsamaiso ya naha ya rona ya dibaka tse tshireleditsweng e kenyeletsa ho ka etsang 5,5% ya sebaka sa naha, Ditsha tsa Lefatshe tsa Lefa tse tsheletseng le diresefe tse nne tsa dikamano tsa mafapha a fapaneng a tlhaho.2.2. Letona la Lefapha la Dikaho tsa Motheo tsa Dikgokahanyo le Ditshebeletso tsa Poso, Ngaka Siyabonga Cwele, le tla etella pele kemedi ya Aforika Borwa ho Khonkerese ya Lefatshe ya bo-26 ya Kopano ya Lefatshe ya Diposo (UPU) e tla tshwarelwa Istanbul, ho laTurkey ho tloha ka la 20 Loetse ho isa la 7 Mphalane 2016. UPU ke lekala le ikgethileng la Mokgatlo wa Matjhaba a Kopaneng (UN) le tsepamisitseng maikutlo hodima ntlafatso ya sejwalejwale ya lekala la diposo le fapantshang dihlahiswa tsa diposo bakeng sa ho phedisa ha moshwelella lepatlelo la tsa diposo le imatahanyang le ditlhoko tsa mongwahakgolo wa bo-21.Khonkerese ena e hlokolosi ho Aforika Borwa, kaha Kantoro ya Poso ya Aforika Borwa e le karolo ya bohlokwa ya phano ya ditshebeletso ya mmuso le hore e matahantswe le NDP, ka hore naha e sebetsane le phano ya ditjhelete le dtshebeletso tsa mmuso dibakeng tsa mahae le ho badudi ba tholang ditshebeletso tse tlase.2.3. Kabinete e ile ya tsebiswa ka kgatelopele e mabapi le boitokisetso ba dipapadi tsa Commonwealth tsa selemo sa 2022 tse tla tshwarelwa Motsemoholo wa Durban.Matsete ho meralo ya motheo bakeng sa Dipapadi a lebeletswe ho nyehela ho melemo ya nako e telele bakeng sa motsemoholo, oo hape o tla sebedisa lefa le siilweng ke Mohope wa Lefatshe wa FIFA wa selemo sa 2010. Pepeso ena ya tlatsetso ho mebaraka ya lefatshe hape e tla fana ka menyetla ho hohela le ho matlafatsa bohahlaudi le matsete a otlolohileng a matjhabeng. Dipapadi tsa Commonwealth tsa selemo sa 2022 di lebeletswe ho fana ka se ka fihlang ho R20 bilione ho moruo, e leng ho tla fetoha ho ba keketso ya R11 bilione ya kgolo ya GDP.Ho fetafeta moo sena se beha naha boemong ba ho ba sebaka sa bohahlaudi ba dipapadi le ho fana ka menyetla ho Sehlopha sa Aforika Borwa.2.4. Kabinete e etse hloko samane e fuweng Mongodi wa Kabinete ke Mosireletsi wa Setjhaba. Samane e kopa Mongodi wa Kabinete ho fana ka dipehelo tsa ditho tsa Kabinete le metsotso ya Kabinete, bakeng sa nako ya Pudungwana 2015 ho isa ho Mmesa 2016, tse rekotang ho thonngwa ha Matona a neng a tshwere mokobobo ha Matona a ikarabellang a ne a le mose.Kabinete e dumetse ho neha Mosireletsi wa Setjhaba dipehelo. Leha ho le jwalo, kaha Moporesidente wa Aforika Borwa e le yena ya thonyang Matona le Batlatsi ba Matona tlasa dikarolo 91 le 98 tsa Molaotheo, ditaba tse jwalo ha di so tle ka pele ho Kabinete mme kahoo direkoto tsena ha di a kenngwa metsotsong jwaloka diqeto tsa Kabinete.3. Dibili3.1. Phatlalatso ya Sehlomathiso sa Bili ya Naha ya Tahi sa 2016 e ile ya tjhaellwa monwana bakeng sa tshwaelo e batsi ya setjhaba. Sena se fetola Molao wa Naha wa Tahi, 2003 (Molao wa bo-59 wa 2003). Sena se ile sa tjhaellwa monwana hammoho le Leano la Naha la Tahi la qetelo, le tobanang le diphephetso tse sitisang bohlwahlwa ba Molao le ho thusa ka ho ralwa ha Bili.Bili e sebetsana le kgahlamelo ya tahi hodima moruo wa kahisano, ho tsamaya butle ha diphethoho, ho behwa maemong a loketseng ha dintlha tsa bohlokwa tsa taolo le tshebedisano-mmoho e ntlafetseng mabapi le tshebedisano-mmoho ho tsa taolo, ho fedisa ho hlahiswa ha tahi e seng molaong le kgwebisano ka yona hammoho le diphephetso tse amang bokgoni ba taolo ka hara Bolaodi ba Naha ba Tahi.Boitshunyako bona hape bo tsepamisitse maikutlo hodima phokotso ya dikotsi ho moruo wa kahisano le ditjeho tse ding tsa tshebediso e mpe ya tahi, ho bopa botjha indaseteri ya tahi le ho matlafatsa tshebedisano-mmoho mahareng a makala kaofela a mmuso.E matahantswe le dintlha tse ka sehlohlolong tsa NDP tsa ho netefatsa taolo e hlwahlwa, tshireletso ya setjhaba le tlhahiso ya mesebetsi. Hara tse ding e tla, thibela kgwebisano e seng molaong, matlafatsa mananeo a thuto le temoso, le ho thusa mananeong a matlafaditsweng a ho hlabolla bao e leng makgoba a tahi.3.2. Kabinete hape e tjhaelletse monwana moralo wa Sehlomathiso sa Bili ya Naha ya ho Kembola ya 2016 bakeng sa tshwaelo e batsi ya setjhaba. Bili e shebana le diphephetso tse sitisang bohlwahlwa ba Molao wa Naha wa ho Kembola, 2004 (Molao wa bo-7 wa 2004).Bili e rerile ho netefatsa hore taolo e nang le tshebedisano-mmoho le mesebetsi ya bodisa e a ntlafatswa le hore bonnete ba taolo le ditlamorao tse mpe tsa ho kembola di fokotswa haholo. E tla tsepamisa maikutlo hodima ho matlafatswa ha diketsahalo tse teng tsa ho kembola mme ha ho na diketsahalo tse ding tse ntjha tsa ho kembola tse tla hlahiswa. Bili e tla netefatsa hore dihlopha tse tsietsing tse kang ba tlase dilemong le ba nang le bothata ba ho kembola ba tshireleditswe mme ba tla kgona ho fumantshwa thuso ho tswa mekgatlong e kang ya Bolaodi ba Naha ba ho Kembola.Ho entswe lewa le matahantsweng le dintlha tse ka sehlohlolong tse tekilweng ka hara NDP ka morero wa ho netefatsa taolo e hlwahlwa, tshireletso ya setjhaba, tlhahiso ya mesebetsi, boikgathollo le boithabiso.4. Diketsahalo tse Tlang4.1. Letona la Dikamano le Tshebedisano ya Matjhaba (Dirco), Mofumahadi Maite Nkoana-Mashabane, le tla etella pele kemedi ho Seboka sa bo-17 sa Mokgatlo o sa Ikamahanyeng (NAM) tlasa mookotaba  Kgotso, Boikemelo le Bonngwe bakeng sa Ntshetsopele  se tla tshwarelwa Venezuela ho tloha ka la 17 ho isa la 18 Loetse 2016.NAM ke sehlopha se seholo ka ho fetisisa se ka thoko ho UN mme se etsa hore dinaha tse ntseng di tswela pele di susumetse ditaba tsa lefatshe le ho netefatsa hore ditabatabelo tsa tsona di nkelwa hloohong.4.2. Moporesidente Zuma o tla etella pele kemedi ho Tulo ya bo-71 ya Kopano-Kakaretso ya UN (UNGA) e tla tshwarelwa Ntlokgolo ya UN New York ho tloha ka la 18 ho isa ho la 22 Loetse 2016.Ka la 1 Pherekgong 2016, Merero ya Ntshetsopele ya Moshwelella (di-SDG) e 17 ya Lenanaeo la 2030 bakeng sa Ntshetsopele ya Moshwelella, le amohetsweng ke baetapele ba lefatshe ka Loetse 2015 le qadile ho sebetsa semmuso. Dilemong tse 15 tse tlang, dinaha di tla hlahisa mekutu ya ho fedisa mekgwa yohle ya bofutsana, ho lwantsha ho se lekalekane le ho sebetsana le diphethoho tsa tlelaemete, ka nqa e nngwe ho netefatswa hore ha ho ya sallang morao.4.3. Motlatsi wa Moporesidente Cyril Ramaphosa o tla etella pele mokete wa naha wa Letsatsi la Botjhaba ka la 24 Loetse 2016 Lebaleng la Dipapadi la Galeshewe, Kimberley, ho la Kapa Leboya. Sena se ketekwa tlasa mookotaba:  Re keteka Matlotlo a Batshwantshisi ba rona ka ho Tiisetsa Boitsebiso ba rona ba BoAforika .4.4. Pitso ya Matjhaba ya Ntshetsopele ya Moshwelella e etsahala New York ho tloha ka la 21 ho isa ho la 22 Loetse 2016 tlasa mookotaba:  Re Hatela Pele: di-SDG di a sebetsa. Sepheo sa pitso ke ho hlwaya le ho arolelana ditharollo tse sebetsehang, tse nang le bopaki tse ka tshehetsang di-SDG. Pitso e kgobokanya bankakarolo ho tswa mmusong, dirutehing, ho UN, makaleng a matjhaba, mekgatlong eo e seng ya mmuso le mekgatlong ya batho ka kakaretso.4.5. Kabinete e amohela ketsahalo ya mokete wa ho qeta dilemo tse hlano wa Bolekane ba Mmuso o Bulehileng (OGP) maphakong a UNGA, New York ka la 20 Loetse 2016.Ketsahalong ena ho tla bonahala ha ho fanwa semmuso maemo a, Modulasetulo ya ka Sehloohong wa OGP ke Aforika Borwa. E tla be e kenetswe ke Dihlooho tsa Dipuso le Mebuso, baetapele ba setjhaba ka kakaretso le bankakarolo ba bang bao esale ba thusa mabapi le katleho ya OGP. Aforika Borwa e ile ya tshwara marapo a ho ba Modulasetulo ya ka Sehloohong wa Bolekane Sebokeng sa Mexico ka Mphalane 2015.Esale Dihlooho tsa Dipuso le Mebuso tse robedi di etsa bolekane le baetapele ba sejhaba ka kakaretso ho thakgola OGP maphakong a UNGA ka selemo sa 2011, bolekane bona bo babatsehang bo holetse ho mebuso e 70 le dikete tsa mekgatlo ya setjhaba ka kakaretso ho phatlalla le lefatshe, ka maitlamo a fetang 3 000 a hlakileng ho eketsa ponaletso le boikarabello ba mebuso le ho ntlafatsa bonkakarolo ba setjhaba.4.6. Letona la Lefapha la Dikaho tsa Motheo tsa Dikgokahanyo le Ditshebeletso tsa Poso, Ngaka Siyabonga Cwele, o tla etella pele kemedi ya Aforika Borwa ho kopano ya Khomishene ya Marangrang a Pharaletseng ya UN e tla tshwarwa New York ka la 18 Loetse 2016.Khomishene e fuwe mosebetsi wa ho shebisisa mawa a ho hokela batho ba dibilione tse nne bao hajwale ba sa hokelwang ho marangrang a pharaletseng kapa inthanete e potlakang, ka mokgwa o bolokang ditjeho. Kopano ya selemong sena e tla hlahloba le ho lekola mawa a hajwale le ho etsa qeto ka mokgwa wa tshebetso wa nako e tlang ho matlafatsa tshebediso ya marangrang a pharaletseng bakeng sa ntshetsopele ya moshwelella.4.7. Kgwedi ya Dipalangwang ka Mphalane 2016 e tla tshwarwa tlasa mookotaba:  Mmoho re Ntshetsa Aforika Borwa Pele.  Lenaneo lena la kgwedi kaofela le tla pepesa diporojeke tsa meralo ya motheo ya dipalangwang, ho kgothaletsa dipalangwang tsa setjhaba le ho hodisa maikitlaetso a naha a boipaballo mebileng.Mmuso o tsetela lekaleng la dipalangwang e leng karolo ya Moralo wa Dintlha tse Robong wa naha ho hlasimolla ntshetsopele le ho hlahisa mesebetsi. Matsete a rona a dipalangwang tsa setjhaba ke karolo ya ho aha le ho kenya tshebetsong marangrang a dipalangwang tsa setjhaba a kopanetsweng ho phatlalla le naha.Matsete a naha a dipalangwang a tla thusa ho hodisa moruo le ho sebetsana le diphephetso tsa tlhokeho ya mesebetsi, bofuma le ho se lekalekane. Matsete a rona ho tsa dipalangwang a beha naha hantle hore e be sebaka se hohelang matsete.5. Maemo a Kabinete Mabapi le Dintlha tsa Bohlokwa Maemong a Hajwale 5.1. Kabinete e amohela diphetho ho tswa ho Seboka sa Baetapele ba G20, se neng se kenetswe ke Moporesidente Jacob Zuma, moo ditabatabelo tsa Borwa di ntsheditsweng pele.Seboka se neng se tshwerwe tlasa mookotaba:  Re Hahamalla Moruo wa Lefatshe o Ntlafatsang, o Sefutho, o Kopanetsweng le o Kenyeletsang  se tshohlile dintlha tse latelang tse sehlohlolong: i) Ho kgatha Tema e Ntjha ya Kgolo, ii) Taolo e Hlwahlwa le e Kgabane ya Moruo wa Lefatshe le Ditjhelete, iii) Kgwebisano ya Matjhaba e Matla le Matsete, iv) Ntshetsopele e Kenyeletsang le e Kopanetsweng, le v) Dintlha tse ding tse amang Lefatshe tse kang Ntwa Kgahlanong le Dikokwana-Hloko (AMR).Bakeng sa ho matlafatsa ntlafatso jwaloka sehlasimolli sa bohlokwa sa kgolo bakeng sa dinaha ka bonngwe le moruo wa lefatshe, G20 e thathiselleditse Moralo wa Kgolo e Ntlafatsang jwaloka lenaneo le letjha le akaretsang maano le mekgwa ho le ho phatlalla ha dibaka tsa ntlafatso, diphethoho tse ntjha tsa diindaseteri le moruo wa dijithale.Ho fetafeta moo, Moralo o Motjha wa Tshebetso wa Diphethoho tsa Diindaseteri wa G20 o nka monyetla o hlahiswang ke diphethoho tse ntjha tsa diindaseteri, haholoholo ho tsa tlhahiso le ditshebeletso tse amehang. Sena se kenyeletsa tshehetso ya ho thehwa ha diindaseteri dinaheng tse ntseng di tswela pele, ka ho qolleha tse Aforika le Dinaheng tse sa leng Tlase ho tsa Ntshetsopele (di-LDC). Hape, ho thakgolwa ha Boikitlaetso ba G20 mabapi le ho Tshehetsa ho Thehwa ha Diindaseteri Aforika le ho di-LDC bo matlafatsa bokgoni ba kgolo e kenyeletsang le ntshetsopele ka maano a kgetho a boithaopo.Bakeng sa ho nyehela mabapi le kaho ya tsamaiso ya ditjhelete e bulehileng le e itsekang ho tshehetsa kgolo le ntshetsopele ya moshwelella, Tshisinyo ya Aforika Borwa ya hore ho phalla ho seng molaong ha ditjhelete ho tswang ho pehong ya ditheko tse fosahetseng kgwebisanong ho fuputswe ke Mokgatlo wa Lefatshe wa Kgwebo, e ile ya amohelwa. Ho tobana le phephetso ena ke sona sebetsa sa ho bula ditjhelete tse ka sebediswang ke mebuso ya Aforika ho kenya tshebetsong di-SDG le mananeo a bona a ntshetsopele.5.2. Kabinete e boeletsa hore ke boikarabelo ba maAforika Borwa kaofela ho etsa mokutu o kopanetsweng wa ho baballa metsi le ho a sebedisa ka nepo, sena se kenyeletsa ho lokisa dipompo tse dutlang le ho hlokomela meralo ya motheo e ka hara metse.Ho theoha ha methamo ya matamo a naha ho bakile hore ho behwe dithibelo tsa tshebediso ya metsi diporofenseng tse mmalwa mme haufiufi tjena, ho Porofense ya Gauteng.Re tshwanela ho sebetsa mmoho ho tshehetsa metse ya rona e mathateng ka ho tlaleha bosenyi le boshodu ba meralo ya motheo ho ba ka bookameding bo amehang. Mmuso o hlokometse mathata a fihlellwang ke batho ba bo rona dibakeng tse anngweng ka ho fetisisa mme Moifo wa Tshebetso o Kopanetsweng wa Matona o radile matlafatso ya maitshunyako a kimollo dibakeng tse mathateng.Maitshunyako a nako e telele le e kgutshwanyane a ntse a kenngwa tshebetsong ha ka nqa e nngwe bodisa le tlhatlhobo ya mekutu yohle di ntse di tswela pele. Lefapha la Kopanelo ya Puso le Merero ya Botjhaba, ka Setsi sa Naha sa Taolo ya Dikoduwa, le tswela pele ho hokela maemo a naha a komello le kgaello ya metsi le makala kaofela le lekala la poraefete.5.3. Kabinete e ipapisa le setjhaba ka ho thoholetsa tshebetso ya Sehlopha sa Aforika Borwa se kenetseng Dipapadi tsa Dipharalimpiki tsa Rio 2016 Brazil ho tloha ka la 7 ho isa la 18 Loetse. Baatlelete bana ba etsa naha ya rona motlotlo le ho tswela pele ho aha setumo sa rona se babatsehang sa ho sebetsa hantle ho tsa Dipharalimpiki. Kabinete e thoholetsa sehlopha ka ho hapa dimedale tse robong: tse tharo tsa gauta, tse tharo tsa silifera le tse tharo tsa boronse. Kabinete e thoholetsa baatlelete ba latelang bakeng sa ho hapa dimedale tsa gauta: sesesi Kevin Paul, Hilton Langenhoven ho tsa ho tlolela hole le Charl du Toit ho lebelo la dimithara tse 100.5.4. Kabinete e amohetse ho lokollwa ha dipalopalo tsa botlokotsebe tsa 2015/16 ke Tshebeletso ya Sepolesa ya Aforika Borwa tse bontshang hore ka kakaretso botlokotsebe bo fokotsehile ka hara naha.Leha kgatelopele e entsweng ke SAPS ya ho fokotsa maemo a mefuta e itseng ya botlokotsebe e thoholetswa, ho ntse ho na le ngongoreho ka keketseho ya botlokotsebe bo tletseng merusu, ka ho qolleha dipolao.Twantsho ya botlokotsebe ke boikarabelo ba e mong le e mong. Re lokela bohle ho sebetsa le SAPS ho fihlella morero wa rona o tshwanang wa metse e bolokehileng, metsemeholo e bolokehileng le naha e bolokehileng. Sena se tla eketsa tshebedisano pakeng tsa makala a qobello ya molao a fapaneng ho fokotsa maemo a botlokotsebe.5.5. Kabinete e hopotsa balefi ba lekgetho ba kenyang dipoelo tsa lekgetho ka matsoho kapa ka poso hore la 23 Loetse 2016 ke letsatsi la ho qetela la ho kenya dipoelo tsa bona tsa lekgetho tsa sehla sa lekgetho sa selemo sa 2016 mme le se le atametse.Kabinet e lakatsa ho leboha balefi ba lekgetho ba seng ba kentse dipoelo tsa bona. Lekeno le bokeletswang ke SARS le thusa mmuso ho fana ka ditshebeletso ho dimilione tsa maAforika Borwa tseo a di hlokang haholo.5.6. Kabinete e elellwa mathata ao batjha ba teanang le ona ha ba leka ho ithuta. Mmuso o dula o itlamme ho netefatsa thuto ya boleng le e kgonehang bakeng sa bohle. Dithuso tsa matlole tse hlahisitsweng ka Sekema sa Naha sa Thuso ya Baithuti ka Ditjhelete hajwale di eme ho R14 582 bilione, mme di thusa ho netefatsa hore baithuti ba futsanehileng ba sebetsang ka thata ba fumantshwe thuto diyinivesithing kaofe kaofela tsa setjhaba tse 26 le Dikoletjheng tsa setjhaba tse 50 tsa Makala a Thuto ya Setekginiki le Thupello (TVET).Ho ya ka Diphuputso tsa Malapa tse Akaretsang tsa selemo sa 2015 Lefapha la Dipalopalo la Aforika Borwa:  Diphetho tsa phihlello thutong di tswela pele ho eketseha ka phumantsho ya dithuso tsa thuto le ditshebeletso. Hara batho ba dilemo tse 20 le ho feta, maemo a diphesente tsa ba fihlelletseng Kereiti 12 jwaloka boemo bo hodimo ka ho fetisisa bo eketsehile ho tloha ho 21,9% ka selemo sa 2002 ho isa ho 28,0% ka selemo sa 2015.Maemo a diphesente a batho bana ba nang le mangolo a kamora materiki ho fetafeta moo e ntlafetse ho tloha ho 9,3% ho isa ho 14,1% . Kabinete e dula e itlamme bakeng sa hore ho tla fihlellwa maemo a thuto ya mahala bakeng sa ba futsanehileng, ho latela bokgoni ba mmuso.Pono ya rona ya nako e telele bakeng sa thuto e phahameng e tla itshetleha hodima lesedi le tswang ho Khomishene ya Diphuputso ya Thuto e Phahameng ya Matlole le Thupello, eo hajwale e ntseng e dutse mme e lebeletswe ho phethela mosebetsi wa yona ka la 30 Phuptjane 2017. Re ipiletsa ho bankakarolo bohle ho neha Khomishene ya Diphuputso ya Thuto e Phahameng ya Matlole le Thupello sebaka ho phethela mosebetsi wa yona. Ka ho sebetsa mmoho re ka thola ditharollo tse sebetsehang le ho ba tsa moshwelella.5.7. Kabinete e ngongorehile ka ho ropoha botjha ha boipelaetso bo tletseng merusu ditsheng tse ding tsa thuto e phahameng. Tshenyo ya thepa ke botlokotsebe bo re suthisang ho dintlha tsa nnete le semolao.Mehlodi e sentsweng, ho kenyeletswa le laeborari, jwaloka ha re bone Yunivesithing ya KwaZulu-Natal, dibuka le meralo ya motheo ha se ntho amohelehang mme e senya thepa ya tsebo e bokeleditsweng ka nako e telele. Tsena ke diketso tsa botlokotsebe tseo makala a qobello ya molao a lokelang ho arabela ho tsona ka ho tiya.Diketso tsena di beha kgatello ho dima mehlodi eo e seng e ntse e haella bakeng sa ho fana ka thuto ho ba futsanehileng. Kabinete e ipiletsa ho ketapele ya baithuti ho ipapisa le kgoeletso ya tshireletso ya bohlokwa ya meralo ya motheo ya yunivesithi le mehlodi eo e leng karolo ya lefa la setjhaba la rona bohle maAforika Borwa.Mmuso o utlwile dintlha tse hlahisitsweng ke baithuti, mme di fuwa tjantjello ya rona ka botlalo. Re sebetsa mmoho le mekga kaofela e amehang bakeng sa ho fumana tharollo ya moshwelella.5.8. Kabinete e maswabi ka tahlehelo e sehloho ya maphelo ya barafi ba seng molaong ba hlokahetseng morafong oo o seng o sa sebetse wa Langlaagte.Mafu ana a hlakisa dikotsi tsa ho rafa ho seng molaong kaha diketso tsena tse seng molaong di beha maphelo a badudi kotsing.Lefapha la Dirashwa le sebetsa le makala a qobello ya molao ho netefatsa hore batlodi ba molao ba a tshwarwa le haholoholo baetapele ba ka sehloohong ba tswelang pele ho hweba ka dirashwa tse seng molaong.Kabinete e ipiletsa ho bankakarolo kaofela ho sebetsa mmoho ho fedisa ho rafa ho seng molaong ka hara naha. Lefapha le sebetsa mmoho le dikhamphani tsa merafo le ho kwala ditshebetso tsa merafo e seng e sa sebetse e fetang 200 e amanang le ho rafa ho seng molaong.5.9. Kabinete e thoholetsa Lefapha la Thuto ya Motheo ka ho hapa kgau ya ho Bala ya Matjhaba ya Mokgatlo wa tsa Thuto, Saense le Setso (UNESCO) wa UN bakeng sa Letsholo la lona la ho Ithuta ho bala ka Bongata la KhaRiGude. Meputso ya Matjhaba ya ho Bala ya UNESCO e putsa boqhetseke le ntlafatso lepatlelong la ho bala.Letsholo la ho Bala ka Bongata la KhaRiGude le ile la hlahiswa bakeng sa ho fokotsa sekgahla sa naha sa ho se tsebe ho bala ka hara Aforika Borwa, mme le kgoletse molemo batho ba 4.7-milione ho ka bobedi dibakeng tsa mahae le tsa metse ya ditoropo. Le fanwa ka dipuo tsa semmuso tse 11 ho kenyeletswa le braille.5.10. Kabinete e thoholetsa sebini sa Aforika Borwa sa soprano Pretty Yende eo ho phahamela ha hae boemeng ba dinaledi ya tswang tulong e sa tumang ya Piet Retief ke kgothatso ho rona bohle. Hara mesebetsi ya mmino e meng, o lebeletswe ho ba ka sehloohong ho opera ya Motadiana Lucia di Lammermoor Op ra Bastille ho la Paris kgweding e tlang mme ka Tshitwe o tla bapala karolo e ka sehloohong ho papadi ya Rom o et Juliette Metropolitan Opera House ho la New York.5.11. Kabinete e thoholetsa Mofumahadi Esther Mahlangu, setsebi sa bonono ba maNdebele se tsebahalang e bile e le moamohedi wa Kgau ya Naha ya Aforika Borwa ya Ikhamanga. Mme Mahlangu le BMW ba tshwaya Selemo sa bo-25 sa tshebedisano e etsang pale ho Frieze Art Fair ho la London pakeng tsa la 5 le la 9 Mphalane 2016.5.12. Kabinete e ipapisa le maAforika Borwa mabapi le ho keteka bophelo ba Mme Winnie Madikizela-Mandela ka letsatsi la hae la tswalo ha a qeta dilemo tse 80. Ka ho tsebahala ka lebitso le tummeng la  Mme wa Ntwa kgahlanong le Kgethollo , Mme Winnie ke qhoku e etsang pale ya ntwa kgahlanong le kgethollo e kgothaletsang basadi ho phatlalla le lefatshe bakeng sa boitseko.Kabinete e romela matshediso a yona ho:5.13. Lelapa le metswalle ya letswallwa la Aforika Borwa le tsabahalang matjhabeng ka mmino wa opera, Monghadi Johan Botha. Monghadi Botha o tla hopolwa ka lentswe la hae le matla le thobang maikutlo le neng le utlwahala diteatareng le diholong tse fapafapaneng tsa opera ho phatlalla le lefatshe ho kenyeletswa Vienna State Opera e mo entseng Kammers nger, e leng thaetlele e fuwang dibini tse ipabotseng tsa mmino wa opera le wa tlelasiki Austria le Jeremane.5.14. Malapa, metswalle le basebetsi-mmoho ba Mokganni wa terene wa Transnet le mothusi wa hae ba hlokahetseng ha terene ya thepa ya Transnet e ne e kgeloha seporong seteisheneng sa terene sa Delvillewood ho latela ho sutha ha mobu Hillcrest ka Bophirima ho Durban.5.15. Batho ba Tanzania ho latela ho reketla ha lefatshe ha matla a 5.7 ho qositseng maphelo a mangata. Re beha malapa a ba hlokahetseng le ba lemetseng mehopolong le dithapelong tsa rona.6. DithonyoDithonyo kaofela di tla lokelwa ke ho tiisetswa ka mangolo a thuto le tumello e amehang.6.1. Lefapha la Dipapadi le Boikgathollo: Monghadi Alec Moemi jwaloka Molaodikakaretso bakeng sa sehla sa bobedi sa konteraka ya dilemo tse hlano.Dipotso:Donald LiphokoMohala: 082 901 0766"
Pehelo ya Kopano ya Kabinete ya la 28 Loetse 2016,29 Sep 2016,https://www.gov.za/speeches/statement-cabinet-meeting-28-september-2016-29-sep-2016-0000,https://www.gov.za/st/speeches/statement-cabinet-meeting-28-september-2016-29-sep-2016-0000,"1. Ho Kenngwa Tshebetsong ha Mananeo a Bohlokwa a Mmuso 1.1. Jwaloka mmuso re itlamme ka botlalo bakeng sa ho phahamisa batho ba bo rona, ke kahoo thuto e dulang e le e nngwe ya dintlha tsa rona tse ka sehlohlolong. Re bontshitse sena ka kabo ya mehlodi, moo Thuto le Thupello e Phahameng e neng e le bakgolamolemo ba baholo ka ho fetisisa ba ditekanyetso tsa naha tsa selemong sena, ka ho fumana 18% ya tlatsetso bakeng sa selemo sa 2016/17.Ho sa natswe mathata a moruo, re ntse re tswela pele ho aba mehlodi jwaloka pontsho ya rona ya tshehetso bakeng sa ho pharalatsa phumantsho ya thuto e phahameng, le thuto ka kakaretso. Mmuso selemong sena o fanne ka R1.9 bilione ya kgaello ya R2.3 bilione e bakilweng ke dithuso mabapi le keketseho ya selemo sa 2016. Tjhelete e fetang R4.5 bilione e behelletswe ka sehlohlolong botjha selemong sa ditjhelete sa 2016/17 hore e be teng ho Sekema sa Naha sa Thuso ya Ditjhelete ho Baithuti (NSFAS) ho etsa hore baithuti ba futsanehileng ba fumantshwe thuto e phahameng.1.2. Mmuso o tseba hantle hore ho tsetela thutong ya bana ba rona ho tla nyehela boemong bo phahameng ba kgolo ya moruo, e leng se hlokehang ho tobana le diphephetso tse tharo tsa tlhokeho ya mesebetsi, bofutsana le ho se lekalekane.Mmuso o utlwile le ho arabela dikopo tsa baithuti mme o tla tshehetsa ka keketso ya ditjhelete tsa dithuto bakeng sa batswadi ba baithuti ba diyunivesithi ba futsanehileng ba sebetsang le ba mesebetsi e mahareng bakeng sa selemo sa dithuto sa 2017. Baithuti bao batswadi ba bona kapa bahlokomedi ba kgonang ho lefella thuto ya yunivesithi ba tshwanela ho tswela pele ho etsa jwalo, hobane thuto ke boikarabelo ba rona kaofela e seng ba mmuso o le mong.1.3. Keketso ena ya ditjhelete tsa dithuto e nkela hloohong ntlha ya bokgoni bakeng sa baithuti le batswadi ba bona, hammoho le tlhokeho ya ho netefatsa hore ditsha tsa thuto e phahameng di dula di tsitsitse ka ditjhelete. Tlaleho ya nakwana ya Lekgotla la Thuto e Phahameng le sisintse tokiso ya ditefello e tsamaelanang le maemo a infleishene e pharalletseng bakeng sa selemo sa 2017.1.4. Mmuso o amohetse kgothaletso ya tokiso ya ditefello ya 8% diyunivesithing le ho Dikoletjhe tsa Thuto le Thupello ya Mosebetsi wa Setekginiki (TVET), ha ka letsohong le leng o fana ka dithuso tsa ditjhelete ho kwala sekgeo sa tokiso bakeng sa ho akaretsa baithuti ba futsanehileng le ba maemong a mahareng.Ha Khomishene ya Moporesidente ya Dipatlisiso tsa Thuso ya Ditjhelete ya Thuto e Phahameng le Thupello e qetella mosebetsi wa yona, tsamaiso ya rona ya diyunivesithi e tshwanela ho tswela pele ho sebetsa, ho hlahisa maitsebelo bakeng sa moruo, le ho matlafatsa batjha ba maAforika Borwa le baithuti ho tswa dinaheng tse ding tsa lefatshe, ka ho qolleha ba Ntshetsopele ya Dinaha tse ka Aforika ba Borwa (SADC).1.5. Kabinete e ipiletsa ho baithuti le ka ho qolleha baetapele ba baithuti, ho hlahisa ditletlebo tsa bona ka tshwanelo ho ya ka Molaotheo, o tataisang maAforika Borwa kaofela. Diketsahalo tsa merusu ya haufinyana tjena e entsweng ke boipelaetso ba baithuti di siile tshenyo, tshenyo ya thepa, ho tjheswa ha dilaeborari le ho hlokahala ha mosebeletsi wa yunivesithi.1.6. Moporesidente Jacob Zuma o laetse Sehlopha sa Toka, Thibelo ya Botlokotsebe le Tshireletso (JCPS) ho sebetsana le merusu e senyang ditsha tsa rona tsa thuto e phahameng. Moporesidente o tla kopana le Matona ho tswa ho Sehlopha sa JCPS hamorao kajeno. Makala a qobello ya molao, a sebetsang ho ya ka molao, a keke a qeaqea ho fumana ba ikarabellang bakeng sa diketso tsa botlokotsebe tseo re di boneng.1.7. Ha re amohela tsebiso e entsweng ke Lefapha la Thuto ya Motheo ya hore tsohle di Malala-a-laotswe bakeng sa dihlahlobo tsa Naha tsa selemo sa 2016 tsa Lengolo la Matriki, re kgothaletsa bankakarolo bohle ho sebetsa mmoho ho netefatsa hore ditsha tsa rona tsa thuto e phahameng di boemong ba ho amohela Sehlopha sa 2016 hore ho tle ho tiisetswe bokamoso bo tjhabileng bakeng sa bana ba rona. Bankakarolo bohle, haholoholo batswadi le bahlokomedi, ba lokela ho itahlela ka setotswana bakeng sa ho fumana ditharollo tsa moshwelella mabapi le phephetso ya matlole a thuto.Dihlahlobo tsa Kereiti 12 di tla ngolwa ho tloha ka la 26 Mphalane ho isa ka la 29 Pudungwana 2016. Letona la Thuto ya Motheo le tla tsebisa sephetho sa dihlahlobo tsa kereiti 12 tsa selemo sa 2016 ka la 4 Pherekgong 2017. Bakeng sa dihlahlobo tsa selemo sa 2016, ho na le baithuti ba 677 141 ba ka nako tsohle le ba 150 183 bao e seng ba ka nako tsohle, e leng baithuti ba 9 000 ho feta ka selemo sa 2015, ho bontsha boitlamo ba mmuso ba ho netefatsa hore batjha ba bangata ba phethela thuto ya bona ya motheo hore ba kgone ho nka karolo ka hara moruo. Kabinete e lakaletsa Sehlopha sa 2016 tse molemo ha se tla mekamekana le mokgahlelo wa ho qetela wa dithuto tsa sona tsa sekolo.1.8. Ha lefatshe le hopola Letsatsi la Lefatshe la Matitjhere ka la 5 Mphalane 2016, Kabinete e thoholetsa matitjhere a rona kaofela le ho ba rorisa ka boitelo le mosebetsi o matla bakeng sa ho ala motheo bakeng sa baetapele ba rona ba kamoso. Boitelo le boitseko ba matitjhere a rona bo phahamisitse batho ba bo rona mme bo tswela pele ho kgannela bana ba rona bokamosong bo tjhabileng.Moruo1.9. Kabinete e kgothatswa ke sephetho sa dipuisano tse tswelang pele pakeng tsa mmuso le baetapele ba diindaseteri tse eteletsweng pele ke Moporesidente Zuma ka Boikitlaetso ba Kantoro ya Moporesidente ba Bahlanka ba Baholo ba Phethahatso (di-CEO) ho aha boitshepo moruong, ho hotetsa botjha kgolo ya moruo le ho qoba ho theolwa ha ho methwa ha maemo a mekitlane.Kgatelopele e kenyeletsa lenaneo la kgiro ya batjha la ho kenya batjha ba milione dithupellong tsa mosebetsi tse lefuwang bakeng sa dilemo tse tharo lekaleng la poraefete, ho kenyeletswa ho thehwa ha Letlole la Dikgwebo tse Nyenyane le tse Mahareng tsa Aforika Borwa ka ho tsetelwa ha R1,5 bilione dikgwebong tse nyenyane. Ho ipapisitswe le Moralo wa Mmuso wa Dintlha tse Robong, mosebetsi hape o se o entswe bakeng sa ho hlahloba makala a robedi le ho hlwaya dibaka tsa matsete a matjha le kgolo.Ho ya pele, dikgwebo di tla bapa le mmuso ka diporojeke tse latelang: ho thehwa ha Letlole la Kgolo ya Temo; bokgoni ba ho tshehetsa papatso ya bohahlaudi; ho eketsa palo ya baoki ba rupelletsweng; le ho hlabolla dibaka tsa diindaseteri tse ntseng di putlama, ka ho qolleha ka hara Vaal Triangle.1.10. Kgatelopele hape e se e entswe bakeng sa ho kenya tshebetsong Diphuputso tsa Naha tsa Haedrojene le ya Dithekenoloji tsa Disele tsa Mafura, Lewa la Ntshetsopele le Ntlafatso (le  tsebahalang ka lebitso la HySA Strategy). Kabinete e tjhaelletse monwana HySA Strategy ka selemo sa 2007 ho bopa tsebo le ho thusa ka ntshetsopele ya dihlahiswa tsa boleng bo hodimo ka hara lekala la thekenoloji ya Haedrojene le Disele tsa Mafura ka ho netefatsa bokgolamolemo ho sehlopha sa mehlodi ya metale ya polatinamo ya naha. Sena hape se na le bokgoni ba ho ntlafatsa tlhahiso ya ka lapeng ho matlafatsa boradiindaseteri ba batho ba batsho. Ntjhafatso ena ya tsa Aforika Borwa e kenyeletsa ho nyehela ho ntlafatso ya matjhaba ka ho etsa hore thekenoloji e be ya kgwebo ha re ntse re hapa 25% ya mmaraka wa Haedrojene le Disele tsa Mafura, e tla fetoha ho ba R1.37 bilione ka selemo sa 2020.1.11. Kabinete e tjhaelletse monwana ho hlahiswa ha molawana o laolang kamano pakeng tsa mohiri le mosebeletsi mabapi le ho kena kgwebong le Puso. Melawana e kentsweng koranteng ya mmuso e kenya tshebetsong Molao wa Bolaodi ba Tsamaiso ya Setjhaba, 2014 (Molao wa bo-11 wa 2014).1.12. Phano ya matlo a pele a 500 ho Porojeke e Kopanetsweng ya Bodulo ba Batho ya Savanna City, e neng e eteletswe pele ke Letona la Bodulo ba Batho, Mofumahadi Lindiwe Sisulu, ke karolo ya mekutu ya mmuso ya ho fana ka matlo a bonahalang ho batho ba hlokang le ho thusa ho kgutlisetsa seriti sa bona ka ho netefatsa hore ba thabela tokelo ya bodulo bo hlwahlwa le ba boleng. Palo ya matlo a 200 e ile ya fanwa ho mekaubere a ntwa. Ha e se e phethetswe dilemong tse hlano tse tlang, porojeke e tla ba le matlo a fetang 18 000, moo a 500 a tla abelwang mekaubere ya ntwa.1.13. Foramo ya Aforika ya Taolo ya Inthanete (AfIGF), le Setsi sa Phapanyetsano ya Inthanete ya Ntshetsopele ya Dinaha tse ka Aforika ba Borwa di thakgotswe ka katleho ke Letona la Lefapha la Dikaho tsa Motheo tsa Dikgokahayo le Ditshebeletso tsa Poso, Ngaka Siyabonga Cwele le Mokhomishenara wa Kopano ya Aforika (AU) Ngaka Elham Ibrahim.AfIGF e hlahisitse boemo ba naha, bakeng sa boitokisetso ba AfIGF ya Bohlano ho tloha ka la 16 ho isa ka la 18 Mphalane 2016, Durban, ho la KwaZulu-Natal. The AfIGF e tla etella pele ditjeho tse tlase bakeng sa ho fumantsha Inthanete ka hara lebatowa hobane sephethephethe sa Inthanete se tla potoloha hara dinaha tsa Aforika.Dintshetsopele tsena di tshwaya bohlokwa boo Aforika Borwa le AU di bo matahanyang ho bonkakarolo bo utlwahalang hara moruo wa Inthanete mme e seng feela e le basebedisi. Tsena hape di re atametsa tabeng ya ho bopa moruo o batlang o kenyeletsa wa tsa dijithale le setjhaba sa tsebo, jwaloka ha ho lakaditswe ho Morero wa Ntshetsopele ya Naha (NDP). Mmuso o ikemiseditse ho netefatsa hore Inthanete e fumanwa hohle ke maAforika Borwa kaofela, e leng se nyehelang ho popo ya setjhaba e kenyeletsang.1.14. Dipontsho tsa Aforika tsa Sepakapakeng le tsa Sesole sa Moyeng le Dipepeso tsa Sesole di tshwerwe ka katleho ke Lefapha la Tshireletso, Armscor, SA Aerospace, Mokgatlo wa Indaseteri ya tsa Mawatle le Tshireletso, Denel le Mokgatlo wa Difofane tsa Kgwebo wa Aforika Borwa. Lepatlelo lena le entse hore diindaseteri tsa tshireletso tsa Aforika Borwa di pepese bokgoni ba tsona ho badudi ba matjhaba, mme selemong sena ho bonahetse palo e kgolo ka ho fetisisa ya bapepesi le diphavilione tsa naha tse neng di emetswe ke dinaha tse fapafapaneng.2. Maemo a Kabinete Mabapi le Dintlha tsa Bohlokwa Maemong a Hajwale 2.1. Kabinete e imatahanya ka botlalo le pehelo e ntshitsweng ke Kantoro ya Moporesidente ka la 23 Loetse, mabapi le Mohlanka e Moholo wa Tshebetso (COO) wa Lekgotla la Kgaso la Aforika Borwa (SABC). Kabinete e hlompha taelo ya Lekgotla le Phahameng la Dinyewe la Maipiletso (SCA) e tiisetsang ho behellwa ka thoko thonyo ya Monghadi Hlaudi Motsoeneng jwaloka COO ya SABC.Kabinete ipiletsa ho Boto ya SABC ho ikobela ka ho phethahala taelo ya SCA. Maiteko a ho fetola taelo ya SCA ka dikwutlisiso tse belaetsang tsa semolao a tshwana le ho tlola dipehelo tsa molaotheo tsa semolao le ho phephetsa bolaodi ba makgotla a dinyewe boo o bo fuweng ho ya ka molaotheo. Qeto ya ho thonya Monghadi Motsoeneng hape boemong bo botjha ho bontsha ho se hlomphe taelo ya molao.Kabinete e hopoditse Boto ka Karolo 165 ya Molaotheo: hore taelo kapa qeto e ntshitsweng ke lekgotla la dinyewe e tlama batho kaofela le mafapha a puso moo e lokelang ho sebediswa teng.Kabinete e laetse Letona la Dikgokahanyo, Mofumahadi Faith Muthambi, ho nka mehato e potlakileng ho sebetsana le taba ena le Boto ya SABC.2.2. Kabinete e ananela diphetho ho tswa ho bonkakarolo ba kemedi ya Aforika Borwa ho Kopano Kakaretso ya bo-71 ya Mokgatlo wa Matjhaba a Kopaneng (UNGA), e neng e eteletswe pele ke Moporesidente Zuma. Sena se etsahetse ho tloha ka la 20 ho isa ka la 26 Loetse 2016 tlasa mookotaba  Merero ya Ntshetsopele ya Moshwelella: Ditjhaba di a sututsa ho fetola lefatshe la rona .Nakong ya tulo ena baetapele ba lefatshe ba amohetse Tumellano ya New York e totobatsang thato ya sepolotiki le boitlamo ba ho tshireletsa ditokelo tsa baphaphathehi le bafalli. Maitlamo a betla tsela ya ditherisano tse reretsweng pitso ya matjhaba le kamohelo ya tumellano bakeng sa bofalli bo bolokehileng, bo hlophisitsweng le bo setlwaeding ka selemo sa 2018.Naha ya rona e ile ya boela ya pheta kgoeletso ya yona ya ho matlafatswa ha ditheo tsa taolo ya lefatshe, ho kenyeletswa Matjhaba a Kopaneng (UN), haholoholo Lekgotla la Tshireletso le ho tsitlallela tabeng ya diphethoho tse potlakileng tsa ditheo tsena ka morero wa ho lokisa ho hloka toka ha dilemo tse fetileng kgahlanong le Aforika ho bonahalang dibopehong tse seng di sa kgeme le dinako.Moporesidente Zuma o ne a eteletse pele dipuisano ka kopanelo le Mopresidente Francois Hollande, wa Fora, tsa Khomishene ya Maemo a Hodimo ya Kgiro ho tsa Bophelo bo Botle le Kgolo ya Moruo ka la 20 Loetse 2016. Khomishene e thehilwe ke Mongodi-Kakaretso wa UN le ho rerelwa ho kenyeletsa baetapele boemong bo hodimo ka ho fetisisa ho kgothaletsa ho hlahisa menyetla e metjha ya mesebetsi ka hara lekala la tsa kalafo lefatsheng ka bophara. Tlaleho ya Khomishene e amohetsweng ke Kopano Kakaretso, e etsang dikgothaletso ho Ditho tsa Dipuso, tse akgang ditlhoko tsa thupello, thuto e tswellang le ho tobana le tlhokeho ya tlhokomelo ya kalafo ya mantlha. Sena se kenyeletsa boitlamo ba ho rupella basebeletsi ba kalafo ba 40 milione ka selemo sa 2030. Phano ya semmuso ya bodulasetulo bo ka sehloohong ba Bolekane ba Mmuso o Bulehileng (OGP) ho Fora e entswe ke Moporesidente Zuma nakong ya ketsahalo ya sehopotso sa dilemo tse hlano maphakong a UNGA. Nakong ya tshwaro ya marapo ya Aforika Borwa ho OGP re kgathile tema ya Tumellano ya Mmuso o Bulehileng mabapi le ho kenngwa tshebetsong ha Lenaneo la 2030 la Ntshetsopele ya Moshwelella, moo ho tla bonahalang ha dinaha tseo e leng ditho tsa OGP di kenyeletsa Merero ya Ntshetsopele ya Moshwelella ho meralo ya tshebetso ya tsona ya OGP. Aforika Borwa hape e behile ka sehlohlolong ho buleha ha ketsamolao, tlhahisoleseding e bulehileng, le ho pharalatsa bonkakarolo ba setjhaba hore bo kenyeletse mekgatlo ya batho feela le dihlopha tse kotsing ka hara OGP.3. Diqeto tsa Bohlokwa tsa Kabinete3.1. Kabinete e tsebisitswe ka tekolo ya Akhademi ya Saense ya Aforika Borwa mabapi le ho ba malala-a-laotswe ha Aforika Borwa mabapi le ho tshehetsa indaseteri ya kgase ya shale, ho kenyeletswa dikgothaletso mabapi le mesebetsi e tla kenngwa tshebetsong ke mafapha a amehang.Ho fetohela ho dithekenoloji tsa khabone e tlase ha ho ntse ho ntlafatswa polokeho ya eneji, Aforika Borwa e ntse e sekaseka kgase ya shale jwaloka ntho e tla nyehela ho motswako wa naha wa eneji wa kamoso.Tlaleho, e tla lokollwa hore setjhaba se tshwaele ka yona, e hlahisa dintlha tse ngata tse hlokang ho hlahlojwa hore naha e tle e fihlelle boemo bo felletseng ba ho ba malala-a-laotswe. Tsena di kenyeletsa ho matlafatswa ha ba ka sehloohong ba tla laola, ba tla fana ka dilaesense le ho beha leihlo, ho netefatsa hore Aforika Borwa e na le maitsebelo a batlehang; ho tshehetsa dikhamphani tse amehang hore di sebetsane le menyetla ya moruo, ho kenya tshebetsong mekgwa e tla tshireletsa mehlodi ya tlhaho, le ho qala ka diphuputso. Tlaleho e tla sebediswa jwaloka motheo wa ho ntshetsa pele diphuputso tsa moralo wa ntshetsopele le ntlafatso ya kgase ya shale.3.2. Kgatelopele e se e entswe mabapi le Operation Phakisa bakeng sa Temo, Tlhabollo ya Mobu le Ntshetsopele ya Dibaka tsa Mahae. Ka Operation Phakisa mmuso o batla ho atolosa kgolo, ka sepheo sa ho etsa Aforika Borwa setjhaba se nang le polokeho ya dijo maemong kaofela.Ho tloha ka Motsheanong 2016, ho hlophisitswe dikopano tse phatlaletseng bakeng sa nako ya dikgwedi tse nne. LAB eo e leng yona ka botlalo e etsahala nakong ya dibeke tse hlano ho tloha ka la 25 Loetse ho qetella ka la 28 Mphalane 2016. Sepheo sa mantlha ke ho netefatsa ho etswa ha maitshunyako a batlehang a ka kgonang ho kenngwa tshebetsong ho lebiseng ho kenyeletso e tomanyana bakeng sa lekala lena. Operation Phakisa: Temo le Tlhabollo ya Mobu e batla ho hlahisa mesebetsi e milione, le ho jala dihektare tse milione ka selemo sa 2019, jwaloka ha ho lakaditswe ho NDP.3.3. Kabinete e tjhaelletse monwana Moralo wa Lewa la ho aha Bokgoni bakeng sa Bomasepala ba Setereke le ba Lehae bakeng sa ho tshehetsa Lenaneo la Agri-parks.Lenaneo la Agri-parks ke lejwe la motheo la ntlha le ka sehlohlolong la mmuso mabapi le ho Tsoseletsa Temo le Lethathama la Boleng la ho lokiswa ha dihlahiswa tsa Temo, e leng e nngwe ya dintlha tse ka sehlohlolong tsa Moralo wa Dintlha tse Robong. Bomasepala ba Setereke kaofela ba 44 ba kenyeleditswe lenaneong lena. Sena se beha Agri-parks boemong ba ho sebetsa jwaloka mokgwa wa bohlokwa bakeng sa ho phethahatsa lewa la ntshetsopele le lohothwang la NDP ka lebaka la bokgoni ba lona ba ho tshehetsa tlhahiso ya temo ya dihwai tse nyenyane le ho hlasimolla tokiso ya dihlahiswa tsa temo dibakeng tsa mahae.3.4. Kabinete hape e tjhaelletse monwana Pampiri e Tshweu ya Leano la Naha la Tlhahisoleseding ya Dikgokahanyo tsa Thekenoloji (ICT), e leng e nkang sebaka sa Dipampiri tse Tshweu tse arohaneng tsa Dikaho tsa Motheo tsa Dikgokahanyo (1996) le Ditshebeletso tsa Poso (1998).Leano lena le kopanetsweng la ICT le teka kamoo mmuso o tla netefatsang hore lekala lena le fihlella bokgoni ba lona ba ho thusa ka diphethoho tse kenyeletsang tsa kahisano le moruo ka hara Aforika Borwa. Letona la Lefapha la Dikaho tsa Motheo tsa Dikgokahanyo le Ditshebeletso tsa Poso, Ngaka Cwele, o tla hlophisa seboka sa boraditaba se arohaneng bakeng sa ho hlantholla leano lena ho ya pele.3.5. Kabinete e tjhaelletse monwana ho kenngwa ha Khonvenshene ya Kopano ya Aforika ya Dikaho tsa Motheo tsa Dikgokahanyo (ATU) ya selemo sa 1999 ho Palamente bakeng sa kamohelo ho ya ka Karolo 231(2) ya Molaotheo.ATU ke lekala le kgothaletsang phumantsho ya bohle ka hara Aforika tshebedisong ya di-ICT   e kang phano ya meralo ya motheo, lethathama la maqhubu a radio le maeomo a tshwanang a bokgoni ba tshebediso   ka hara kontinente.Bonkakarolo ba Aforika Borwa ho tsamaelana le merero ya NDP le leano la matjhaba la ho beha naha hantle lefatsheng ka bophara le ho matlafatsa setheo sa AU bakeng sa ho phethahatsa merero ya leano la matjhaba la ntshetsopele.3.6. Kabinete e tjhaelletse monwana moralo o sisintsweng wa ditheo bakeng sa ho theha Motsamaisi wa dintlha tse Ngata wa Meralo ya Morero wa tsa Dijithale (DOA), moo lebitso le sisintsweng e leng Lekala la MISAVA la Mohlwai wa Dijithale.Ho kenngwa tshebetsong ha DOA ho na le bokgoni ba ho beha Aforika Borwa hantle ka ho matlafatsa bophehisani ho tsa ICT bakeng sa ho itokisetsa ho nka karolo ho Diphetho tsa Bone tsa Diindaseteri.3.7. Kabinete e tjhaelletse monwana boemo ba Aforika Borwa bo lekotsweng botjha ho tshisinyo ya SADC bakeng sa ho hlahisa memorandamo wa kutlwano mabapi le ho thehwa ha Setheo sa Bolaodi ba Motjha wa Leboya Borwa (NSCMI).Matona a Dipalangwang a SADC a dumellane ka ho theha NSCMI ho sebetsana le mefokolo ya tshebetso le ditshitiso ho Motjha wa Leboya Borwa. Kabinete hape e tjhaelletse monwana hore Letona la Dipalangwang le tshware kopano ya Matona a Motjha wa Leboya Borwa nakong ya 2016/17.3.8. Kabinete e ile ya tsebiswa ka ho hlahiswa ha letoto le letjha la dikhoine tsa sehopotso tse tla hlahiswang tse tla bontsha botjhaba, tokoloho le demokerasi, ke Mente wa Aforika Borwa le Batsamaisi ba Boto ya ona, ka tshebedisano-mmoho le Letona la Ditjhelete.Kabinete e tjhaelletse monwana tsebiso le meralo e metjha ya dikhoine tsa sehopotso tsa R10 le R5 tsa Silifera ya Sterling; khoine e ntjha ya sehopotso ya R5 (1/2 oz.) ya dikharate tse 24 tsa gauta ho Letoto la Dikhoine tsa Natura bakeng sa selemo sa 2017; le Meralo ya letoto le latelang la dikhoine:Letoto la 2017 la Dikhoine tsa Natura;Letoto la 2017 la Dikhoine tsa Silifera ya Sterling; leLetoto la 2017 la R2 ya Korone ya Silifera ya Sterling le Teke ya 2  c.Dikhoine tse latelang tsa 2017 tsa Diranta tsa Kruger:Ho ntsha botjha Ranta ya Kruger ya kgaleng ya 1967 ka selemo sa  2016; leHo hlahisa Diranta tsa Kruger tse ntjha pokellong ya selemo sa 2017.4. Dibili4.1. Kabinet e tjhaelletse monwana phatlalatso ya Bili ya Thuso ya tsa Kahisano ya selemo sa 2016 bakeng sa tshwaelo ya setjhaba. Sena se fetola Molao wa Thuso ya tsa Kahisano, 2004 (Molao wa bo-13 wa 2004).Bili ya Sehlomathiso e batla ho fana ka ditefello le/kapa melemo e hokahantsweng le thuso ya tsa kahisano. Dihlomathiso di tla etsa hore ho thehwe melemo ya tsa mapato le melemo ya tlatsetso bakeng sa dikgutsana le bana malapeng a eteletsweng pele ke bana.5. Diketsahalo tse Tlang5.1. Kabinete e tsebisitswe ka boitokisetso le lewa le tjhaelletsweng monwana bakeng sa ho nka karolo ho Seboka sa bo-8 sa BRICS se tlang, se tla etellwa pele ke Komiti e Kopanetsweng ya Matona ya BRICS. Seboka sa bo-8 sa BRICS se tla tshwarwa tlasa mookotaba  Re aha Ditharollo tse Arabelang, Kenyeletsang le tse Kopanetsweng (BRICS)  ho tloha ka la 15 ho isa ka la 16 Mphalane 2016 ho la Goa, e ka India.Kabinete hape e ile ya tsebiswa ka maemo a ho kenngwa tshebetsong ha Setsha sa Lebatowa sa Banka ya Ntshetsopele ya Aforika. Aforika Borwa e tla tswela pele ho tshehetsa ho kena tshebetsong ha Banka e Ntjha ya Ntshetsopele ya BRICS, e kenyeletsang ho tshwarwa ha Setsha sa Lebatowa sa Aforika, Johannesburg.Ditheo tsa ditjhelete tsa pele tse thehilweng tsa BRICS, tse kang Banka e Ntjha ya Ntshetsopele le Tlhophiso ya Diresefe tsa Tshohanyetso di sebetsa jwaloka ditheo tsa dithusi bakeng sa ho tshehetsa ho thehwa ha diindaseteri le mananeo a meralo ya motheo ka hara Aforika Borwa le kontinente.5.2. Kabinete e tjhaelletse monwana thomo ya Aforika Borwa ya ho sebetsa jwaloka motheo wa dipuisano ho Kopano ya bo-28 ya Mekga ho Porothokhole ya Montreal ya Dinthwana tse Senyang Lera la Ozone (Montreal MOP 28) e tla tshwarwa ho tloha ka la 10 ho isa ka la 14 Mphalane 2016, Kigali, ho la Rwanda. Porothokhole ya Montreal esale e le hlwahlwa mabapi le ho fedisa Dinthwana tse Senyang Ozone. Sena se hokahana le Molaotheo wa rona o bolelang hore phokotso ya bofuma le ntshetsopele ya moruo wa kahisano di tshwanela ho ntlafatswa ho shebuwe taba ya ntshetsopele ya moshwelella.5.3. Pitso ya Boraro ya UN ya Matlo le Phallelo ya Ditoropong (Habitat III) e tla tshwarwa ke UNGA Quito, ho la Ecuador ho tloha ka la 17 ho isa ka la 20 Mphalane 2016. E rerile ho amohela Lenanaeo le Letjha la Ditoropo; e leng tokomane ya tshebetso e tla teka maemo a lefatshe a phihlello e mabapi le ntshetsopele ya ditoropo ya moshwelella, ho nahana botjha  ka tsela eo re ahang ka yona, re laolang, le ho phela ka hara metsemeholo ka ho hohela tshebedisano-mmoho le balekane ba ikemiseditseng, bankakarolo ba amehang, le ba bang ba teng ditabeng tsa ditoropo maemong oohle a mmuso hammoho le lekala la poraefete.5.4. Dipitso tsa Matjhaba tsa Meralo ya Motheo ya Diphuputso (ICRI 2016) di tla tshwarwa Motse Kapa ho tloha ka la 3 ho isa ka la 5 Mphalane 2016 ke Lefapha la Saense le Thekenoloji le Khomishene ya Yuropa.Pitso e rerile ho hlakisa karolo ya bohlokwa ya meralo ya motheo ya diphuputso ya lefatshe bakeng sa ho sebetsana le diphephetso le ditsha tsa ntlafatso; ho shejwa ditlhoko, ntshetsopele le meralo ya motheo ya lefatshe/lebatowa ya diphuputso ya moshwelella; le ho tshohla kgonahalo ya ho lebisa tseleng ya matjhaba ya ho fihlella tsena.Aforika Borwa e bontshitse bokgoni ba yona ba diphuputso tsa saense le thekenoloji, mme e ananelwa jwaloka lehae la e meng ya meralo ya motheo ya diphuputso e kgabane ka ho fetisisa lefatsheng. Ho tshwarwa ha ICRI 2016 ho tla tshehetsa kgatelopele ya naha hore e be ya moruo o itshetlehileng hodima tsebo jwaloka ha ho lakaditswe ho NDP.5.5. Kabinete e amohela tsebiso ya mokolokotwane wa mokgahlelo wa pele o lebisang ntlheng ya ho tingwa ha transmitara ya analoko ka la 28 Mphalane 2016 ke Letona la Dikgokahanyo Faith Muthambi, dibakeng tsa ditoropo tsa setsi sa SKA ho la Kapa Leboya, toropong ya Carnavon e ka hara Masepala wa Lehae wa the Kareeberg. Malapa a fetang  86% dibakeng tsa SKA a se a hoketswe mme a se a ithabella ho fumana ditshebeletso tsa thelevishene tsa dijithale malapeng a bona.Phallo ena hape e tsamaellana le NDP ho bopa meralo ya motheo e matla, e tshepehang, e bolokehileng le ho kgoneha ya ICT. E tla hokela metse ya mahae le ditoropo, barui le bafutsana ho netefatsa hore baahi ba Aforika Borwa ba a buisana le ho sebeletsana ka tsela e kgabane ka tshebediso ya Thekenoloji.5.6. Mmuso o tla keteka Kgwedi ya Ntshetsopele ya Kahisano ka Mphalane tlasa mookotaba  Mmoho re ntshetsa Aforika Borwa pele ho Ntshetsopele ya Moruo wa Kahisano  mme ka Lefapha la Ntshetsopele ya Setjhaba (DSD), o tla tshwara dipuisano ho phatlalla le naha hore o tle o utlwisise betere ditlhoko tse fapaneng tsa badudi. DSD, hammoho le Lekala la Naha la Ntshetsopele (NDA) le Lekala la Aforika Borwa la Polokeho ya Setjhaba (SASSA), ba tla tsebisa badudi ka mananeo a fapafapaneng a teng bakeng sa bona le kamoo ba ka a fumanang kateng. Kabinete e kgothaletsa makala kaofela ho thusa mmuso ho netefatsa hore ditlhoko tsa ba kotsing ka ho fetisisa setjhabeng sa rona di a hlokomelwa.La 1 Mphalane 2016 le tshwaya Letsatsi la Matjhaba la Batho ba Hodileng, le tla etsetswa sehopotso jwaloka karolo ya beke ya pele ya Mphalane. Lena le tla sebediswa ho tlisa tjantjello ho diphephetso tsa ditumelo tse fosahetseng le ditlwaelo tse fosahetseng ka batho ba hodileng le ba tsofalang.5.7. Lefapha la Dipapadi le Boithapollo le Mokgatlo wa Dipapadi bakeng sa Bohle wa Matjhaba le tla tshwara mokgahlelo wa bo-6 wa  The Big Walk  ka la 2 Mphalane 2016 Sebakeng sa Phomolo sa Fountains Valley, Pretoria. Kabinete e kgothaletsa maAforika Borwa ho amohela mokgwa wa bophelo o mafolofolo le o itekanetseng e le ho tobana le sekgahla se phahameng sa mafu le monono.5.8. La 19 Mphalane 2016 le tshwaya dilemo tse 30 tsa ho swahlamana ha sefofane se nkileng bophelo ba Moporesidente wa Mozambiki, Samora Moises Machel le ba hahabo ba  34 ba banna le basadi, ho kenyeletswa bakganni le boraditaba.Batho ba Mozambiki ba entse nyehelo e lebisitseng tokolohong ya Aforika Borwa le dinaha tse ding ka hara kontinente. Mmuso wa Riphabliki ya Aforika Borwa, ka tshebedisano mmoho le Riphabliki ya Mozambiki, e tla tshwara mokete wa sehopotso wa selemo sa bo-30 setsheng sa ho swahlamana Mbuzini, ho la Mpumalanga ka la 17 Mphalane 2016.Sena se nyehela ntlheng ya Lefapha la Bonono le Botjhaba ya ho theha tsela ya botjhaba ya boitseko le tokoloho e tla hokela ditsha kaofela tsa botjhaba ka hara Aforika Borwa, SADC le kontinente.Kabinete e fetisetsa matshediso ho ba latelang:5.9. Lelapa le metswalle ya qhoku ya mmino ya Aforika Borwa e leng e mong wa bathei ba mmino wa Kwaito, Mduduzi Tshabalala, ya neng a tumme ka lebitso la Mandoza. Mmino wa hae o fihlelletse tsela e ikgethang ya ho phatlallela ditsong tse ding ka hoo o tla tswela pele ho ananelwa ke maAforika Borwa kaofela.5.10. Lelapa le metswalle ya mokaubere wa raditaba, mohlophisi le mongodi Allister Sparks ya hlokahetseng a na le dilemo tse 83. Sparks o sebedisitse maemo a hae jwaloka mohlophisi wa Rand Daily Mail dilemong tsa pele tsa bo-1980 ho pepesa mmuso o hlokang toka wa kgethollo. E ne e le setho sa Nieman Fellow Yunivesithing ya Harvard mme e le mongolli wa Aforika Borwa wa diphatlalatso tse ngata tsa matjhaba, ho kenyeletswa The Washington Post le The Economist.5.11. Batho ba India, ka ho hlokahala ha Mohalaledi Pramukh Swami Maharaj, hlooho ya tsa semoya ya badudi ba tumelo ya Swaminarayan Hindu ho la India. Mohalaledi o tsebahala ka nyehelo e kgolo eo a e entseng ho ditaba tsa semoya le setso sa maIndia ka ho aha ditempele, dimandiri le ditsha tsa thuto India le dinaheng tse ding.5.12. Ho malapa a bohle ba lahlehetsweng ke maphelo nakong ya merusu e etsahetseng ho la Riphabliki ya Demokerasi ya Congo (DRC) le ba lemetseng ba lakaletswa ho fola ka potlako. Kabinete e ipiletsa ho mekga kaofela ka hara DRC ho nka karolo ho Dipuisano tsa Naha tse kenyeletsang, tse eteletsweng pele ke Monghadi Edem Kodjo lebitsong la AU, le ho tshehetswa ke ditheo tsa lebatowa le tsa matjhaba.5.13. Ho lelapa le metswalle ya Shimon Peres, rapuso ya moholo wa Iseraele ya arolelaneng Kgau ya Nobel bakeng sa ho fohla tumellano ya kgotso pakeng tsa baIseraele le maPalestina. Monghadi Peres o sebeditse jwaloka motho ya matla ka dinako tsohle ka nako e telele dipolotiking tsa Iseraele.Kabinete e fetiseditse ditakaletso tsa mahlohonolo ho ba latelang:5.14. Lekgotla la Diphuputso tsa Saense le Diindaseteri ka mokgwa wa bona o motjha wa thekenoloji ya dikgatiso tsa menwana e tla thusa betere basebeletsi ba qobello ya molao le ba diforensiki. Sesebediswa sena sa maemo, se lefelletsweng ke Lefapha la Saense le Thekenoloji, se ka sebediswa ho sekhena dibaka le ho hlahisa dikgatiso tsa menwana ntle le ho sebedisa phofshwana kapa ho senya bopaki.5.15. Ngaka Ismail Bhorat le moifo wa hae bakeng sa oporeishene e babatsehang ya ngwana a so kang a hlaha Sepetlele se Bohareng sa Inkosi Albert Luthuli. Ena ke oporeishene ya pele e entsweng ngwaneng ya so kang a hlaha ka hara naha mme e behile Aforika Borwa sethaleng sa lefatshe.5.16. Mamelodi Sundowns bakeng sa ho fihlella makgaolakgang a Bompodi ba Liki ya Khonfedereishene ya Bolo ya Aforika kamora ho hlola Zesco United. Tlholo ena ha e a lokela feela Sundowns empa e tla tswela molemo bolo ya Aforika Borwa ka kakaretso. E thusa ho pepesa dibapadi tsa rona le ho ba neha boiphihlelo boo ba bo hlokang bakeng sa ho hlodisana le ba matla ka ho fetisisa ka hara kontinente ya Aforika le lefatsheng.5.17. Kabinete e thoholetsa Brad Binder ka tlholo ya Bompodi ba Lefatshe ba Moto3. Rasethuthuthu enwa ya nang le dilemo tse 21 ke moAforika Borwa wa pele esale ho tloha ka selemo sa 1980 wa ho hapa sekola sa Grand Prix ka ho hapa bompodi ba hae ba pele ba Moto3.5.18. Hape Kabinete e fetisetsa diteboho tsa yona ho maAforika Borwa kaofela a nkileng karolo diketsahalong tse fapafapaneng bakeng sa ho keteka ditlwaelo tsa rona tse fapaneng tsa Kgwedi ya Botjhaba. Dipepeso tse kgahlisang tsa ditlwaelo tsa rona tse fapaneng le ho arolelana lefa la rona le ruileng di ile tsa dumaela ho phatlalla le naha.Kabinete e fetiseditse ditakaletso tsa mahlohonolo ho ba latelang:5.19. Kabinete e lakaletsa   Archbishop Emeritus Desmond Tutu ho fola kapele ho oporeishene ya hae.5.20. Le ho ipapisa le Aforika Borwa ho lakaletsa Mme Winnie Mandela tse molemo bakeng sa ho fihlella letsatsi la hae la tswalo la bo-80.6. DithonyoDithonyo kaofela di tla lokelwa ke ho tiisetswa ka mangolo a thuto le tumello e amehang.6.1. Lekgotla la Naha la Boeletsi ho tsa Ntjhafatso:a. Monghadi Mafika Mkwanazi; leb. Monghadi Sullivan O Carroll.6.2. Lekgotla la Akhademi ya Saense ya Aforika Borwa:a. Moporofesara Eugene Cloete;b. Moporofesara Sabiha Essack;c. Moporofesara Shireen Hassim;d. Moporofesara Jonathan Jansen;e. Moporofesara Nancy Phaswana-Mafuya;f. Moporofesara Barney Pityana;g. Moporofesara Stephanie Burton (o thontswe hape);h. Moporofesara Norman Duncan (o thontswe hape);i. Moporofesara Johann Mouton (o thontswe hape);j. Moporofesara Himla Soodyall (o thontswe hape);k. Moporofesara Zeblon Vilakazi (o thontswe hape);l. Moporofesara Brenda Wingfield (o thontswe hape); lem. Ngaka Shadrack Moephuli (Lekgotla la Naha la Boeletsi ho tsa Ntjhafatso mme o thontswe hape).6.3. Ngaka Sarah Mosoetsa ho Boto ya Naha ya Motheo wa Diphuputso.6.4.      Setheo sa Naha sa Ditaba tsa Elektroniki sa Aforika Borwa (NEMISA):a. Mofumahadi Mymoena Williams jwaloka Mohlanka e Moholo wa Phethahatso (CEO).b. Mofumahadi Rahimoonisha Abdool jwaloka Mohlanka ya ka Sehloohong wa Ditjhelete (CFO).6.5.      Batsamaisi bao e seng ba Phethahatso ho NEMISA NPC SOC Limited:a. Moporofesara Walter Theophilus Claassen (Modulasetulo);b. Monghadi Thami ka Plaatjie (o thontswe hape le ho ba Motlatsi wa Modulasetulo); lec. Moporofesara Manoj Maharaj;d. Mofumahadi Sarienne Rana Kersh;e. Mofumahadi Nelisiwe Gloria Mkhaliphi;f. Monghadi Phuthi Nehemia Phukubje;g. Mofumahadi Alina Thandiwe Mfulo; leh. Monghadi Moraka Lucas Mello (o thontswe hape).6.6. Zolani Kgosie Matthews jwaloka setho seo e seng sa phethahatso ho Boto ya Kantoro ya Poso ya Aforika Borwa.6.7. Monghadi Mahomed Iftekhar Chowan jwaloka CFO ya Tshebeletso ya Lefatshe le Lekala la Phumantsho la Aforika Borwa.6.8. Lekgotla la Aforika Borwa la Merero ya Sepakapaka:a. Mofumahadi Pontsho Maruping (Modulasetulo);b. Mofumahadi Nomfuneko Irene Majaja (Motlatsi wa Modulasetulo);c. Adv Lulekwa Makapela;d. Monghadi Themba Beatus Tenza;e. Monghadi Linden Sydney Petzer;f. Moabasadara Peter Goosen;g. Monghadi Humbulani Aaron Mudau;h. Ngaka Sandile Bethuel Malinga;i. Monghadi William Simon Makwinja;j. Mofumahadi Nosiphiwo Monica Sonjani;k. Monghadi Lloyd McPatie; lel. Monghadi Leeandran Annamalai.6.9. Adv Rory Wayne Voller jwaloka Mokhomishenara ho Khomishene ya Dikhamphani le Thepa ya Mautlwela.6.10. Monghadi Jayaseelan Manickum Nair ho Boto ya Aforika Borwa ya Mokgatlo wa Dikotsi tse Ikgethang tsa Inshorense, SOE, jwaloka motsamaiso eo e seng wa phethahatso.6.11. Ho kgethwa ha Mofumahadi Patience Bongiwe Kunene jwaloka Motsamaisi wa Phethahatso, ya emetseng Aforika Borwa, Angola le Nigeria, ho Boto ya Batsamaisi ya Sehlopha sa Banka ya Lefatshe (Banka ya Lefatshe).6.12. Bolaodi ba Boipaballo ho tsa Diterene:a. Ho thonngwa hape ha Monghadi Nkululeko Andrew Stephen Poya jwaloka CEO.Ditho tseo e seng tsa Phethahatso ho Boto ya Bolaodi ba Boipaballo ho tsa Diterene:b. Ngaka Nomusa Zethu Qunta (Modulasetulo);c. Monghadi Boy Johannes Nobunga (Motlatsi wa Modulasetulo);d. Monghadi Zacharia Mosothoane (Mokgethwa wa Mokgatlo wa Basebetsi wa Dipalangwang le Balekane wa Aforika Borwa);e. Monghadi Christiaan Johan de Vos (Mokgethwa wa Federeishene ya Mekgatlo ya Basebetsi ya Aforika Borwa);f. Majoro-Mokgenerale Michael Monashi Motlhala (Lefapha la Sepolesa setho ho ya ka maemo);g. Monghadi Ngwako Makaepea (Lefapha la Dipalangwang setho ho ya ka maemo);h. Mofumahadi Hilda Thamaga Thopola;i. Majoro-Mokgenerale Willem Adriaan Venter (setho seo e seng sa phethahatso se ikemetseng);j. Mofumahadi Khulekelwe Mbonambi (o thontswe hape);k. Mofumahadi Ntombizine Mbiza (o thontswe hape);l. Monghadi Andre Harrison (o thontswe hape); lem. Monghadi Tibor Szane (o thontswe hape le ho ba setho ho ya ka maemo sa Lefapha la Mesebetsi).6.13. Ho thonngwa hape ha Monghadi Japh Ronnie Chuwe jwaloka CEO (Morejisetara) wa Lekala la Ditlolo tsa Molao tsa Sephethephethe.6.14. Monghadi Skhumbuzo Dennis Macozoma jwaloka CEO ya Lekala la Mebila ya Aforika Borwa - SOC Limited.6.15. Monghadi Sisa Neil Ntshona jwaloka CEO ya Bohahlaudi ba Aforika Borwa.6.16. Monghadi Dhesigen Pydiah Naidoo o thontswe hape jwaloka CEO ya Khomishene ya Diphuputso tsa Metsi.6.17. Khomishene ya Metsi a Dihlaba a Lesotho:a. Monghadi Bhekizwe Simon Nkosi jwaloka Moemedi ya ka Sehloohong wa Aforika Borwa; leb. Monghadi Vusi Nhlapo jwaloka Moemedi wa ka Nako Tsohle.6.18. Lekala la Boto ya Ditjhelete tsa Dikgwebo tse Nyenyane:a. Mofumahadi Charmaine Groves;b. Mofumahadi Happy Ralinala;c. Monghadi Kholofelo Molewa;d. Mofumahadi Nomcebo Dlamini;e. Monghadi Nazir Ahmed Osman;f. Mofumahadi Nonkululeko Dlamini;g. Monghadi Phakamile Mainganya;h. Mofumahadi Kate Moloto;i. Mofumahadi Hlonela Lupuwana (o thontswe hape); lej. Monghadi Lawrence Mavundla (o thontswe hape).6.19. Mofumahadi Cladie Thamo Hloniphile Mzobe jwaloka CEO ya NDA.Dipotso:Donald LiphokoMohala: 082 901 0766"
Pehelo ya Kopano ya Kabinete ya la 19 Mphalane 2016,20 Oct 2016,https://www.gov.za/speeches/statement-cabinet-meeting-19-october-2016-20-oct-2016-0000,https://www.gov.za/st/speeches/statement-cabinet-meeting-19-october-2016-20-oct-2016-0000,"1. Ho KenngwaTshebetsong ha Mananeo a Bohlokwa a Mmuso1.1. Kabinete e lakaletsa baithuti bohle tse molemo ha ba tla tobana le dihlahlobo tsa selemo tsa makgaolakgang. Baithuti ba Materiki ba 2016 ba kgothaletswa ho tsepamisitse maikutlo ho Dihlahlobo tsa 2016 tsa Lengolo la Materiki tse qalang semmuso ka la 24 Mphalane 2016 le ho qetella ka la 29 Pudungwana 2016.1.2. Kabinete e lakatsa ho boeletsa kgoeletso ya yona ya hore naha e tshehetse mekutu ya ho baballa lenaneo la selemo sa dithuto sa 2016. Mekutu ena e eteletsweng pele ke mmuso ka Moifo wa Tshebetso wa Matona o sebetsang le baithuti, batswadi, diyunivesithi le bankakarolo ke pontsho ya boitlamo bo kopanetsweng ba ho fumana ditharollo bakeng sa ho busetsa lekala la rona la thuto e phahameng madulong.Kabinete e kgema le maikutlo a hlahiswang ke baithuti mabapi le diphephetso tseo ba tobanang le tsona tsa ditjeho tse phahameng tsa ditjhelete tsa dithuto, bodulo, dibuka, dipalangwang le ditjeho tsa ho iphedisa.Haeba selemo sena sa dithuto se senyeha, mme diyunivesithi le dikholeje di sa fihlelle tharollo selemong sena, se ka etsang milione ya baithuti ba materiki ba keke ba amohelwa ditsheng tsa thuto e phahameng, ka selemo sa 2017. Ho tla ba le ditlamorao tse iphetaphetang moo baithuti kaofela ba ho tloha selemong sa pele ho ya ho sa ho qetela ba tla amehang mme qetellong le moruo wa rona o tla ameha kaha ho tla be ho se na dirutehi tse ntjha tse nang le maitsebelo tse tla kena mmarakeng wa mesebetsi.Ka lebaka leo, ba neng ba tla be ba atlehile jwaloka dingaka, baenjineri, diakhaontente, matitjhere le makala a fapafapaneng ba keke ba ba maemong a ho kena ka hara moruo.Kabinete e tshehetsa ka botlalo ditokelo tsa ho fumantshwa thuto tse teng ka hara Tjhata ya Tokoloho le Molaotheo, le ho beha ka sehlohlolong Morero wa Ntshetsopele ya Naha (NDP). Re boetse re tshehetsa tokelo ya ho fumantshwa thuto e phahameng, ka ho qolleha bakeng sa ba fumanehileng.Tjhata ya Tokoloho e re  thuto e phahameng le thupello ho tsa setekginiki di tla bulelwa bohle ka mokgwa wa dithuso tsa puso le ditshehetso tsa dithuto tse di tla fanwa ho ya kamoo hoo baithuti ba sebeditseng ka teng. Molaotheo ho ya pele o bolela hore  Mang le mang o na le tokelo ya ho fumantshwa thuto e tswellang eo mmuso ka mekgwa e ka kgonehang o lokelang ho etsa hore e dule e le teng le ho fihlelleha. Ka ho ananela matla a diphephetso tse teng thutong e phahameng, Moporesidente Jacob Zuma o boetse o ekeditse palo ya Moifo wa Tshebetso wa Matona ka ho kenyeletsa Letona la Dikgokahanyo, la Bodulo ba Batho, la Ditjhelete le la Ntshetsopele ya Setjhaba.Mmuso o amohetse ditshisinyo tse mmalwa tse tekilweng ke makala a fapafapaneng le bankakarolo. Tsamaiso ya setekginiki e motjheng bakeng sa ho di sekaseka mme hang ha mosebetsi o se o phethetswe, ho tla fanwa ka ditsela tsa ho sebetsana le diphephetso tsa hajwale.Mmuso o tla boela o nke mehato ho hlahisa mehlodi ho baithuti bohle ba lokelwang ke dithuso tsa Sekema sa Naha sa Thuso ya Ditjhelete ho Baithuti (NSFAS) ho tswela pele ho lefella ditjeho ka botlalo diyunivesithing le dikholejeng tsa Thuto le Thupello ya Mosebetsi wa Setegeniki (TVET) bakeng sa nako e telele. Mmuso hape o tla hlahisa mekgwa ya ho sebetsana le diphephetso tse tobaneng le baithuti ba  ka hodimo ho dipehelo  ba sa lokelweng ke dithuso ho ya ka melawana ya NFSFAS empa ba sa kgone ditjeho ka botlalo tsa ho ithuta ntle le thuso e itseng. Tsena tsohle di tla kenngwa tshebetsong ka sekgahla le sekala se itshetlehileng hodima sekgahla sa kgolo ho boingodiso le mehlodi e teng.Khomishene ya Moporesidente ya Dipatlisiso tsa Thuto e Phahameng le Thupello e tswela pele ka mosebetsi wa yona mme e tla thusa mmuso ho tla ka tharollo ya nako e telele bakeng sa phumantsho ya thuto e phahameng ka ho qolleha ho ba fumanehileng.Letona la Ditjhelete le tla teka Pehelo ya Leano la Ditekanyetso tsa Nako e Bohareng (MTBP) ka la 26 Mphalane 2016 e tla bontsha moralo o pharalletseng wa ditjhelete bakeng sa nako e bohareng.Selemong sa ditjhelete sa 2016/17, mmuso o abile mehlodi e mengata bakeng sa thuto e phahameng, moo ho bonahetseng ha Lefapha la Thuto e Phahameng le Thupello le fumana kabo ya ditekanyetso ya R49.2 bilione.Kabinete e dumela hore ke feela ka matsete a rona thutong jwaloka naha moo re tla etsang kgatelopele e bonahalang bakeng sa ho sebetsana le diphephetso tse tharo tsa tlhokeho ya mesebetsi, bofuma le ho se lekalekane. Mmuso o arabetse ho dillo tsa baithuti mme o tla tshehetsa ka ditjhelete keketso ya ditefello tsa selemo sa 2017 e fihlang ho 8%, ho lefella keketseho ya ditefello ka dithuso tse kwalang sekgeo lebitsong la bohle ba fumanehileng, bana ba basebeletsi le ba bitswang  ba kahodimo ho dipehelo , ke hore baithuti ba lekeno la lelapa le fihlang ho R600 000 ka selemo. Sena se bolela hore ka bobedi baithuti ba lokelwang ke thuso ya NSFAS le ba  kahodimo ho dipehelo  ba keke ba angwa ke keketseho ya ditefello, kaha mmuso o tla lefella diphesente tsa keketso ya ditefello. Tshehetso ena e tla ballwa ho se ka etsang R2.5 bilione, e akaretsang ho feta 70% ya baithuti ba sa emetseng ho fumana mangolo a pele a yunivesithi.Bankakarolo kaofela ba tshwanela hanghang ho sebeletsa ho bopa maemo le sebaka se dumellang hore lenaneo la dithuto le qale hape ntle le tshenyo ya nako. Ho netefatsa phihlello ya bohlokwa ya tokelo ya dithuto e tswellang mmuso o tla hlahisa mmapa, o sebetsa le bankakarolo ba amehang, bakeng sa ho fetola diyunivesithi le dikholeje tsa TVET ho bopa menyetla ya phumantsho, katleho le tshehetso bakeng sa baithuti le ditsha tsa thuto. Bankakarolo ba mmalwa ho kenyeletswa hara ba bang, dibanka le dikgwebo ba hlahisitse ditshisinyo tse fapaneng tsa kamoo re ka thusang ka ditjhelete thuto e phahameng ka ho qolleha ba fumanehileng. Ha ho le jwalo, Moifo wa Tshebetso wa Matona o tla bokeletsa bankakarolo kaofela nqa e le nngwe ho hlahisa mmapa o tla betla tsela ya tharollo.Kabinete e amohela ho qala hape ha dithuto diyunivesithing tse ngata tsa rona, le ho kgothaletsa baithuti kaofela ho kgutlela sekolong. Ena ke nako e hlokolosi bakeng sa lenaneo la dithuto moo dihlahlobo di seng di atametse. Mmuso o dumela hore dingongoreho tsa baithuti ho ka sebetsanwa le tsona ka dipuisano ha lenaneo la dithuto le ntse le tswella.Kabinete e dula e kgathatsehile ka ho qhoma ha boipelaetso bo tletseng merusu dikhempaseng tsa diyunivesithi tse ding ho potoloha le naha. Leha tokelo ya ho ipelaetsa e tshireleditswe tlasa Molaotheo, merusu, ditshoso le tshenyo ya thepa di keke tsa dumellwa.Bankakarolo kaofela ba lokela ho etsa tsohle tse matleng a bona le ho nka mehato e hlokehang ho baballa lenaneo la dithuto kaha ditlamorao tse re tobileng e tla ba tse mpe moruong, ho baithuti le ho ba etsang materiki.Thuto ke boikarabelo ba mang le mang, bohle ha re sebetseng ka kopanelo mmoho ho tlisa botsitso thutong e phahameng bakeng sa bokamoso ba bana ba rona le ba naha ya rona.1.3. Kabinete e ananetse matsete a R3 bilione a Marriot International moo ho tla bonahalang ha sehlopha sa dihotele se seholohadi se phethela dihotele tse hlano tse ntjha. Tsebiso ena e bontsha tshepo ya batsetedi ka hara naha le bokamoso bo kganyang ba moruo wa lehae.1.4.  Aforika Borwa e ile ya thonngwa jwaloka naha e betere ka ho fetisisa bakeng sa bolaodi ba mekitlane le ho ntshuwa ha dibonto tsa boikemelo ka hara Aforika e Borwa ho Sahara ke Koranta ya Mebaraka e ntseng e Runya, eo e leng setho sa Dikopano tsa Selemo ka seng tsa IMF/Banka ya Lefatshe. Kgau e tlile kamora hoba Banka ya Lefatshe e ananele boqhetseke ba naha ho maemo/sebopeho sa mekitlane. Dithoholetso tsena ke bopaki ba katleho eo naha e dulang e na le yona mebarakeng ya lefatshe ya ditjhelete le mokgwa o makgethe oo moruo o laolwang ka ona.1.5. Leeto la pele la Semmuso la Puso la ho ya Kenya le kenetsweng ke hlooho ya puso ya Aforika Borwa, Moporesidente Jacob Zuma, esale re ba le demokerasi, le ne le kenyeleditse kemedi ya borakgwebo ho Foramo ya Kgwebo ya Aforika ya Kenya-Aforika Borwa, e sekasekileng menyetla ya matsete le kgwebisano. Dimemorandamo tsa Kutlwano (di-MoU) tse latelang di ile tsa saenwa: wa tshebedisano-mmoho ya sepolesa, wa paballo ya tsa tlhaho le bolaodi le wa Motjha wa Dipalangwang wa Lamu-Port Southern Sudan-Ethiopia.1.6. Tulo ya Bobedi ya Khomishene ya Dinaha tse Pedi pakeng tsa Aforika Borwa le Riphabliki ya Namibia e bontshitse bohlokwa ba boitlamo ba rona bo kopanetsweng mabapi le letoto le lekotsweng botjha la dintlha tsa bobedi bona tsa lebatowa le tsa matjhaba. MoU wa Thuto e Phahameng o phethetswe, le ho kenyeletsa ho saenwa ha Maemo a Tshebedisano a Komiti e Kopanetsweng ya Ditsebi ya Moedi wa Noka ya Senqu.1.7. Leeto la tshebetso la ho ya Vietnam le Singapore la Motlatsi wa Moporesidente Cyril Ramaphosa le sebediseditswe ho bula dibaka tsa kamoso tsa kgwebisano le matsete, le ho hohela Dikgwebo tsa Mmuso tsa Singapore hore di tsetele ka hara Aforika Borwa ka Bomphato ba Dikgwebo tsa Mmuso le tsa Poraefete, ho imatahantswe le Moralo wa Dintlha tse Robong tsa Aforika Borwa. Hape ho ile ha etswa boitlamo bakeng sa hore Singapore e thuse Aforika Borwa ka ntshetsopele ya maitsebelo le ho eketsa palo ya dithuto tsa thupello bakeng sa baithuti ba Aforika Borwa tse fanwang tlasa Lenaneo la Singapore la Tshebedisano-mmoho.1.8. Moporesidente Jacob Zuma o tshetlehetse puo Pitso ya Dihlooho tsa Borumuwa tsa Aforika Borwa ya selemo ka seng e faneng ka lepatlelo bakeng sa dihlooho tsa borumuwa ho arolelana mehopolo ya dintlha tse ka sehlohlolong tse tla ba thusa betere ho tswela pele ho emela naha. Jwaloka baemedi ba rona mose, ba na le boikarabelo ba ho aha setswale le bomphato tse tla re thusa ho fihlella merero ya rona ho tswa ho NDP, e leng wa kgolo e kenyeletsang, mesebetsi le bophelo bo hlomphehang bakeng sa batho ba bo rona.1.9. Bakeng sa ho arabela ho ditlhoko tsa badudi le dikgwebo, Letona la Metsi le Tsamaiso ya Dikgwerekgwere Nomvula Mokonyane le tla phethola lekote bakeng sa kaho ya Mokgahlelo wa Pele wa Porojeke ya Metsi ya R18 bilione ya Vaal Gamagara, Labohlano lena, la 21 Mphalane 2016. Ha ho qetwa ho phethela Mokgahlelo wa Pele, bakgolamolemo ba tla kenyeletsa dipolasi tsa mehlape tse 14, merafo e 12, diphaka tsa matla a letsatsi, le badudi ba Kathu, Olifantshoek, le Hotazel, bakeng sa ho tswela molemo setjhaba sa palo e etsang 23 499.1.10. Ho thakgolwa ha mokgahlelo wa pele wa R49-milione wa Setsha se tsoseleditsweng sa Diindaseteri sa Isithebe Mandeni, ho la KwaZulu-Natal, ho bopa karolo ya Lenaneo la Tsoseletso ya Ditsha tsa Diindaseteri la Lefapha la Kgwebisano le Diindaseteri, mme se behilwe ka sehlohlolong bakeng sa ntjhafatso.Sepheo ke ho tsoseletsa ditsha tsa diindaseteri tsa mmuso ho phatlalla le naha bakeng sa ho hodisa kaho ya diindaseteri le ho eketsa nyehelo ya tsona ho tlhahiso ya mesebetsi le kgolo ya moruo wa naha. Diindaseteri tse sebeletsang ka hara Isithebe di nyehela haholo ho moruo wa sebaka seo, ka ho fana ka mesebetsi e fetang e 20 000. Nakong ya lenaneo la tsoseletso, dikgwebo tse 15 tse nyenyane le tse mahareng di ile tsa thonngwa bakeng sa boleng ba R6.3 milione moo ho hirilweng batho ba 162.1.11. Tsebiso, ya hore Aforika Borwa e tla kgola molemo ho tswa ho tumellano e ntjha ya kgwebisano le Kopano ya Yuropa (EU), e tla etsa hore ho be le phumantsho e ntlafaditsweng ya dihlahiswa tsa Aforika Borwa ka ho ba le phihlello e ka sehloohong ya mebaraka ka hara EU. Tumellano ya Bomphato ba Moruo (EPA) tlasa moralo wa SADC-EU EPA e kena lehatong la dipehelo tsa tumellano ya kgwebisano ya dinaha ka bobedi pakeng tsa Aforika Borwa le EU, e tsejwang e le Tumellano ya Kgwebisano, Ntshetsopele le Tshebedisano-mmoho (TDCA). EPA e fana ka phihlello ya mebaraka e metjha bakeng sa tswekere le ethanole hammoho le phihlello e ntlafaditsweng ya mebaraka bakeng sa diveine, dipalesa, dihlahiswa tsa lebese le tsa ditholwana.1.12. Khomishene ya Paballo ya Thuna e bitswang Southern Bluefin e ekeditse kabo ya Palo e Dumeletsweng ya Aforika Borwa ya botshwasi ba Thuna ya Bluefin ho tloha ho ditone tse 150 ho isa ho tse 450 bakeng sa dihla tsa botshwasi ba ditlhapi tsa 2018-2020. Sena ke sa bohlokwa bakeng sa Aforika Borwa ho beha ka sehlohlolong tlhahiso ya mesebetsi kaha se tla fana ka mesebetsi lekaleng la botshwasi ba ditlhapi le ho kenya lekeno le hlokwang haholo la diromellwa tsa ka ntle bakeng sa naha.1.13. Thonyo ya baiketi ba atlehileng ke Lefapha la Eneji bakeng sa Lenaneo la Mohlahisi wa Matla a Motlakase ya Ikemetseng (IPP) wa pele ke karolo e hlokolosi ya boikitlaetso ba mmuso ba ho tiisetsa phepelo ya naha ya eneji. Baiketi ba babedi ba batjha ba tla eketsa 863.3MW ho marangrang a eneji dilemong tse hlano tse tlang.Thonyo e hohelang matsete a fetang R40 bilione e tla sebediswa ho bula meralo ya motheo ka hara lekala la eneji, e tla hlasimolla theko ya ka lapeng le ho hlahisa mesebetsi e 6 613 nakong ya kaho le e 13 524 ka ditshebetso.Ha moralo wa Aforika Borwa wa kaho ya eneji o kenyeletsa thepa ya mafura a masalla a diphedi tsa tlhaho tsa kgale, naha e itlametse ho diphethoho tsa moruo wa khabone e tlase, moo ka sehlohlolong e leng ho thola mefuta e meng ya eneji e hlwekileng. Ka IPP ya Eneji e ka Tsoseletswang, 6 376 MW tsa motlakase di se di rekuwe ho tswa ho Bahlahisi ba Ikemetseng ba Matla a Motlakase ba 102 mekgahlelong e tsheletseng ya boiketo. Ho sena, 2 200 MW tsa bokgoni ba ho fehlwa ha motlakase ho tswa diporojekeng tse 44 tsa IPP di se di hoketswe ho marangrang a naha.1.14. Jwaloka ha Kgwedi ya Dipalangwang e senola diporojeke tse ngata tsa meralo ya motheo ya dipalangwang le maikitlaetso a hlahiswa bakeng sa ho hokela batho le dibaka ka tsela e ntlafetseng, e leng e hlahisang mesebetsi e metjha le ho fetola tsela eo maAforika Borwa a etang ka yona.Ntlheng ena Kabinete e ananela matsete a R24 million ke Lefapha la Gauteng la Mebila le Dipalangwang bakeng sa ho lokisa tsela ya D904, eo hape e tsebahalang ka lebitso la kgale la Evaton Road. Tsoseletso ya tsela e ena e tla fokotsa bohole ba ho tsamaya, le ho netefatsa boipaballo mebileng bakeng sa boramakoloi, boradibaesekele le ditaaso.1.15. Ho tshwarwa ka katleho ha Foramo ya Bohlano ya Taolo ya Inthanete ya Aforika Durban e bontshitse ha kopano e phethela boemo ba kontinente,bo tshehetsang phihlello ya merero ya Lenaneo la selemo sa 2063, pele ho Foramo ya Taolo ya Inthanete e tla tshwarelwa Mexico ka Tshitswe 2016. Aforika Borwa e saenne Tumellano ya Mekga-e-Mengata ya Tshebeletso ya Botsamaisi le Motheo wa DONA.1.16. Maitshunyako a mmuso a ho lwantsha bobodu, tshebetso e mamphemphe le ho etsa hore diindaseteri di ikarabelle a lebisitse ho tumellano le dikhamphani tsa kaho tse tshwailweng lenaneong la maikitlaetso, le tla akofisa diphethoho ka hara indaseteri ena. Tumellano e na le dintlha tse ngata, tse kenyeletsang: Nyehelo ya ditjhelete bakeng sa diporojeke tsa ntshetsopele; Boitlamo ba diphethoho ka hara lekala; Moralo wa ho sebetsana le ditseko ke lekala la mmuso; le Maitlamo a Boitshwaro a Bahlanka ba Baholo ba Phethahatso (di-CEO).Metheo ya bohlokwa ya tumellano e kenyeletsa kotlo ya R1,4 bilione e behwang ke balaodi ba diphehisano e tla lefuwa ke dikhamphani ho Letlole la Lekeno la Naha. R1,5 bilione e nngwe e tla nyehelwa ho letlole bakeng sa ho tshehetsa maikitlaetso a matsete a tobileng badudi ba neng ba tinngwe menyetla pele.Boitlamo ba diphethoho bo tla hlahiswa ke e nngwe le e nngwe ya dikhamphani tse supileng, bo ka nkang sebopeho sa mohlomong  sebopeho sa tekatekano , moo bonyane 40% ya diabo ka hara khamphani di tla rekisetswang maAforika Borwa a batho ba batsho; kapa  sebopeho sa bomphato  moo khamphani e tla sebetsa le dikhamphani tse ka fihlang ho tse tharo tsa batho ba batsho tsa bomphato ho ba thusa ho etsa lekeno le lekanang le 25% ya lekeno la yona. Boitlamo bona bo na le boleng bo ka fetang R9 bilione ya lekeno la selemo ka seng qetellong ya nako ya tumellano.Boitlamo ba boitswaro bo tla saenwa ke CEO ka nngwe bo tlamang bakeng sa mehato e pharalletseng ho netefatsa hore ha ho diketsahalo tsa mmommori kapa bobodu ka hara khamphani, mesebetsing ya yona le ba phehisanang le yona, mmusong kapa bareking ba bang ba lekala la poraefete.Ho phethelwa ha tumellano ho fana ka ditsamaiso tse itseng tsa semmuso tse lokelang ho phethelwa nakong ya dibeke tse mmalwa tse tlang mme tsena di ntse di hlophiswa le ho sebetsanwa le tsona mme tsebiso e tla etswa ha ditsamaiso tsena di se di phethetswe.1.17. MaAforika Borwa a kgothaletswa ho shebana le tlhahisoleseding e arolelanwang ka dipehelo tsa Tlaleho ya Selemo ka seng ya 2015/16 ho Palamente. Tlhahisoleseding e bontsha ho kenngwa tshebetsong ha Lenaneo la Tshebetso la Mmuso (PoA), hammoho le kgatelopele hodima Moralo wa Lewa wa Nako e Bohareng (MTSF) le ho kenngwa tshebetsong ha NDP.1.18. Kabinete hape e kgothaletsa maAforika Borwa ho arolelana mehopolo ya bona mabapi le moruo le dintlha tse ding tseo ba batlang hore mmuso o di hlakise ho MTBP e tlang, e tla tekwa ke Letona la Ditjhelete Pravin Gordhan ka la 26 Mphalane 2016. Dinyehelo di ka romelwa ka Facebook: National Treasury South Africa, Twitter @TreasuryRSA, ka molomo le ka websaete ya Lefapha la Matlotlo a Naha.2. Diqeto tsa Bohlokwa tsa Kabinete2.1. Kabinete e tjhaelletse monwana dipehelo tse pharalletseng tsa Moralo o Moholo wa Dipalangwang tsa Naha wa selemo sa 2050 (NATMAP), e leng. Tlaleho ya Dintlha tsa Sehlohlolo, tse matahantsweng le NDP mme o na le dipheo tse latelang tsa lewa la dipalangwang: meralo ya nako e telele le tlhohlomiso, ho tobanwe le polokeho, tshepahalo le bokgoni ba ho fihlella dipalangwang; tjhebelopele ya ka nqane ho dipalangwang kaha boholo ba ho hloka bokgabane ba yona le dimpe e le ka lebaka la tshebediso e mpe ya mobu le meralo; kgothaletso ya ho fetola boitshwaro ka ho fetola kamoo dipalangwang tsa setjhaba di bonwang kateng; le katamelo ya ntshetsopele le e kenyeletsang moralo wa tsa kahisano.2.2. Kabinete e tjhaelletse monwana ho kenngwa ha Melawana ya Matjhaba ya Dikaho tsa Motheo tsa Dikgokahanyo (di-ITR), e lekotsweng botjha ya Dubai 2012, ho Palamenteng bakeng sa kananelo.Di-ITR di bopelletswe le tumellano ya matjhaba, le ho bopa karolo ya Melawana ya Botsamaisi ya Kopano ya Matjhaba ya Dikaho tsa Motheo tsa Dikgokahanyo (ITU). Di-ITR di matahantswe le NDP, haholoholo kgothaletso ya kgolo ya moruo le kenyeletso e batsi ka kgodiso ya inthanete e matla ho feta le marangrang a dikaho tsa motheo tsa dikgokahanyo  le ditheko tse tlase.2.3. Kabinete e tjhaelletse monwana ho kenngwa ha Melao ya ho Qetela ya Pitso ya Lefatshe ya Dikgokahanyo tsa Radio (WRC-15), Palamenteng bakeng sa kananelo, ho imatahantswe le Karolo 231(2) ya Molaotheo.Dintlha tsa bohlokwa tse amohetsweng ho WRC-15 di kenyeletsa phano ya marangrang a inthanete a lefatshe, phano ya lefatshe ya kgaso, dtshebeletso tsa dikgokahanyo tsa sathalaete, ditshebeletso tsa difofane, mananeo a dikepeng le a moruo wa mawatle, ditshebeletso tsa thuso ya dikoduwa le tsa tshohanyetso, hammoho le mananeo a bokamoso a ho tshehetsa diphethoho tsa moruo. Diphetho tsa WRC-15 hape di fana ka kgodiseho ho tshebeletso ya kgaso ka ho tshireletsa bophara ba Thelevishene ya Dijithale (DTT).2.4. Kabinete e tjhaelletse monwana ho kenngwa ha Melao ya ho Qetela ya Pitso ya Baromuwa ba filweng Marapo ya ITU ya Guadalajara ya selemo sa 2010, Palamenteng bakeng sa kananelo ho ya ka Karolo 231(2) ya Molaotheo.Pitso ya Baromuwa ba Filweng Marapo ke setheo se ka hodimo se etsang maano sa ITU, e leng lekala le ikgethang la Mokgatlo wa Matjhaba a Kopaneng le ikarabellang bakeng sa ho laola tsamaiso ya lefatshe ya dikgokahanyo tsa elektroniki.Mosebetsi wa ITU o matahantswe le NDP, kaha haholo o tsepamisitse maikutlo hodima ntshetsopele ya Meralo ya Motheo ya Moruo lekaleng la ICT.2.5. Kabinete e tsebisitswe ka kgatelopele e entsweng mabapi le ho thehwa le ho kenngwa tshebetsong ha Moifo o tla rala tsa marangrang a inthanete. Lekgotla la Kabinete la Phato 2016 le entse qeto ya hore Moifo o tla rala tsa marangrang a inthanete o tshwanela ho thehwa ho potlakisa ho kenngwa tshebetsong ha SA Connect, e leng leano la naha la marangrang a inthanete.Jwaloka karolo ya Dipehelo tsa Tshebetso tsa moifo o ralang tsa marangrang a inthanete, ho ile ha hlwauwa dintlha tse mmalwa tse hlokolosi tse nang le kgahlamelo ka ho otloloha ho phano e atlehileng ya inthanete e kgonehang, e potlakang, e tshepahalang le ho bolokeha. Tsena di kenyeletsa: ho sebetsana le ditiehiso kabong ya tseko e bataletseng; kgokelo ho marangrang; phano ya tshebeletso le ya dithuso tsa tjhelete; ho sebetsana le dibopeho tsa mmaraka tse sa tsitsang; ho akofisa ho fallela ho kgaso ya dijithale; ho hlahisa lewa la mmuso la ho tsamaisa puso ka tshebediso ya inthanete; ho hlabolla Dikgwebo tsa Mmuso tsa lhahisoleseding ya Thekenoloji Dikgokahanyo (ICT); le ho thusa bolaodi ka bokgoni ba ho sebetsana le ho iphetapheta taolong ya lekala la ICT.2.6. Kabinete e tjhaelletse monwana hore Tumellano ya Paris ya ho Fetofetoha ha Tlelaemete e kenngwe Palamenteng bakeng sa kananelo. Tumellano ya Paris ke sesebediswa sa semolao se tla tswella ho tataisa tsamaiso ya tshebetso ya lefatshe mabapi le ho fetofetoha ha tlelaemete. E kopanya dinaha mmoho ka mohopolo o le mong wa ho sebetsa ka kopanelo tshosong ya ho fetofetoha ha tlelaemete, ha ho shebanwa le ntshetsopele ya moshwelella le mekutu ya ho fedisa bofuma. E teka sepheo sa ho tshwara ho eketseha ha palohare ya themperetjhara ya lefatshe hore e dule e le ka tlase ho dikgato tse 2 .Tumellano ya Paris e tla qala ho sebetsa ka la 4 Pudungwana 2016, matsatsi a mashome a mararo kamora letsatsi leo ka lona bonyane Mekga e 55 ya Khonvenshene e ikarabellang ho bonyane palo ya 55% ya palohohle ya ho ntshuwa ha dikgase tse laolang motjheso di kentse tshebetsong disebediswa tsa tsona bakeng sa kananelo.Kananelo ya Aforika Borwa ya Tumellano ya Paris e romela letshwao le letle la boitlamo ba rona ba ho nyehela ho mekutu ya lefatshe ya ho sebetsana le phephetso ya ho fetofetoha ha tlelaemete.2.7. Kabinete e tjhaelletse monwana Moralo wa Leano la Naha wa Katoloso le Ditshebeletso tsa Boeletsi le ho kenngwa tshebetsong ha Moralo wa ona. Leano le rerile ho teka moralo wa taolo bakeng sa ho matlafatsa bohlwahlwa, bokgoni ba tlhahiso, tekatekano, bokgoni ba moshwelella ba tikoloho le moruo ba makala a temo, meru le botshwasi ba ditlhapi. Sena se tla netefatsa hore mathathama a thekiso a ho makala a temo, a meru, le a botshwasi ba ditlhapi (ho tloha ho bahlahisi ho isa ho batswellisi) a kgona ho mekamekana le menyetla bakeng sa kgodiso ya dikgwebo tsa bona le mesebetsi ya bona.2.8. Kabinete e tjhaelletse monwana moralo wa ho qetela wa MTSF e tutsweng botjha ya 2014-19 bakeng sa Sephetho 2 e leng  Bophelo bo Bolelele bo Itekanetseng bakeng sa maAforika Borwa kaofela . Sena se sebetsa jwaloka sesebediswa bakeng sa ho kenya tshebetsong Kgaolo 10 ya NDP 2030.MTSF ya 2014-19 e ile ya tulwa botjha bakeng sa ho kenyeletsa bopaki ba moraorao ba tshebetso ya mannete ya makala a kalafo kgahlanong le merero e ho MTSF 2014-19; ho amohelwa ha Merero ya Ntshetsopele ya Moshwelella (di-SDG) ya selemo sa 2030 ke Aforika Borwa, le ho fokotsa ditshupane tsa tsamaiso.2.9. Ho latela ho tjhaellwa monwana ke Kabinete, Letona Kantorong ya Moporesidente le ikarabellang mabapi le Lefapha la Merero, Bodisa le Tlhatlhobo ya Tshebetso Jeff Radebe le tla lokolla diphetho tsa selemo sa 2015 tsa Sesebediswa sa Tekolo ya Tshebetso ya Botsamaisi (MPAT). Tlaleho e fana ka ho ithuta ho matlafaditsweng ha ditekolo le ho hlopholla mehlala ya MPAT ho tloha ka selemo sa 2011 ho fihlela ka sa 2015.MPAT e kentswe tshebetsong bakeng sa ho thusa ka diphethoho mesebetsing ya botsamaisi mafapheng a mmuso. Sena se nyehela ho NDP e bolelang hore mahareng a hona jwale le selemong sa 2030 Aforika Borwa e lokela hore e be e thehile puso e kgonang ho feta, e sebetsang ka boporofeshenale ho feta le ho arabela ho feta ditlhokong tsa baahi ba yona.Sephetho sa selemo sa 2015 se bontsha hore MPAT e atlehile bakeng sa ho thusa ka dintlafatso tse eketsehang mesebetsing ya botsamaisi; leha ho le jwalo, e fapana ho phatlalla le mafapha a naha le a diporofense. Ho na le diqonwana tsa boqhetseke tsa mesebetsi ya bolaodi ho phatlalla le mmuso empa mesebetsi ya boetapele bo fokolang ba bolaodi e dula e le phephetso e kgolo le ho nyehela ho hloleheng ha tsamaiso.Kabinete e tshehetsa katamelo e kopanetsweng le e akaretsang ho feta bakeng sa ho tshehetsa dintlafatso, tse tla etellwa pele ke Lefapha la Merero, Bodisa le Tlhatlhobo ya Tshebetso.3. Dibili3.1. Kabinete e tjhaelletse monwana hore Bili ya Thibelo le Twantsho ya Ditlolo tsa Molao tsa Lehloyo le Puo e Tletseng Lehloyo e phatlalatswe bakeng sa tshwaelo ya setjhaba. Bili e rerile ho bopa melato ya ditlolo tsa molao tsa lehloyo le puo ya lehloyo le ho teka mekgwa ya ho thibela le ho lwantsha melato ena. Sepheo ke ho sebetsana le diketsahalo tse ngata tsa semorabe le ho tswela pele ho sebetsana le mefuta e meng ya boitshwaro ba botlokotsebe bo kgothaletswang ke leeme, tshekamelo kapa ho hloka mamellano, ka mokgwa wa ditlolo tsa molao tsa lehloyo le puo e tletseng lehloyo, tse etsahetseng haufinyana tjena.Sena se matahantswe le NDP e leng se hlakisang tlhokeho ya matsholo a moshwelella kgahlanong le bosemorabe, kgethollo ya bong, lehloyo la batho ba ratanang e le ba bong bo tshwanang le lehloyo la melata le hore batho bohle ba bolokehile le ho ikutlwa jwalo.4. Diketsahalo tse tlang4.1. Kgwedi ya Temoso ya Mofetshe wa Matswele ka Mphalane, e tshwaya mokutu wa naha ke ba tlhokomelo ya kalafo ba mmuso le ba poraefete ho hlahisa temoso ka bohloko bona. Ho lemoha boemo bona esale nako ho ka lebisa ho kalafo e hlwahlwa. Basadi le banna kaofela ba lokela ho iketsa diteko kgafetsa le ho ya hlahlojwa ka ho etela ditsha tsa tlhokomelo ya kalafo tsa habo bona.4.2. Lefapha la Bophelo bo Botle le tla tshwara Khonkerese ya bo-40 ya Dipetlele tsa Lefatshe ya Federeishene ya Matjhaba ya Dipetlele (IHF) tlasa mookotaba, ""Re sebetsana le Phephetso ya Tlhokomelo le Polokeho ya Mokudi , Durban ho tloha ka la 31 Mphalane ho isa ka la 3 Pudungwana 2016.Khonkerese e fana ka foramo e ikgethang ya lefatshe e thusang ka phapanyetsano ya tsebo ya dintlha tse ngata, botsebi le boiphihlelo ho tsamaiso ya lefapha la kalafo le phano ya ditshebeletso.5. Maemo a Kabinete Mabapi le Dintlha tsa Bohlokwa tsa Hajwale5.1. Kabinete e thathiselleditse tshehetso ya yona ya Letona la Ditjhelete, Pravin Gordhan eo tlasa Karolo 35 ya Molaotheo a seng molato ho fihlela ho senolwa ka mokgwa o mong ke lekgotla la dinyewe.Kabinete e tla dula e tshepetse ho tsamaiso ya naha ya toka le ditsamaiso tse hlokang leeme le tsa toka tsa makgotla a dinyewe tse hlalosang mehla ya rona ya demokerasi. Ditsamaiso tsena di lokela ho fuwa sebaka hore di phethe merero ya tsona.5.2. Diphetho ho tswa ho Seboka sa bo-8 sa BRICS, se neng se tshwerwe ho tloha ka la 15 ho isa ka la 16 Mphalane 2016 tlasa mookotaba  Re aha Ditharollo tse Arabelang, tse kenyeletsang le tse kopanetsweng (BRICS)  Goa, ho la India, di bonahetse ha baetapele ba BRICS ba tshwara dipuisano tse kopanetsweng mabapi le ho matlafatsa tshebedisano-mmoho ka hara BRICS le ho lekola dintlha tsa lefatshe tse kang dikgohlano tsa matjhaba, ntwa kgahlanong le boferekanyi, le kaho botjha ya mokgwa wa puso wa lefatshe, ka ho qolleha  ho etsa hore ho be le demokerasi ka hara Mokgatlo wa Matjhaba a Kopaneng le ka hara Ditheo tsa Bretton Woods.Ho amohelwa ha Tumellano ya Goa le Moralo wa Tshebetso, di hlakisitse motheo o matla oo BRICS e o entseng mabapi le ho theha mekgwa ya tshebetso ya ditheo bakeng sa tshebedisano-mmoho e tiileng. Kgonahalo ya ho theha Lekala la ho Methwa ha Maemo a Mekitlane le ikemetseng la BRICS le itshetlehileng hodima dipehelo tse shebaneng le mebaraka, bakeng sa ho matlafatsa ho ya pele sebopeho sa puso ya lefatshe, le yona e ile ya ananelwa.Nakong ya leeto la Goa, Khamphani ya Meriana ya Cipla le balaodi ba Ntshetsopele ya Diindaseteri ba Dube ba ile ba saena tumellano ya ho theha setsha sa tlhahiso ya meriana. Matsete ana a R1.3 bilione a tla etsa hore ho be le polante ya pele ka hara kontinente ya Aforika, e hlahisang meriana e kgonehang e lwantshang mofetshe e itshetlehileng hodima ditsamaiso tsa thekenoloji ya tsa tlhaho.5.3. Kabinete e isa hlompho ho batho ba Mozambique bakeng sa bonngwe ba bona le boitelo ntweng ya rona ya tokoloho. Motlatsi wa Moporesidente Cyril Ramaphosa le Letona la Bonono le Botjhaba, Nathi Mthethwa, ba ne ba kenetse sehopotso sa bo-30 sa tshebeletso ya mofu Samora Machel, e leng mothei le Moporesidente wa Mozambique, ya hlokahetseng tlasa maemo a belaetsang Mbuzini. Nakong ya ho hlompha ho hopolwa ha baetapele ba bohlokwa ba Aforika ba kang Samora Machel, Julius Nyerere, Oliver Tambo le Nelson Mandela, re a hopola hore boetapele ho bona ho ne ho bolela tshebeletso ya boitelo bakeng sa Aforika mabapi le ho ntshetsapele ditabatabelo tsa batho ba Aforika.Re aha nalane ya rona e tshwanang le ho utlwa monate wa dikamano tse matla tsa sedipolomate le moruo bakeng sa ho matlafatsa kgolo ya moruo, ho hlahisa mesebetsi le ho fokotsa ho se lekalekane. Ho hlahisa Motjha wa Ntshetsopele ya Maputo, e leng o hokelang boemakepe ba Maputo le motso wa diindaseteri wa naha ya bo rona, ke karolo ya bohlokwa ya mekutu ya rona ya ho hodisa kgwebisano le matsete le ho kgothaletsa momahano ya lebatowa.5.4. Kabinete e lakaletsa tse molemo ho Advocate Busisiwe Joyce Mkhwebane ka ho thonngwa ha hae jwaloka Mosireletsi wa Setjhaba wa Riphabliki ya Aforika Borwa bakeng sa nako ya dilemo tse supileng ho tloha ka la 15 Mphalane 2016. Kabinete e na le tshepo ya hore Advocate Mkhwebane o tla sebeletsa setjhaba hantle le ho tswela pele ho sebetsa bakeng sa ditabatabelo tse fetisisang tsa maAforika Borwa kaofela.5.5. Kabinete e fetisetsa diteboho tsa yona ho Advocate Thuli Madonsela bakeng sa ho sebeletsa naha le ho beha kantoro ya Mosireletsi wa Setjhaba ka sehlohlolong dikelellong tsa baahi.5.6. Kabinete e imatahanya le boraditaba ba Aforika Borwa ka sehopotso sa Letsatsi la Tokoloho ya Boraditaba le tsebahalang jwaloka ""Black Wednesday"" le ho thoholetsa indaseteri ya boraditaba bakeng sa karolo eo ba e bapetseng mabapi le ho matlafatsa demokerasi ya naha. Ka la 19 Mphalane 1977, mmuso wa kgethollo o ile wa laela dikgatiso tsa The World le tsa Weekend World ho kgina phatlalatso le ho baka ho tshwarwa ha boraditaba ka bongata le ho thibela boraditaba.Molaotheo wa rona wa demokerasi ka ho totobala o tshireletsa ditokoloho tsa rona tsa boraditaba tse lwanetseng ka thata tse bonwang di bapetse karolo e hlokolosi bakeng sa kgodiso ya bonngwe ba setjhaba le tekatekano bakeng sa bohle.Ha re thuisa ka kgatelopele e entsweng ke Aforika Borwa bakeng sa ho netefatsa tokoloho ya boraditaba, Kabinete e thoholetsa SANEF ka sehopotso sa bo-20 se tla beng se ketekwa bekeng e tlang.5.7. Kabinete e fetisetsa letsoho la bonngwe ho batho ba Nigeria le malapa a banana ba ntseng ba le ditlamong, ho latela ditaba tsa hore ba 21 ba banana ba sekolo ba kwetetsweng ke boradithunya ba Boko Haram ka selemo sa 2012 ba lokolotswe. Kabinete e ipiletsa ho badudi ba matjhaba ho tsoseletsa mekutu ya bona ya ho thusa ba ka sehloohong ba Nigeria ho kgona ho lokolla banana bao; haholoholo bakeng sa dinaha tsa Aforika Kaofela le Kopano ya Aforika ho fana ka tshehetso ya ho thusa Nigeria ho fumana bana ba bang ba siyo.5.8. Kabinete e imatahanya le Moporesidente Jacob Zuma ka ho fetisetsa matshediso ho mmuso le batho ba Riphabliki ya Haiti le ditjhaba tse ding ka hara Caribbean ho latela Sefefo se senyang sa Matthew se qositseng maphelo a batho ba balwang ka makgolo le meralo ya motheo e senyehileng.5.9. Kabinete e imatahanya le Moporesidente Zuma ka ho fetisetsa matshediso ho mmuso le batho ba Borena ba Thailand ho latela ho hlokahala ha Morena Bhumibol Adulyadej.5.10. Kabinete hape e fetisetsa matshediso ho lelapa le metswalle ya qhoku ya ntwa ya tokoloho Mewa Ramgobin. O thehile Komiti ya Aforika Borwa bakeng sa ho lokollwa ha Batshwaruwa ba Dipolotiki, hape o ne a le hara batshehetsi ba pele ba letsholo la Release Mandela. Mewa Ramgobin hape e ne e le Moporesidente wa mehleng wa Khonkerese ya Natala ya maIndia le Modulasetulo wa Terasete ya Bodulo ya Phoenix, e neng e thehwe ke Mahatma Gandhi ka selemo sa 1904.5.11. Kabinete e ananetse hore Moporesidente Jacob Zuma o fumane le ho amohela boitokollo ba Monghadi Krish Naidoo le Monghadi Vusi Mavuso jwaloka ditho tsa Boto ya Lekgotla la Kgaso la Aforika Borwa (SABC).Komiti ya Potefolio ya Dikgokahanyo e sibolotse mehato ya ho qala ka dipatlisiso tsa yona ho Boto ya SABC, mabapi le boitekanelo ba yona ba ho tshwara marapo, ho ya ka dipehelo tsa karolo 15A ya Molao wa Kgaso wa 1999.Kabinete e thoholeditse ba latelang:5.12. Moambasadara wa Aforika Borwa Vienna Tebogo Seokolo ka ho thonngwa ha hae jwaloka Modulasetulo wa Boto ya Babusisi ba Lekala la Matjhaba la Eneji ya Athomiki (IAEA). Boto ya Babusisi ke lekala le leholo le etsang maano a IAEA.5.13. Parks Tau ka ho kgethwa jwaloka Moporesidente wa mokgatlo wa Metsemeholo e Kopaneng le Mebuso ya Lehae (UCLG), e leng setheo se akaretsang sa Mebuso ya Lehae Lefatsheng, ka la 15 Mphalane 2016, Colombia.5.14. Antonio Guterres, ka ho kgethwa boemong ba Mongodi-Kakaretso wa UN ho tloha ka la 1 Pherekgong 2017 ho isa ka la 31 Tshitwe 2021. O tlisa leruo la bophihlelo kaha a kile a sebetsa jwaloka Tonakgolo ya Portugal ho tloha ka selemo sa 1995 ho isa ho sa 2002 le ho ba Mokhomishenara e Moholo wa Baphaphathehi wa UN ho tloha ka Phuptjane 2005 ho isa ka Tshitwe 2015.5.15.  Boraditaba ba Aforika Borwa, ba fumaneng kananelo ho Dikgau tsa Boraditaba tsa CNN MultiChoice. Ancillar Mangena wa Forbes Africa o hapile Kgau ya the Maggie Eales Wales Young Journalist. Jay Caboz, le yena e leng wa Forbes Africa, o hapile Kgau ya Eneji le Meralo ya Motheo, ha Kgau ya Moruo le Dikgwebo e hapuwe ka kopanelo ke Diana Neille, Richard Poplak, Shaun Swingler le Sumeya Gasa ba Daily Maverick Chronicle. Mia Malan wa Mail & Guardian o hapile Kgau ya Mokgahlelo wa Features, ha raditshwantsho wa Sunday Times James Oatway a hapile Kgau ya Boraditshwantsho ya Mohammed Amin.5.16. Mamelodi Sundowns bakeng sa tlholo ya bona ya 3-0 kgahlanong le sehlopha sa Egepeta, Zamalek, moo e neng e le leoto la pele la Makgaolakgang a Liki ya Bompodi ba Aforika. Kabinete e ipiletsa ho maAforika Borwa ho ba ntho e le nngwe le ho tshehetsa Sundowns hore e tlise naledi lapeng.6. DithonyoDithonyo kaofela di tla lokelwa ke ho tiisetswa ka mangolo a thuto le tumellano e amehang.6.1. Monghadi Siphamandla Kenneth Mthethwa jwaloka Mohlanka e Moholo wa Ditjhelete wa Sentech.6.2. Boto ya Taolo ya Ditaemane le Majwe a Bohlokwa a Aforika Borwa:a) Ngaka Sipho David Manese (Modulasetulo)b) Mofumahadi Ntombifuthi Monedi-Nokoc) Mofumahadi Mpho Mosingd) Mofumahadi Mamodupi Mohlala-Mulaudzie) Monghadi Bernard Sternf) Mofumahadi Maletlatsa Monica Ledingwaneg) Monghadi Mochele Nogeh) Monghadi Tembani Ngqezai) Majoro-Mokgenerale Peter Jacob Arendse (Tshebeletso ya Sepolesa ya Aforika Borwa (SAPS))j) Monghadi Bothwell Deka (Lefapha la Matlotlo a Naha)k) Monghadi Tsumbedzo Charles Nevhutanda (Banka ya Resefe ya Aforika Borwa)l) Monghadi Senna Mokoena (Mokgatlo wa Naha wa Basebeletsi ba Merafo)m) Monghadi Leon Peter Grobler (Mokgatlo o Kopaneng wa Aforika Borwa)n) Monghadi Kagiso John Menoe (Lefapha la Diminerale)o) Mofumahadi Mmapoulo Lindah Nkhumise (CEO e Tshwereng Mokobobo)Ditho tsa Tlatsetso:p) Mobrikadiri Ntombizodwa Hazel Mokoena (SAPS)q) Monghadi Raymond James Paola (Banka ya Resefe ya Aforika Borwa)6.3. Ditho tseo e seng tsa Phethahatso ho Boto ya Letlole la Dikotsi tsa Mebila (RAF):a) Ngaka Ntuthuko M Bhengu (Modulasetulo mme o thontswe hape);b) Monghadi Dawood Coovadia (Motlatsi wa Modulasetulo mme o thontswe hape);c) Mofumahadi Mala Somaru (o emetse Lefapha la Dipalangwang);d) Monghadi Patrick Masobe (o thontswe hape);e) Mofumahadi Refilwe Mokoena (o thontswe hape);f) Ngaka Lungelwa Linda (o thontswe hape);g) Monghadi Ahmed Pandor (o thontswe hape);h) Ngaka Terrence Omdutt Kommal;i) Ngaka Maria Claudina Du Toit;j) Monghadi Khotso Monko Mothobi; lek) Mofumahadi Lusanda Unathi Zisiwe Rataemane.6.4. Moleftenente-Mokgenerale (Mofumahadi) Yolisa Matakata jwaloka Motlatsi wa Hlooho ya Naha ho Bolaodi ba Diphuputso tsa Botlokotsebe bo ka Sehlohlolong6.5. Dihlooho tsa Diporofense ho Bolaodi ba Mautlwela a Botlokotsebe bo ka Sehlohlolong:a) Gauteng: Majoro-Mokgenerale (Monghadi) Prince Nkitsing Mokotedib) Kapa Bophirima: Majoro-Mokgenerale (Mofumahadi) Nombuso Portia Khozac) Kapa Botjhabela: Majoro-Mokgenerale (Monghadi) Meshack Nyameko Nogwanyad) Leboya Bophirima: Majoro-Mokgenerale (Mofumahadi) Linda Mbanae) Kapa Leboya: Majoro-Mokgenerale (Monghadi) Kholekile Derick Galawef) Limpopo: Majoro-Mokgenerale (Mofumahadi) Thobeka Hepercia Jozi;g) Mpumalanga: Majoro-Mokgenerale (Mofumahadi) Ntombizodwa Hazel Mokoena;h) KwaZulu Natal: Majoro-Mokgenerale (Monghadi) Isaiah Jabulani Zikhali;i) Foreistata: Majoro-Mokgenerale (Mofumahadi) Liziwe Evelyn NtshingaDipotso:Donald LiphokoMohala: 082 901 0766 "
Pehelo ya Kopano ya Kabinete ya la 1 le la 2 Pudungwana 2016,3 Nov 2016,https://www.gov.za/speeches/statement-cabinet-meeting-1-and-2-november-2016-3-nov-2016-0000,https://www.gov.za/st/speeches/statement-cabinet-meeting-1-and-2-november-2016-3-nov-2016-0000,"1. Ho Kenngwa Tshebetsong ha Mananeo a Bohlokwa a Mmuso1.1. Kabinete e thoholetsa Letona la Ditjhelete Pravin Gordhan le moifo wa Lefapha la Matlotlo a Naha ka ho fana ka ditekanyetso tse tsitsitseng le ho nahanwa ka tsela e kgabane. Pehelo ya Leano la Ditekanyetso tsa Nako e Bohareng (MTBPS) e fana ka monyetla bakeng sa setjhaba ka kakaretso, basebetsi le dikgwebo hore ba sebetse mmoho le mmuso ho fihlella merero ya naha ya rona.Kabinete e tshehetsa maikitlaetso a tsebisitsweng ho MTBPS ho tataisa moruo hara dinako tsena tse thata tsa moruo,ho fihlella kgolo ya moruo e kenyeletsang le ho sebedisa mehlodi ya puso ka bokgabane.1.2. Kabinete e leboha balefi ba lekgetho ba fetang 4, 5 milione ba kentseng ditokomane tsa lekgetho ka nako ya Sehla sa Lekgetho sa selemo sa 2016 le ho hopotsa balefi bohle ba lekgetho ba ka tlasa dilemo tse 65 le lekeno le tlase hore letsatsi la ho qetela la ho kenya ditokomane la 25 Pudungwana 2016 le ntse le atamela.Balefi ba lekgetho ba nang le lerato la naha ba thusa ho ntlafatsa maphelo a dimilione tsa maAforika Borwa ka ho imatahanya le mmuso ha o fana ka ditshebeletso le tshehetso ya kahisano tse hlokehang haholo ho phatlalla le metse ya naha.Kabinete e ipiletsa ho maAforika Borwa ho imatahanya le mekutu ya rona bakeng sa ho hodisa moruo ka ho hlahisa mesebetsi e metjha, le ho ikgapela tlwaelo ya ho boloka. Ha re sebetsa mmoho re ka netefatsa hore re matlafatsa moruo.Kabinete e ipiletsa bakeng sa dipatlisiso tse potlakileng le tse hlwahlwa diqosong tsa hore ho bile le ho kwallwa ho seng molaong dikantorong tsa Tshebeletso ya Lekeno la Aforika Borwa (SARS). Diketsahalo tse kang tsena di na le kgahlamelo e mpe e etsang hore tshepo ya setjhaba ho baetapele ba qobello ya molao e be e fokolang mme ho a lokela hore ho sebetsanwe le tsona ka potlako.1.3. Thuso ya ditjhelete bakeng sa thuto e phahameng e dula e le ntlha e ka sehlohlolong bakeng sa mmuso mme tlatsetso ya R17 bilione e abetsweng diyunivesithi nakong ya dilemo tse tharo tse tlang e tla thusa ho fokotsa boima ho baithuti ba fumanehileng le ba sa lokelweng ke dithuso tsa ditjhelete. Dithuso tsena di tla netefatsa hore baithuti ba bangata ho feta ba tla fumantshwa thuto e phahameng kaha R9.2 bilione ya tjhelete ena e tla abelwa Sekema sa Naha sa Thuso ya Ditjhelete ho Baithuti (NSFAS).Tjhelete ena e ananetswe, leha ho le jwalo ntlha e potlakileng e sehlohlolong hajwale ke ho qala hape ka dithuto. Kabinete e ipiletsa ho maAforika Borwa ho tshehetsa mekutu yohle ya ho baballa lenaneo la selemo sa 2016 sa dithuto. Jwale ke nako ya ho emisa ka boipelaetso bohle, ho kgutlela diphaposing tsa dithuto le ho phethela selemo sa dithuto ntle le ditiehiso tse ding.Mmuso o dumela hore dipuisano bakeng sa ho sebetsana le ditseko tsa baithuti di ka tswela pele ha lenaneo la dithuto le ntse le tswella. Re sa hatella tokelo ya ho ipelaetsa empa sena se lokela ho etswa ho imatahantswe le molao le ka tsela e sa tlo hatakeng ditokelo tsa ba bang.Menyabuketso ya mmuso ya ho etsa hore thuto e phahameng e fumantshwe e pakelwa ke Tlaleho ya Dipalopalo tsa Ditjhelete tsa Ditsha tsa Thuto e Phahameng tsa selemo sa 2015 ya Lefapha la Dipalopalo la Aforika Borwa (Stats SA). E bontsha hore boingodiso ba baithuti ho Thuto e Phahameng bo hotse ka 32.5% ho tloha ka selemo sa 2006 ho isa ho sa 2015. Ho fetafeta moo, dithuso tsa mmuso wa naha ho Thuto e Phahameng di eketsehile ka 144% nakong ya dilemo tse leshome ho tloha ka selemo sa 2006 ho isa ho sa 2015.Dithuso tsa mmuso le ditefello tsa dithuto di etsa boholo ba lekeno la diyunivesithi, moo ditjeho tsa mmuso di etsang 43% ya lekeno la diyunivesithi la ho lefa basebetsi ha ditefello tsa dithuto tsona di etsa lekeno la diyunivesithi la ho lefa basebetsi le fihlang ho 34%. Diphetho tsena di bontsha boitlamo ba mmuso le ho hatella boipiletso ba rona ho ba ka kgonang ho lefella karolo ya bona e bonahalang, le ho utulla hore ditjhelete tsa ditefello di dula e le karolo ya bohlokwa ya dithuso ka kakaretso.Hape kgatelopele e se e entswe ka ho thonngwa ha Moifo wa Tshebetso wa Matona ke Letona la Thuto e Phahameng le Thupello, Blade Nzimande, ho hlahisa motlolo wa tshehetso le wa dithuso tsa ditjhelete bakeng sa baithuti ba Fumanehileng le ba Mahareng ba sa lokelweng ke dithuso. Moralo oo sehlooho sa ona e leng Lenaneo la Thuso ya Ditjhelete tsa Baithuti la Ikusasa (ISFAP), le ile la dulelwa majwana, moo ditlhahiso tse fapafapaneng di ileng tsa kopanngwa, le ho fumanwa ha tumellano ho parola le bankakarolo kaofela ba ka sehloohong bakeng sa sebopeho sa kamoso sa taolo ya ISFAP. ISFAP e etsa dikgothaletso tse fapafapaneng tseo hajwale di ntseng di sekasekwa bakeng sa ho kenngwa tshebetsong.Motlolo o sisintsweng le dikgothaletso tse ka hara tlaleho, di tla thusa haholo e seng feela bakeng sa ho sebetsana le mathata a dithuso tsa ditjhelete a tadimaneng le baithuti ba fumanehileng le ba mahareng ba sa fumaneng dithuso, empa hape mabapi le ho sebetsana le tse ding tsa diphephetso tseo Aforika Borwa e tobaneng le tsona, tse kenyeletsang;Ho fokotsa sekgahla se hodimo sa baithuti ba tlohelang sekolo ba malapa a fumanehileng le a basebetsi ho lekala la thuto e phahameng le thupello,Ho ntlafatsa kgonahalo ya ho hirwa ya dirutehi tse thusitsweng ka ditjhelete,Ho ntlafatsa porofaele ya maitsebelo a naha,Ho ntlafatsa bomphato pakeng tsa mmuso, lekala la poraefete le ditsha tsa thuto e phahameng mabapi le ho tshehetsa baithuti ba fumanehileng le ba mahareng ba sa lokelweng ke dithuso.Moralo wa ISFAP o fana ka dithuso tsa ditjhelete ho baithuti ba fumanehileng le ba sa lokelweng ke dithuso ho ba thusa ka ditjeho ka botlalo tsa ho ithuta. Leha e kgothaletsa thuto e lefellwang ka botlalo ho ba futsanehileng ka mokgwa wa dibasari le dithuso, e boetse hape e sisinya ho fokotsa hanyane-hanyane dibasari le dithuso ho baithuti ba mahareng ha lekeno la malapa a bona le ntse le eketseha le ho bopa maemo a kamoo sena se ka fihlellwang ka ho fumana ditjhelete ho tswa ho ka bobedi makala a mmuso le a poraefete.1.4. Ho thakgolwa ha Setsi sa Ntshetsopele ya Kgwebo ya Bohahlaudi, Pilanesberg ho la Leboya Bophirima ke Letona la Bohahlaudi Derek Hanekom, se tla hlahisa motjha wa kenyeletso moruong ka dikgwebo tsa bohahlaudi tse nang le bokgoni ba ho atleha. Sena se matlafatsa nyehelo ya lekala la bohahlaudi bakeng sa kaho ya moruo o kenyeletsang.Setsi sa teko se tla lebana le dikgwebo tse nyane, tse mahareng le tse kgolo (di-SMME) tse 50 ka hara Setereke sa Bojanala mme se tla ba tshehetsa bakeng sa dilemo tse tharo hore di tsetsepele. Setsi sa Ntshetsopele ya Kgwebo ya Bohahlaudi se fana ka tshehetso ya tsa kgwebo ho dikgwebo tsa bohahlaudi.1.5. Ho thakgolwa ha Setsi se Kopanetsweng sa Eneji sa Ngwaabe ka la 4 Pudungwana 2016 ke Lefapha la Eneji, ka tshebedisano le bomphato ba lewa ke karolo ya lenaneo la ho theha Ditsha tsa Eneji tse Kopanetsweng dibakeng tse hlahelletseng ka bofuma. Lebenkele lena le nang le tsohle la eneji le fana ka phihlello ya mehlodi ya eneji e bolokehileng le ho kgoneha bakeng sa malapa a fumanehileng. Hodima moo, le fana ka tlhahisoleseding mabapi le tshebediso ya mehlodi ya eneji e bolokehileng, e hlwahlwa le ya tshebediso ya moshwelella ya tikoloho. Hape e hodisa lekala la SMME le ho hodisa menyetla ya mesebetsi ka dikgwebo tse amanang le eneji.1.6. Pitso le Dipontsho tsa Windaba e tla tshwarwa ho tloha ka la 2 ho isa ka la 4 Pudungwana 2016 Setsheng sa Matjhaba sa Dikopano sa Motse Kapa tlasa mookotaba  Re hahamalla 100% ya eneji e tsoseletswang  hape e matlafatsa maikitlaetso a mmuso a eneji e ka tsoseletswang. E bokanya bankakarolo ba kenetseng lethathama la boleng ba ditheko la eneji ya moya ka hara kontinente ya Aforika le Aforika Borwa ka ho qolleha. Hodima moo, Khonvenshene ya Selemo ka seng ya Bohlwahlwa ba Eneji ya Aforika e Borwa ya bo-11 ya 2016 e tla tshwarwa ho tloha ka la 8 ho isa ka la 9 Pudungwana 2016 Emperors Palace ho la Johannesburg e tla tsepamisa maikutlo hodima letoto la makala a amanang le eneji. Dintlha tse tla akaretswa di kenyeletsa boenjeneri ba eneji, ho matlafatsa bohlwahla, bolaodi ba ditsha le meaho, eneji e ka tsoseletswang le e nngwe e ka thoko, ho fehla ka kopanelo, ho fehla matla a motlakase, ditshebeletso tsa eneji le bokgoni ba ho e baballa.1.7. Kajeno, Moporesidente Jacob Zuma o tla kopanela bodulasetulo le Moporesidente Robert Mugabe ho Tulo ya Khomishene e Ntjha ya Dinaha tse Pedi ya Zimbabwe-Aforika Borwa. Morero o moholo ke ho tebisa dikamano tsa bobedi bona le tshebedisano-mmoho pakeng tsa dinaha tse pedi le ho matlafatsa le ho ntshetsapele bokgoni bo teng bakeng sa maqhama a tiileng makaleng a kgwebisano, matsete, merafo, metsi, eneji, ntshetsopele ya meralo ya motheo, dipalangwang, le Tlhahisoleseding ya Thekenoloji ya Dikgokahanyo (ICT), hara tse ding.Ho fihlela lena, dinaha tsena tse pedi di saenne Dimemorandamo tsa Kutlwano (di-MoU) le Ditumellano tse fetang tse 38, tse akaretsang lethathama le batsi la dintlha, tse kenyeletsang hara tse ding, kgwebisano le matsete, bofalli le mabaka a boemedi, tshireletso, temo, tikoloho, eneji, bophelo bo botle, hammoho le bonono le botjhaba.1.8. Ho tshwarwa ka katleho ha Kopano ya Selemo ka seng ya Badipolomate ke Lefapha la Dikamano tsa Matjhaba le Tshebedisano le Proudly South Africa Union Buildings ka la 29 Mphalane 2016 ho la Pretoria ho sebetsa jwaloka lepatlelo la bohlokwa la ho ruta setjhaba ka bodipolomate le merero ya leano la Aforika Borwa la Matjhaba. Mosebetsi ona o ne o bokantse diembasi, dikhomishene tse phahameng le mekgatlo ya matjhaba e ingodisitseng ho Aforika Borwa ho pepesa le ho kgothaletsa bodipolomate ba botjhaba ka dipontsho le boiqapelo tse kang bonono, mmino le dijo ho tswa lefatsheng ka bophara. Dimishione tsa bodibolomate tse fetang 60 le dikgwebo tse mmalwa tsa poraefete di pepesitse dihlahiswa tsa bona le menyetla selemong sena.2. Diqeto tsa Bohlokwa tsa Kabinete2.1. Kabinete e Ikgethang ya la 1 Pudungwana 2016, e fumane ditlaleho tsa kgatelopele ya Komiti ya Kahare ya Matona mabapi le Tlhabollo ya Dikgwebo tsa Puso (di-SOC), moo modulasetulo e leng Motlatsi wa Moporesidente, Cyril Ramaphosa.Sena se bakwa ke ho kenngwa tshebetsong ha dikgothaletso tse tjhaelletsweng monwana ke Kabinete ho tswa ho Khomishene ya Tekolo botjha ya Kantoro ya Moporesidente ya di-SOC ya selemo sa 2010. Kabinete e hatelletse katamelo ya ho ya ka mekgahlelo bakeng sa ho kenngwa tshebetsong ha dikgothaletso tsena.Kabinete e boeletsa hore ditheo tsohle tseo e leng tsa puso di tshwanela ho ba hlwahlwa le ho tsitsa ho tsa ditjhelete.Sehlopha sa diqeto se ile sa nkuwa ho tsitlallela morero wa leano le bohareng la ho matlafatsa di-SOC ho di kgontsha ho kgema le merero ya tsona ya ntshetsopele.Kabinete e tjhaelletse monwana Moralo wa Bonkakarolo ba Lekala la Poraefete wa phano ya meralo ya motheo o tla tataisa tshebedisano pakeng tsa di-SOC le lekala la poraefete.Kabinete e amohetse tataiso ya maemo a meputso le ditsiane tsa batsamaisi ba di-SOE.Kabinete e amohetse sefutho se batsi sa tataiso bakeng sa ho thonngwa ha diboto le bahlanka ba phethahatso, seo ka sona, Lefapha la Tshebeletso ya Mmuso le Tsamaiso le tla kena ditherisanong le diporofense le bomasepala, pele ha ho tjhaellwa monwana ke Kabinete.Moralo o motjha wa leano la boradiabo ba mmuso o ile wa kgothaletswa bakeng sa dipuisano tse tswelang pele. Sena se tla fella ka ho phatlalatswa ha molao o akaretsang wa SOC.Lefapha la Matlotlo le hlahisitse tshisinyo ya ho teka le ho beha ditjeho tsa dithomo tsa ntshetsopele tsa dikgwebo tsa mmuso, ho hlahiswa ha katamelo ena ho tla thusa ho matahanya mesebetsi ya kgwebo le eo e seng ya kgwebo ya di-SOC.Tsena di beha hantle di-SOC bakeng sa ho nyehela tabeng ya ho kenya tshebetsong Morero wa Ntshetsopele ya Naha (NDP): kaho ya meralo ya motheo, kgodiso ya moruo, keketso ya diindaseteri, ho thusa ho ntshetsapele maitsebelo a ka sehlohlolong, tlhahiso ya mesebetsi le ho ntlafatsa merero e meng ya diphethoho.2.2. Kabinete e tjhaelletse monwana hore Moralo o Kopanetsweng wa Eneji (IEP) o phatlalatswe bakeng sa tshekatsheko ya setjhaba ho neha bankakarolo le ba nang le monyetla wa ho sekasekana le ona. IEP e bopelletswe ka hara Molao wa Eneji, 2008 (Molao wa bo-34 wa 2008). O batla ho tataisa matsete a nako e tlang a meralo ya motheo ya eneji le ntshetsopele ya leano tse tla bopa sebopeho sa bokamoso sa eneji ya Aforika Borwa.IEP e a batleha bakeng sa ho netefatsa hore ditlhoko tsa tshebeletso ya eneji tsa hajwale le tsa kamoso di ka fihlellwa ka mokgwa o hlwahlwa o tla bang molemo ho tsa kahisano ka ho fetisisa, ha ka nqa e nngwe ho laolwa ditjeho tsa moruo, le ho sebeletsa ditshwanelo tsa naha tse kang phediso ya bofuma le tlhahiso ya mesebetsi le ho fokotsa dikgahlamelo tse mpe tikolohong.IEP e fana ka tjhebelopele ya nako e telele ya kamoo Aforika Borwa e ka sebedisang eneji ka ho phethahala jwaloka tsela ya ho dula e na le bophehisani, boo kannete bo batlang ho thusa kamoo mehlodi e fapafapaneng ya eneji e sebediswang kateng.2.3. Kabinete e fetotse qeto ya yona ya la 10 Phuptjane 2015 ho kgetha Koporasi ya Eneji ya Nutleleya ya Aforka Borwa jwaloka Lekala le tla kenya tshebetsong Lenaneo le Letjha la Kaho ya Nutleleya. Qeto ena, ka nako eo e nkilweng ka yona, e ne e thusitse Eskom ho tsepamisa maikutlo hodima diporojeke tsa Medupi, Kusile le Ingula le diphephetso tsa eneji tseo naha e neng e tobane le tsona.Kabinete e kgethile Eskom ho ba Mohlokomedi le Mosebedisi le Moreki bakeng sa Dipolante tsa Matla a Nutleleya ho ya ka Leano la Matla a Nutleleya la selemo sa 2008. Eskom e na le tshebetso ya dilemo tse fetang 30 tsa tshebetso e bolokehileng ya Polante ya Matla a Nutleleya ya Koeberg, eo e leng yona feela Polante ya Matla a Nutleleya Aforika, mme esale e hlahisa Tekolo ya Kgahlamelo ya Tikoloho le Ditlaleho tsa Polokeho tsa Dibaka tsa nutleleya bakeng sa dipolante tsa matla a nutleleya tse ka bang teng ho tloha ka selemo sa 2007.Kabinete hape e tjhaelletse monwana ho kgethwa ha Koporasi ya Eneji ya Nutleleya ya Aforika Borwa ho ba Mohlokomedi le Mosebedisi le Moreki bakeng sa Saekele ya Mafura a Nutleleya le Riektara ya Mesebetsi e Mengata.Lefapha la Eneji le tla tswela pele ho sebetsa ho ya ka thomo ya lona jwaloka lefapha le tekang maano le le hokahanyang la Lenaneo la Kaho la Nyutleleya.2.4. Kabinete e ile ya tsebiswa ka kgatelopele e mabapi le ho behwa sehlohlolong ha Moralo o Kopanetsweng wa Mehlodi (IRP) le ho tjhaella monwana hore ho tshwarwe dipuisano le setjhaba mabapi le mabaka a motheo le dikakanyo.Esale ho tloha ka IRP 2010-30 ho bile le dintshetsopele tse ngata tse amang lekala la eneji. Peho sehlohlolong ya tsamaiso ya IRP e lekalekanya merero e batlang e ba mengata ho netefatsa polokeho ya phepelo hore ho tle ho fokotswe ditjeho tsa motlakase, ho hodisa tlhahiso ya mesebetsi le ho sebeletsa ka lapeng, ho fokotsa dikgahlamelo ho tikoloho, ho fokotsa tshebediso ya metsi le ho fapanya mehlodi ya phepelo.Mokolokotwane wa pele e leng tlhophiso ya dikakanyo o tla sebediswa ho IRP o se o phethetswe, ha ho sa emetswe ho buisana le setjhaba. Mokolokotwane wa bobedi mabapi le ho hlahiswa ha ntlha ya motheo e leng moralo wa ditjeho o batlang o le tlase o se o phethetswe. Mokolokotwane wa boraro e leng tlhatlhobo ya sebaka o motjheng. Mme mokolokotwane wa bone, ke tlhotlhomiso ya leano.2.5. Kabinete e fumane peho sehlohlolong mabapi le dintshetsopele boemong ba dipuisano ho Mokgatlo wa Lefatshe wa Kgwebisano (WTO) le ho dumellana ka tlhokeho ya ho tsepamisa maikutlo hodima ntshetsopele ho lenaneo la tshebetso la kamora ditherisano tsa Nairobi mabapi le boitokisetso ba Pitso ya bo-11 ya Matona (MC11) ya WTO e tla tshwarwa ho la Argentina ka Tshitwe 2017.Sena se kgema le merero ya NDP ya ho hlahisa dikarabelo tse nepahetseng tsa leano ka hara tikoloho e fetofetohang ya lefatshe.2.6. Kabinete e ile ya tsebiswa ka diqeto tse nkuweng ke Lekgotla la Bohokahanyi la Moporesidente kopanong e neng e tshwerwe ka la 11 Hlakubele 2016. Sena ke setheo sa molao se thehilweng ho ya ka Molao wa Moralo wa Dikamano ka Hara Mmuso, 2005 (Molao wa bo-13 wa 2005), o kopanyang mekgahlelo e meraro ya mmuso mabapi le dintlha tsa ditabatabelo tse tshwanang tsa bohlokwa tsa naha ka morero wa ho matlafatsa taolo ya tshebedisano.Dintlha tse ileng tsa tshohlwa di ne di kenyeletsa: Ho kenngwa tshebetsong ha Lenaneo la ho Kgutlela Sethathong, tlaleho ya kgatelopele ya ho thehwa ha bomasepala ba tiiseleditsweng botjha; karabelo ya mmuso ho komello le dikgaello tsa metsi; le tekolo botjha ya Melawana ya Bofalli ya Aforika Borwa ya selemo sa 2014.2.7. Kabinete e tjhaelletse monwana phatlalatso ya Pampiri e Tshweu ya Moralo wa Ditshebeletso tsa Mello, bakeng sa tshwaelo ya setjhaba. E teka ditshisinyo tsa bohlokwa tsa leano le mekgwa e meng e bopang motheo wa molao o lekotsweng botjha wa ditshebeletso tsa mello o tla tlosa Molao wa Ditshebeletso tsa Ditimamollo, 1987 (Molao wa bo-99 wa 1987) wa kgale.Sena se tsamaelana le Lenaneo la ho Kgutlela Sethathong, ka ho beha qobello ho ba ditshebeletso tsa mello hore ba dule ba buisana le badudi ba ba sebeletsang hore ba sebetse mmoho bakeng sa ho fokotsa dikotsi le ho netefatsa mawa le mekgwa ya karabelo e hlwahlwa ha ba arabela ho mello e ropohileng le ho diketsahalo tse ding tse amehang ka potlako le ka bokgabane.Pampiri e Tshweu e fetola sebopeho sa ditshebeletso tsa mollo hore e se be tse tsepamisang maikutlo hodima ho tima mollo empa e be tse itshetlehileng hodima katamelo ya ho fokotsa dikotsi. Sena se nyehela ho bolaodi ba dikoduwa bo hlwahlwa bo kopanetsweng le ditshebeletso tsa mollo, ka ho beha bohareng boipaballo ho tsa mollo le thibelo, ka ho qolleha phokotso ya kotsi ya mollo e itshetlehileng hodima maemo a badudi tse tla nyehela haholo bakeng sa ho bopa metse e bolokehileng jwaloka ha ho hlakisitswe ho NDP.3. Dibili3.1. Kabinete e tjhaelletse monwana ho hlahiswa ha Bili ya Sehlomathiso ya Letlole la Dikotsi tsa Mebila, 2016 Palamenteng. Bili e fetola Molao wa Letlole la Dikotsi tsa Mebila, 1996 (Molao wa bo-56 wa 1996) o fanang ka ditefello tsa putseletso bakeng sa tahlehelo ka tshenyehelo e bakuweng ke bohlaswa ba bakganni ba makoloi.Bili e matahantswe le NDP le sephetho sa bo-13 se buang ka mokgwa wa tshireletso ya setjhaba o kenyeletsang le ho arabela ka ho netefatsa phano ya ditshebeletso e hlwahlwa le thuso ya kalafo ka nako ho thusa ka ho kokotlela le ho kgutlela mosebetsing, le tshireletso eo e seng ya phoso ho bebofatsa moralo wa ditjhelete ho ba mathateng.4. Diketsahalo tse tlang4.1. Ditho tsa Phethahatso ho parola le mekgahlelo e meraro ya mmuso di tla buisana le maAforika Borwa naha ka bophara nakong ya Beke ya Imbizo ya Naha ya Tsepamiso ya Maikutlo pakeng tsa la 7 le la 11 Pudungwana 2016, tlasa mookotaba,  Mmoho re ntshetsa Aforika Borwa pele:  Bokamoso ba rona   etsa hore bo re sebeletse . Kabinete e kgothaletsa maAforika Borwa kaofela ho nka karolo ka mafolofolo diketsahalong tsena le ho buisana le baetapele ba bona ba dipolotiki, kaha baahi ba nang le tlhahisoleseding le mafolofolo ke karolo e hlokolosi ya ho phethahatsa merero ya Tjhebelopele ya 2030, ya NDP. Lenaneo la Beke ya Imbizo ya Naha ya Tsepamiso ya Maikutlo le tla ba teng ho www.gov.za4.2. Aforika Borwa e tshwaya Kgwedi ya Naha ya Temoso ya Ditokelo tsa Boqhwala tlasa mookotaba:  Batho ba nang le Boqhwala   ke bankakarolo ba lekanang bakeng sa ho bopa bokamoso ba moshwelella  ho tloha ka la 3 Pudungwana le ho qetella ka Letsatsi la Matjhaba la Batho ba nang le Boqhwala, ka la 3 Tshitwe 2016.Lenaneo lena la kgwedi kaofela le tla sebediswa ho susumetsa setjhaba le ba nkang diqeto ho nka boikarabelo ba ho netefatsa hore batho ba nang le boqhwala ba fumantshwa tshwaro e lekalekanang ka ho lekalekanang. Mananeo hape a tla hlahisa temoso mabapi le bonkakarolo ba batho ba nang le boqhwala bakeng sa ho aha metse ya moshwelella le e momahaneng. Tlhahisoleseding e mabapi le ditokelo tsa batho ba nang le boqhwala e tla boela e fumantshwe bakeng sa ho tshehetsa matlafatso ya bona.Kabinete e ipiletsa ho maAforika Borwa oohle ho ntlafatsa ditokelo le boleng ba bophelo ba batho ba nang le boqhwala ho imatahantswe le boitlamo ba rona ho NDP ba ho eketsa phumantsho ya ditshebeletso, ka ho qolleha ho thuto ya boleng le kgiro bakeng sa batho ba nang le boqhwala.4.3. Kabinete e ipiletsa ho maAforika Borwa oohle ho tshehetsa letsholo la matsatsi 16 a Ntwa Kgahlanong le Meruso ho Basadi le Bana. Aforika Borwa e amohetse letsholo lena ka selemo sa 1998 jwaloka le leng la mawa a boitshunyako a lebisistseng popong ya setjhaba se phelang ntle le merusu.Matsatsi a 16 ke letsholo la matjhaba le etsahalang selemo ka seng ho tloha ka la 25 Pudungwana ho isa ka la 10 Tshitwe. Letsholo lena le rerile ho hlahisa temoso hara maAforika Borwa ka kgahlamelo e mpe eo merusu kgahlanong le basadi le bana e nang le yona. Hape le ipiletsa ho motho e mong le e mong ho ema ka matla kgahlanong le merusu ho basadi le bana.4.4. Kabinete e tjhaelletse monwana thomo ya Aforika Borwa ya ditherisano e sebetsang jwaloka motheo wa ho kena dipuisanong ho Tulo ya bo-22 ya Pitso ya Mekga ho Khonvenshene ya Moralo ya Mokgatlo wa Matjhaba a Kopaneng ya Diphethoho tsa Tlelaemete (COP22), le Tulo ya bo-12 ya Pitso ya Mekga e sebetsang jwaloka Kopano ya Mekga ho Porothokhole ya Kyoto (CMP12), e tla tshwarwa ho tloha ka la 7 ho isa ka la 18 Pudungwana 2016 Bab Ighli, Marrakech, ho la Morocco.Maemo a ditherisano a tsamaelana le NDP e kgothaletsang tikoloho ya moshwelella le hammoho le Molaotheo, e bolelang hore tikoloho e tshwanela ho baballwa bakeng sa meloko ya hajwale le e tlang.5. Maemo a Kabinete Mabapi le Dintlha tsa Bohlokwa Maemong a Hajwale5.1. Qeto ya Bolaodi ba Botjhutjhisi ba Naha (NPA) ya ho nyahlatsa diqoso tsa boqhekanyetsi kgahlanong le Letona la Ditjhelete Pravin Gordhan e tlisa ntlha ena pheletsong le ho dumella naha ho lebisa mekutung kaofela tabeng ya ho ntlafatsa moruo, ho aha tshepo ya batsetedi le ho phema ho theolwa ho tsa maemo a mekitlane ya lefatshe.5.2. Kabinete e tsebisitswe ka kgahlamelo ya komello hodima phepelo ya metsi ka hara Aforika Borwa ka ho qolleha ho tsepamisitswe maikutlo hodima Gauteng e fepelwang ka metsi ho tswa ho Tsamaiso e Kopanetsweng ya Noka ya Lekoa.Aforika Borwa e fumane dipula tse fokolang ka ho fetisisa esale ho tloha ka selemo sa 1904 (dilemo tse 114) ka dithempheretjha tse fetelletseng haholo ka Mphalane le Pudungwana ka selemo sa 2015. Sena se amme phepelo ya rona ya metsi habohloko moo palohare ya naha ya maemo a matamo e theohetseng ho 48.4% ha ho bapiswa le nako e tshwanang selemong se fetileng moo e neng e le 66.6%. Re ntse re le maemong a sa tsitsang haholo mme ho na le kgonahalo ya hore nako ya ho  kgutlela maemong a tsitsitseng e ka nna ya ba telele. Ho ka nka bonyane dilemo tse pedi ho ya ho tse tharo hore re bone mothamo wa matamo o iphumana hantle mme sena se ka nna sa eketseha ho isa dilemong tse hlano. Ha ho le jwalo, tsela ya rona ya ho iphumana e sa le telele.Mabapi le Tsamaiso e Kopanetsweng ya Noka ya Lekoa moo ho nang le matamo a 14 a fepelang Gauteng, tsamaiso ena hajwale e eme ho 49.1% ha ho bapiswa le 67.9% ka nako e tshwanang selemong se fetileng. Tsamaiso ena e fana ka metsi ho boholo ba diteishene tse fehlwang ka mashala tsa Eskom, Sasol, ba nosetsang masimo le merafo le diindaseteri ho la Mpumalanga Botjhabela, Leboya Bophirima, Foreisetata le Kapa Leboya, kahoo e fepela se ka etsang 45% ya moruo wa naha le 35% ya setjhaba. 80% ya metsi a tsamaiso ya Lekoa e sebediswa ke basebedisi ba lapeng. Ena ke beke ya boraro ha e sale letamo le ba ka tlase ho 50% nakong ena ya komello. Letamo la Lekoa hajwale le eme ho 26.4%, Letamo la Katse ho 38.4%, Letamo la Sterkfontein ho 91.5% le Letamo la Grootdraai 66.3%. Thibelo ya 15% bakeng sa tshebediso metseng ya ditoropo le 20% bakeng sa ho nosetsa e behilwe jwaloka ha e phatlaladitswe ho Koranta ya Mmuso ka la 12 Phato. Dithibelo tsena di a tlama.Moifo wa Setekginiki wa Tshebetso o thehilwe ho beha leihlo ho kenngwa tshebetsong ha dithibelo. Rand Water ke mofepedi e moholo wa metsi ka hara Gauteng mme sepheo ke ho fokotsa phepelo ho tswa ho Rand Water ka dilithara tse 687 milione ka letsatsi. Bomasepala kaofela ka hara sebaka sa phepelo ba fuwe dikepele tse itseng tseo ba lokelang ho di fihlella mabapi le ho fokotsa tshebediso ya bona ya metsi. Katamelo ya mathomo e ne e le ya ho eketsa hanyanehanyane le phokotso e butlebutle ya phepelo, ho qala ka 5% le ho nyolehela butlebutle ho 15% ka ho kgama divelofo tse kgolo. Ho tloha ka la 3 Mphalane ho ile ha fetohelwa ho thibelo e itshetlehileng hodima methamo.Ho bohlokwa hore basebedisi kaofela ba imatahanye le dithibelo ho etsa bonnete ba hore re lelefatsa phepelo ya rona ya metsi e teng. Porofense ya Gauteng e motjheng wa ho theha Setsha se Kopanetsweng sa Ditshebetso (JOC) ho beha leihlo le ho netefatsa boimatahanyo. Bomasepala kaofela hape ba laetswe ho theha ditsha tsa tshebetso hanghang le ho netefatsa hore dikgokahanyo le basebedisi di a ntlafatswa.Letamo la Lekoa le tla behwa ho 25% mme sena se tla fihlellwa ka ho fetisetsa metsi ho tswa letamong la Sterkfontein. Sena se a hlokahala bakeng sa ho tshireletsa bohlokwa ba metsi a yang Eskom, Rand Water le Sasol. Ho lokollwa ha metsi ho tla qala ka la 7 Pudungwana le ho tswela pele bakeng sa bonyane matsatsi a 54 ho isa ho la 30 Tshitwe. Bonyenyane ba ho lokollwa ha metsi bo hlophisitsweng boemong bona ke dikhubiki methara tse 190 milione tsa metsi tse tla fokotsa letamo la Sterkfontein ka se ka etsang 7%. Ho lokollwa ho siya-siyanang ho etswa bakeng sa ho fokotsa kotsi efe kapa efe ho badudi ba moo metsi a Sterkfontein a theohelang teng le ho fokotsa tshenyo ya mabopo a dinoka tseo e sa le di omme ka nako e telele.Kabinete e ipiletsa ho maAforika Borwa ho sebedisa metsi ka bokgabane le ho a baballa. Basebedisi kaofela ba metsi ba tshwanela ho ikobela dithibelo tsa metsi moo di kentsweng tshebetsong teng, le ho tswela pele ho baballa metsi, le ho sebedisana le bomasepala. Mmuso o leka ka matla kaofela ho lwantshana le maemo a hajwale le ho sebetsa le bankakarolo kaofela dibakeng tse thefutsweng ke komello.5.3. Modulasetulo wa Khomishene ya Kopano ya Aforika (AU), Ngaka Nkosazana Dlamini-Zuma o ne a tshwere dipuisano pakeng tsa Bahlophisi ba Dikoranta le Bahlanka ba Dikoranta ho tswa ho ditho tsa Dipuso tsa Kopano ya Aforika kaofela tse 54, tlasa mookotaba:  Re Tebisa pale ya Aforika le Bokgoni ba ho Fihlella Lenaneo la 2063 . Lenaneo la 2063 le ipiletsa ho mekgahlelo yohle ya setjhaba sa Aforika le dibaka tse potapotileng Aforika ho aha Aforika e tswetseng pele le ho kopana ho itshetlehilwe hodima ditlwaelo tse tshwanang le bokamoso bo tshwanang.Bankakarolo ba ile ba thuhisa mekolokotwane ya AU bakeng sa dilemo tse nne tse fetileng, ba una kutlwisiso e betere ya Lenaneo la 2063 le kamoo boraditaba ba Aforika ba ka bang ka pelepele ka ho le tsebahatsa le ho le kgannela pele. Karolo ya ho tlaleha ditaba ka ho nepahala bakeng sa ho bopa pale ya Aforika le ho tsitlallela thuo ya mehlodi ya ditaba hara maAforika e ile ya tshohlwa.5.4. Kabinete e itahlela ka setotswana sehopotsong sa bophelo le dinako tsa OR Tambo jwaloka sesupo sa tlhompho le kananelo bakeng sa karolo eo a e bapetseng mabapi le ho sututsa lenaneo la Aforika Borwa e se nang kgethollo ka morabe, bong, ya demokerasi le tswelopele. Lefapha la Bonono le Botjhaba le se le qadile ka ho hlophisa Mokete wa Dilemo tse Lekgolo wa OR Tambo ka 2017.Kabinete e thoholeditse ba latelang:5.5. Mamelodi Sundowns bao e leng bomampodi ba batjha ba Bolo ya Aforika kamora ho hapa Liki ya Khonfedereishene ya Bompodi ba Bolo ya Aforika. Kabinete e leboha batshehetsi kaofela le maAforika Borwa kaofela bakeng sa ho tshehetsa sehlopha, se entseng Aforka Borwa motlotlo. Sundowns e imatahantse le sehlopha se seng sa Aforika Borwa, Orlando Pirates se hapileng mohope wa sehlopha se ka hodimo sa bomampodi ba Aforika ka selemo sa 1995 ho fumanela naha naledi ya pele ya tlhodisano ena.5.6. Bahlodi ba Dikgau tsa Selemo ka seng tsa Setsha sa Dintlafatso tsa Lekala la Tshebeletso ya Mmuso tsa Selemo ka seng tsa bo-14 ba tla tswela pele ho hlodisana bakeng sa Kgau ya Montlafatsi wa Selemo wa Lekala la Mmuso e labalabelwang ke bohle. Dikgau di hodisa le ho kgothaletsa mesebetsi ya ntjhafatso e hlwahlwa ka ho fetisisa ka hara lekala la mmuso le ho keteka dikatleho tsa batho ka bo mong le dihlopha mekgahlelong kaofela ya mmuso. Di sebetsa jwaloka sesebediswa sa ho atolosa ntjhafatso le ho kgothaletsa ba bang ho hahamalla ntlafatso bakeng sa phano ya ditshebeletso e ntlafetseng.Kabinete e fetiseditse matshediso a yona ho ba latelang:5.7. Ho lelapa le metswalle ya Motlatsi wa mehleng wa Letona la Ntshetsopele ya Setjhaba, Mofumahadi Bongi Maria Ntuli eo e neng e le mosebeletsi wa batho le molwanedi ya itetseng wa merero ya bong.5.8. Ho fetisetsa matshediso ho lelapa le metswalle ya raditaba wa ditshwantsho, Monghadi Juda Ngwenya eo ditshwantsho tsa hae tsa makgabane di bontshitseng nalane ya rona le ho re qobella ho qoqa ka maemo a matle a naha ya rona le kontinente.5.9. Ho lelapa le metswalle ya Abram Thuri Phago ya hlokahetseng ha diterene tse pedi di ne di thulana makgaohanong a seporo haufi le Tembisa ho la Johannesburg le ho lakaletsa bohle ba lemetseng ho fola ka potlako. Lefapha la Dipalangwang le tla sebetsa le Lekala la Bapalami ba Diterene la Aforika Borwa (Prasa) le Bolaodi ba Polokeho ya Ditereneng ho akofisa Boto ya Dipatlisiso mabapi le dipatlisiso ka botlalo ho fumana sesosa sa kotsi bakeng sa ho thibela ho etsahala hape ha dikotsi tse kang tsena tse bolayang.5.10. Ho lelapa la moetapele wa baithuti wa Yunivesithi ya Thekenoloji ya Tshwane Lesego Benjamin Phehla ya hlokahetseng kotsing ya ho thula ke koloi ho la Soshanguve.5.11. Ho batho ba Cameroon ho latela kotsi e bohloko ya terene pakeng tsa Yaound  le Douala e siileng batho ba 79 ba hlokahetse. Kabinete hape e lakaletsa makgolo a batho ba lemetseng ho fola ka potlako.6. DithonyoDithonyo kaofela di lokelwa ke ho netefatswa ka mangolo a thuto le tumello e amehang.6.1. Katoloso ya konteraka ya Mosebetsi wa Ngaka Sam Makhudu Gulube jwaloka Mongodi wa tsa Tshireletso.6.2. Monghadi ZU Dangor jwaloka Molaodikakaretso (DG) ho Lefapha la Ntshetsopele ya Setjhaba.6.3. Monghadi Robert D Nkuna ho maemo a DG ho Lefapha la Dikaho tsa Motheo tsa Dikgokahanyo le Ditshebeletso tsa Poso.6.4. Ngaka Thulani Dlamini jwaloka Mohlanka e Moholo wa Phethahatso wa Lekgotla la Diphuputso la Saense le Diindaseteri.6.5. Lekala la Phatlalatso ya Bonono, Setso le Nalane ya Naha, Tlhaho, Botjhaba le Lefa la Meaho la Boto ya Khomishene ya Naha ya Dipetjho:a) Mofumahadi Marjorie MM Letoaba (Modulasetulo);b) Monghadi Thendo Resnic Ramagoma (Motlatsi wa Modulasetulo);c) Monghadi Thanduxolo Lungile; led) Monghadi Sershan Theeyaagaraj Naidoo.6.6. Boto ya Ditho tsa Terasete ya Terasete e Ikemetseng ya Ntshetsopele:a) Moporofesara Somadoda Fikeni (Modulasetulo);b) Mofumahadi Nomvula Rakolote (Motlatsi wa Modulasetulo);c) Monghadi Theo Charl Adam;d) Monghadi Siyaduma Biniza;e) Mofumahadi Phelisa Nkomo;f) Mofumahadi Andani Amandaline Makhado;g) Mofumahadi Octavia Matshidiso Matloa;h) Monghadi Tlhotse Enoch Motswaledi;i) Monghadi Rashid Amod Sadeck Patel;j) Ngaka Lulama Zitha;k) Monghadi Zakhele Alex Tummy Zitha; lel) Ngaka Gcwalisile Cynthia Zulu-Kabanyane.Dipotso:Donald LiphokoMohala: 082 901 0766"
Pehelo ya kopano ya Kabinete ya la 16 Pudungwana 2016,17 Nov 2016,https://www.gov.za/speeches/statement-cabinet-meeting-16-november-2016-17-nov-2016-0000,https://www.gov.za/st/speeches/statement-cabinet-meeting-16-november-2016-17-nov-2016-0000,"1. Ho Kenngwa Tshebetsong ha Mananeo a Bohlokwa a Mmuso1.1. Ditlaleho tsa kgatelopele ya diphetho tsa kotara ka nngwe di ile tsa hlahiswa ho Kabinete bakeng sa nako ya la 1 Phupu ho isa ho la 30 Loetse 2016. Ditlaleho tsena di beha leihlo mabakeng a ho kenngwa tshebetsong ha Lenaneo la Mmuso la Tshebetso ho imatahantswe le dipehelo tsa Moralo wa Lewa la Nako e Bohareng (MTSF) le Morero wa Ntshetsopele ya Naha (NDP).1.2. Matona a Dikarolo ka ho latelana ha ona, ka Tsamaiso ya Dikgokahanyo le Tlhahisoleseding ya Mmuso (GCIS), a tla hokahanya dikopano tsa dikarolo tsa dikopano tsa boraditaba ho hlahisa mekolokotwane ya mafapha e fihlelletsweng nakong eo, hamorao kgweding ena.Tse ding tsa diphihlello ho tswa ho Ditlaleho tsa Kgatelopele ya Diphetho tsa Kotara ka nngwe nakong e tlasa tekolo:Moruo1.3. Lefapha la Ntshetsopele ya Dikgwebo tse Nyenyane le tsheheditse dkgwebo tse 149 kotareng e tlasa tekolo. Ho tlatseletsa, dikoporasi tse 104 di ile tsa tshehetswa ka Sekema sa Ditsiane tsa Dikoporasi (CIS). Maitshunyako ana a bulela bokgoni ba Dikgwebo tse Nyenyane, tse Mahareng le tse Kgolo (di-SMME), dikoporasi, dikgwebo tsa makeisheneng le tsa metseng ya mahae.1.4. Ka hara lekala la temo   dikgwebo tsa temo tse 172 tse ntjha le tse 23 tseo e seng tsa temo di ile tsa tshehetswa ka maikitlaetso a fapafapaneng. Di-SMME tsa tlatsetso tse 337 tse ntseng di le teng di ile tsa hlwauwa mme di tla tshehetswa ka thupello le ho fihlella dimmaraka. Dikoporasi tse 240 di ile tsa tshehetswa ka CIS.1.5. Mosebetsi wa Komiti ya Kopanelo ya Matona ya Matsete o qala ho beha ditholwana. Nakong ya kotara e tlasa tekolo, Invest SA e thusitse ka matsete a ho kenya dipeipi tse tsamaisang kgase a ballwang ho R18.2 bilione bakeng sa haholoholo kgase e ngata bakeng sa ho thusa diporojeke.Ntwa kgahlanong le botlokotsebe le boboduHo lwantsha botlokotsebe le bobodu e dula e le ntlha e ka sehlohlolong ya mmuso. Re ikemiseditse ho fedisa ditlokotsebe ka hara metse ya rona le ho tswela pele ho sebetsa bakeng sa Aforika Borwa e bolokehileng haholo moo baahi kaofela ba bolokehileng le ho ikutlwa ba le jwalo.1.6. Bolekane pakeng tsa badudi le mmuso bo a hlokeha ho lwana kgahlanong le botlokotsebe le bobodu. 98.9% ya diteishene tsa sepolesa di tlalehilwe di na le Diforamo tsa Badudi tsa Sepolesa tse sebetsang tse nyehelang bakeng sa tikoloho e bolokehileng le e tshiretsehileng bakeng sa baahi ba yona.1.7. Kgatelopele e ntse e tswela pele ho etswa mabapi le ntwa kgahlanong le bobodu. Batho ba 58 ba ile ba tshwarwa mabapi le ho fokotsa bobodu ka hara bahlanka ba mmuso ka nako ya tlaleho. Batho ba bahlano ba ile ba tshwarwa bakeng sa bobodu kapa ditlolo tsa molao tse amanang le bobodu moo tjhelete e amehang nyeweng ka nngwe e fetang R5 milione mme boleng ba ditaelo tsa ho kgina tse fumanweng ke R185 milione.MobuMabidi a puseletso a ya matha bakeng sa ho kgutlisetsa seriti sa ba sotlehileng nakong ya mmuso wa kgethollo. Kgatelopele e bonahalang e entswe bakeng sa ho kgutlisetsa seriti sa ba sotlehileng nakong ya mmuso wa kgethollo.1.8. Dihektare tse 54 400 tsa mobu o dutseng hantle di ile tsa tholahala le ho ajwa mme dihektare tse 51 188 di ile tsa abelwa bahlahisi ba ntseng ba thuthua. Dihektare tse 6 530 tsa lefatshe le tholahetseng di ile tsa abelwa badudi ba mapolasing le basebeletsi ba hirileng.1.9. Ho ditseko tsa mobu tse 112 tse phethetsweng tse 57 di ne di le metseng ya mahae le ho tswela molemo batho ba 2 553 malapeng a 467.1.10. Haufinyana tjena, Mokhomishenara e Moholo wa Ditseko tsa Mobu o tjhaelletse monwana ho Kenngwa ha Mokgahlelo wa 2 bakeng sa ho phethela tseko ya mobu ya Badudi ba Masinenge le tseko ya Lelapa la Mtshali ka ho buseletswa ka tefello ya tjhelete.Boleng kaofela ba ho phethelwa ha tseko ya Masinenge ke R7, 100,608.00 molemong wa malapa a 64 a ileng a tiisetswa hore ke diphofu tsa ho nkelwa mobu.Khomishene ya Puseletso ya Ditokelo tsa Mobu e, nakong ya la 1 Mmesa 2016 ho isa ho la 31 Mphalane 2016 se e lefile se ka fihlang ho diranta tse bilione e le puseletso ho batseki ba mobu ba ileng ba nkelwa ditokelo tsa bona tsa ho ba le mobu.1.11. Diphetho tsa haufinyana tsa tlaleho ya Setheo sa Dikamano tsa Merabe:  Bophelo ka hara Aforika Borwa: Mabaka a ho ba le Tshepo  e bontsha hore bophelo ka hara Aforika Borwa bo betere kajeno ha bo bapiswa le dilemong tse 20 tse fetileng.Ka selemo sa 2015 Palohohle ya Dihlahiswa tsa Naha (GDP) ya nnete ya lekeno la motho ka mong e ne e le hodimo ka 33% ho feta selemong sa 1994; kgolo ya lekeno la motho ka mong le phahame ho tloha ho R23,686 ka selemo sa 1994 ho ya ho R33,660 ka selemo sa 2015 (keketseho ya 42%), palo yohle ya batho ba sebetsang e menahane habedi ho tloha ho 7.9-milione ka selemo sa 1994 ho ya ho 15.6-milione ka selemo sa 2015; phumantsho ya matlo a semmuso e eketsehile ka 131.3% ho tloha ka selemo sa 1996 ho ya ho sa 2016; sekgahla sa boingodiso diyunivesithing se eketsehile ka 281.4% ho tloha ho 211,756 ka selemo sa 1985 ho isa ho 807,663 ka selemo sa 2014; palo ya ditshwaetso tse ntjha tsa HIV di theohile ho tloha ho 646,806 ka selemo sa 1999 ho ya ho 321,497 ka selemo sa 2015; ho bile le keketseho ya 62.5% ya ditsebi tsa kalafo lekaleng la mmuso pakeng tsa selemo sa 2000 le sa 2015; le sekgahla sa dipolao se theohile ka 49.3% ho tloha ka 1994.Tsena di hlakisa hore leha ho ntse ho na le diphephetso, bophelo bakeng sa maAforika Borwa bo ntlafetse dilemong tse mashome a mabedi tse fetileng. Kabinete e kgothaletsa makala kaofela a setjhaba ho ahella hodima dintlafalo tsa setjhaba sa rona esale ho tloha qalong ya demokerasi. Ho sa ntsane ho na le tse ngata tse ntle bakeng sa naha ho feta tse mpe.Ho kenngwa tshebetsong ha lenaneo la mmuso la tshebetso:1.12.  Beke ya Naha ya Tsepamiso ya Maikutlo ya bohlano e neng e tshwerwe ho tloha ka la 7 ho isa ka la 13 Pudungwana 2016 tlasa mookotaba  Mmoho re ntshetsa Aforika Borwa pele: Bokamoso ba rona   etsa hore bo re sebeletse  e bonahetse ha maAforika Borwa a ne a buisana le mmuso ka mafolofolo. Nako ena ya dipuisano tse matla e boetse e nyehela bakeng sa baahi ba nang le tlhahisoleseding le ho ba mafolofolo; e leng ntlha e hlokolosi bakeng sa ho tlisa Tjhebelopele ya 2030 ya NDP.Moporesidente Jacob Zuma o qadile beke ena nakong ya Imbizo Sekolong sa Poraemari sa Marhulana Tembisa, ho la Gauteng moo laboratori ya dikhompyutha e nang le thepa ka botlalo e ileng ya fanwa.1.13. Ho bulwa ha tsela le borokgo tsa Swartkopfontein pakeng tsa Aforika Borwa le Botswana ho bula kgaolo e ntjha mabapi le ho hokela lediboho la Swartkopfontein ho la Botswana motseng wa Ramotswa. Meralo ya motheo ya tsela le borokgo tse ntlafaditsweng, ka matsete a R78.5 milione o entse hore ho be le mesebetsi e 51 ya ka dinako tsohle nakong ya dikgwedi tse 23 tsa konteraka, ka basebeletsi ba hlahang dinaheng ka bobedi.1.14.  Lenaneo la tsoseletso ya Dibaka tsa Diindaseteri, tlasa Letona la Kgwebisano le Diindaseteri, Rob Davies le hlahisa mesebetsi ka hare le ho potoloha makeishene le metse ya mahae. Lenaneo lena le ile la kenngwa tshebetsong e le karabelo ya kgoeletso ya Moporesidente Jacob Zuma ya ho sebeletsa moo ho tla lebisang ho kaho ya diindaseteri ka botlalo le kgolo e kenyeletsang hara tse ding. Lefapha la Kgwebisano le Diindaseteri ho fihlela mona le se le tsetetse R22.5 milione bakeng sa tsoseletso ya Sebaka sa Diindaseteri sa Komani. Nakong ya mokgahlelo wa pele wa lenaneo la tsoseletso, di-SMME tse supileng di ile tsa thonngwa jwaloka borakonteraka ba tlatsetso bakeng sa boleng ba R5,3 milione. Basebetsi ba matsoho ba lehae ba 71 ba ile ba hirwa, moo 63% e neng e le batjha.Lenaneo la Boradiindaseteri ba Batho ba Batsho, ka morero wa ho eketsa bankakarolo ka hara lekala la tlhahiso, ho fihlela kajeno le se le tsheheditse Boradiindaseteri ba 22 ba Batho ba Batsho le ho hlahisa mesebetsi e 1 500. Ho fannwe ka R1.5 bilione ho tshehetsa boradiindaseteri bana.1.15.  Beke ya Lefatshe ya Baetapele ba Dikgwebo (GEW) e ile ya thakgolwa Johannesburg Labohlano le fetileng ke Motlatsi wa Moporesidente, Cyril Ramaphosa, a tsheheditswe ke Letona Lindiwe Zulu. E tla tshwarwa ho tloha ka la 14 ho isa ho la 20 Pudungwana 2016, mme ke pokano e kgolo ka ho fetisisa ya bantjhafatsi le baetapele ba dikgwebo ba thakgolang mekgwa ya ho qala dikgwebo ka ho etsahatsa mehopolo, ba kgannang kgolo ya moruo le ho hlasimolla ntshetsopele ya moruo wa kahisano. Kabinete e ananela balekane ba kgwebo le ba kahisano bakeng sa ho tlisa GEW Aforika Borwa, e leng Mmuso wa Porofense wa Gauteng, Motsemoholo wa Johannesburg, Hollard, Microsoft, IDC, SABS, SAB, SEA Africa, Global Entrepreneurship Network le Kauffman Foundation. Diketsahalo tse fetang 80 tsa balekane di tla etsahala nakong ena. GEW ke selelekela sa Khonkerese ya Baetapele ba Lefatshe ba Dikgwebo (GEC) e tla tshwarwa lekgetlo la pele ka hara kontinente ya Aforika ho la Johannesburg ka Hlakubele 2017, moo baemedi ba fetang 5 000 ho tswa dinaheng tse 160 ba lebeletsweng.1.16. Letona Nomvula Mokonyane ka la 14 Pudunwana 2016 le thakgotse Polante ya Tlhwekiso ya Metsi a Ditshila ya Drakenstein le ho fana ka yona ho Masepala wa Drakenstein ho la Kapa Bophirima. Boleng ba porojeke bo akanngwa ho R 171 000 000 mme e tswetse molemo bolaodi ba lehae le badudi ka ho fana ka boiphihlelo le thupello ho tsa kaho; ho thaothwa ha batho ba lehae; le ho fumana thepa ho tswa ho bafepedi le bahlahisi ba lehae.Phano ya tshebeletso ya mantlha ya metsi ho badudi ho nyehela bakeng sa ntlafatso ya boleng ba metsi ka hara Berg River le ho fokotsa kgahlamelo ya metsi a boleng bo tlase a nosetsang.1.17. Metsi le tsamaiso ya dikgwerekgwere ke motso wa bohlokwa wa ntshetsopele ya moshwelella. Lefapha la Metsi le Tsamaiso ya Dikgwerekgwere le kene Letsholong la Tsamaiso ya Dikgwerekgwere le tla qetellang ka Letsatsi la Lefatshe la Matlwana ka la 19 Pudungwana 2016, le sebediswang ho hlahisa temoso, ho ruta le ho sebedisa mekutu ho netefatsa hore e mong le e mong o fumantshwa ditshebeletso tsa tsamaiso ya dikgwerekgwere tse kgabane.Aforika Borwa e itlamme ho akofisa phano ya ditshebeletso tsa metsi le tsamaiso ya dikgwerekgwere, mme kahoo e kgutlisetsa seriti ka ho qolleha sa batho ba metse e neng e tinngwe menyetla pele. Lenaneo la Phediso ya Mabakete le reretswe ho tobana le masalla a matlwana a mabakete jwalo ka mokgwa wa tsamaiso ya dikgwerekgwere diporofenseng tse nne, e leng Kapa Botjhabela, Freistata, Leboya Bophirima le Kapa Leboya. Mabakete kaofela a 25 091 a fedisitswe ho fihlela mona mme mabekete kaofela a 27 147 a sa ntse a tla fediswa.1.18. Ho atleha ha batjha ho tswa ho lenaneo la dilemo tse nne la Dihlopha tsa Naha tsa Tshebeletso ya Batjha ba Mahaeng (NARYSEC) ka la 17 Pudungwana 2016 le tlatseletsa mananeo le maikitlaetso a mmuso a ho hlahisa mesebetsi. Lenaneo lena, le ileng la thakgolwa ka selemo sa 2010, ke lenaneo la ntshetsopele ya maitsebelo le kgiro ya batjha le thusang ho fetola batjha ba metse ya mahae hore e be bahlahisi ba mesebetsi e seng babatli ba mesebetsi.1.19.  Seboka sa Bomasepala sa Lenaneo la Katoloso ya Mesebetsi ya Setjhaba (EPWP) se tseleng ho tloha ka la 15 ho isa ka la 17 Pudungwana 2016 tlasa mookotaba:  Sheba, Utlwa le ho Fihlella Mananeo a Kgiro a Setjhaba , Setsing sa Dikopano sa St George ho la Gauteng. EPWP ke boikitlaetso bo ka sehloohong ba mmuso, bo nyehelang bakeng sa mosebetsi o nang le seriti le boitekanelo ba moshwelella, thuto, bophelo bo botle, ntshetsopele ya dibaka tsa mahae, polokeho ya dijo le tlhabollo ya mobu, ho kenyeletswa ntwa kgahlanong le botlokotsebe le bobodu.Seboka se tsepamisitse maikutlo hodima dikarolwana tse tlwaelehileng tsa lenaneo ka ho fana ka monyetla wa ho arolelana diphihlello le diketso tse ntle ka ho fetisisa. Sena se matlafatsa mekutu ya mmuso ya ho fana ka menyetla ya mesebetsi le phumantsho ya maitsebelo ka thupello eo ka ho le leng e tsoseletsang badudi ba futsanehileng.Menyetla e fetang 7 milione ya mesebetsi e hlahisitswe ka EPWP ho tloha ka selemo sa 2004 ho ya ho sa 2016. Sena se bontsha ho kenngwa tshebetsong ho atlehileng ha lenaneo lena ke mafapha kaofela a mmuso, bomasepala le badudi ka kakaretso. Mokgahlelo wa 3 wa EPWP o selemong sa ona sa boraro sa ho kenngwa tshebetsong   moo ho bonahetseng ho hlahiswa ha dipehelo tsa lefatshe tse laolang ho kenngwa tshebetsong ha lenaneo mme mosebetsi o moholo wa lona e leng ho kgothaletsa ho kenyeletsa badudi moo diporojeke tsa EPWP di kenngwang tshebetsong. Sena se dumella ponaletso mabapi le ho thaothwa.1.20. Ho falla ho tloha ho kgaso ya analoko ho ya ho ya dijithale ho atlehileng bakeng sa badudi ba ka hara sebaka sa Dipontsho tsa Sekwere sa Kilomithara ho la Kapa Botjhabela, ho bolela hore badudi bana ba hara ba bang ba pele ba ho fihlella letoto ka botlalo la melemo ya boleng ba modumo o ntlafetseng le setshwantsho tse tsamaelanang le thelevishene ya dijithale.Tsebiso ka Letona Muthambi ya ho phethela motjha wa ho fallela ho tsamaiso ya kgaso ya dijithale ka Tshitwe 2018 ka katamelo ya ho ya ka diporofense e ya etsahala, jwaloka ha ho se ho simollotswe ho la KapaLeboya le Limpopo. Boingodiso bo buletswe Freistata, Mpumalanga le Limpopo. Boingodiso hape bo tla bulelwa Leboya Bophirima, Kapa Botjhabela, KwaZulu-Natal, Kapa Bophirima le Gauteng ha mmamorao.1.21. Ho tingwa ha mokgwa wa analoko ho etsa karolo ya motjha wa naha wa Bofalli ba Kgaso ya Dijithale ka hara naha. Malapa a futsanehileng a tshwanelwang ke tshehetso ya mmuso a kgothaletswa ho ingodisa bakeng sa di-STB tsa mahala Dikantorong tsa bona tsa Poso tsa lehae.1.22. Kabinete hape e ile ya tsebiswa ka moralo wa ho epolla masalla a balwanedi ba dipolotiki ba ileng ba fanyehwa nakong ya mmuso wa kgethollo. Ho bile le bonyane batshwaruwa ba dipolotiki ba 130 ba ileng ba fanyehwa mabapi le ditlolo tsa molao tse amanang le dipolotiki pakeng tsa dilemo tsa 1960 le 1990, seo kamora sona kahlolo ya lefu e ileng ya kginwa. Barati bana ba naha ba tla bolokwa dibakeng tsa bona tsa sethathong.Tsamaiso ena e latela Porojeke ya Kepollo ya Bafanyehuwa ka la 23 Hlakubele 2016 Setsheng sa Tlhabollo ya Batshwarua sa Kgosi Mampuru II, ho qala ka kepollo ya masalla a balwanedi ba dipolotiki ba 83 bakeng sa nako ya dikgwedi tse tsheletseng pele ho mafelo a 2016/17.1.23. Kabinete e amohetse qeto e atlehileng ya Tulo ya bo-3 ya Khomishene ya Dinaha tse Pedi pakeng tsa Botswana le Aforika Borwa e neng e eteletswe pele ke Moporesidente Jacob Zuma le wa mphato wa hae Moporesidente Seretse Ian Khama ho boela ho tebisa tshebedisano-mmoho ya moruo pakeng tsa dinaha ka bobedi.Akofiso ya mosebetsi wa Porojeke ya Phethisetso ya Metsi a Dihlaba a Lesotho, ho kenngwa tshebetsong ha Lewa la kaho ya Diindaseteri la Ntshetsopele ya Badudi ba Aforika e Borwa (SADC) le Moralo wa Ntshetsopele wa Lewa la Ponahalo la Lebatowa ho hlahisa matoto a bokgoni ba dikgwebo tsa lebatowa le tlhahiso, le tshebedisano ho bolaodi ba madiboho ho lwantsha botlokotsebe ba ho tshela madibohong bo kang ba ho tsongwa ho seng molaong ha ditshukudu le ditlou, e ne e le tse ding tsa dintlha tsa dipuisano.Aforika Borwa e thathiselleditse botjha tshehetso ya yona ya SADC ya ho iketa bakeng sa sekgeo sa ho ba Modulasetulo wa Khomishene ya Kopano ya Aforika (AU), ha Mohlomphehi Ngaka Pelonomi Venson-Moitoi, Letona la Merero ya Matjhaba le Tshebedisano la Riphabliki ya Botswana.1.24. Mopresidente Jacob Zuma o phethetse ka katleho Leeto la Tshebetso ho ya Addis Ababa, Riphabliking ya Demokerasi ya Bofederale ya Ethiopia moo a neng a kenetse kopano ya Komiti ya Boemo bo Hodimo ya AU mabapi le Libya ho lekola botjha le ho tshohla kgotso le maemo a tshireletso ka hara Libya. Komiti e tshohlile le ho dumellana ka dintlha tse ngata tse tla thusa ho fumana tharollo ya moshwelella ya diphephetso tse tobileng batho ba Libya. Jwaloka ditho tsa AU re batla ho bona ho na le kgotso le botsitso ka hara Libya mme komiti e dumellane hore jwaloka Aforika re lokela ho kgothaletsa ka matla mekga kaofela e amehang ka hara Libya ho fumana tharollo ya mathata a tobaneng le naha.Moporesidente Zuma hape o ile a nka karolo ho Seboka sa Bobedi se sa Tlwaelehang sa Dinaha tsa Boithaopi tsa Bokgoni ba Aforika ba Karabelo ya Hanghang ya Dikoduwa (ACIRC). Sepheo sa Seboka e ne e le ho tshohla maemo a Lebotho la ACIRC ho latela boitshwaro ba Diketso tsa Setheo sa Taolo (CPX) sa UTULIVU AFRICA I le II le netefatso ya bokgoni bo tshepisitsweng ho tloha ka Motsheanong 2014 ho ya ho Mmesa 2015. Dinaha tse ithaopang ho ACIRC, tse kenyeletsang Aforika Borwa, di entse qeto ya ho nka ketapele ya ho tlisa ditharollo tsa seAforika bakeng sa diphephetso tsa Aforika ntle le boitshunyako ba dinaha tsa ka ntle.2. Diketsahalo tse Tlang2.1. Matsatsi a 16 a Ntwa Kgahlanong le Merusu ho Basadi le Bana a qala selemo ka seng ho tloha ka la 25 Pudungwana (Letsatsi la Matjhaba la Phediso ya Merusu Kgahlanong le Basadi le Bana) ho isa ho la 10 Tshitwe (Letsatsi la Matjhaba la Ditokelo tsa Botho). Matsatsi a mang a bohlokwa a sehopotso nakong ena a kenyeletsa Letsatsi la Lefatshe la Aids ka la 1 Tshitwe le Letsatsi la Lefatshe la Batho ba nang le Boqwhala ka la 3 Tshitwe.Mookotaba wa selemo sa 2016 wa matsatsi a 16 a Ntwa ke  Mpalleng le nna: mmoho re ntshetsa Aforika Borwa e hlokang merusu pele  le ho tshwarellwa ka katamelo ya selemo kaofela ka ho dula re sebetsa le badudi.Moporesidente Jacob Zuma ka la 25 Pudungwana 2016 o tla thakgola Dipuisano tsa Naha moo Ditereke tsa Bomasepala di tla hlophisang dipuisano tsa selemo kaofela. Dipuisano di tla kenyeletsa ntshetsopele ya maitsebelo le matlafatso bakeng sa badudi, haholoholo bakeng sa basadi, hammoho le ntlafatso ya phano ya ditshebeletso mabapi le phumantsho ya ditshebeletso tsa toka le dikeletso le bophelo bo botle. Ke mosebetsi wa maAforika Borwa kaofela ho itahlela ka setotswana ntweng e kgahlanong le merusu ho basadi le tlhekefetso ya bana.2.2. Letona la Dikamano tsa Matjhaba le Tshebedisano Maite Nkoana-Mashabane le Letona la Mehlodi ya Tlhaho le Tikoloho la Federeishene ya Russia, Monghadi Sergey Donskoy, ba tla kopanela bodulasetulo ba Tulo ya bo-14 ya Komiti ya Kopanelo ya Mebuso e Kopaneng ya Tshebedisano-mmoho ya Kgwebisano le Moruo (ITEC) pakeng tsa Aforika Borwa le Russia ka Labohlano, la 18 Pudungwana 2016, Pretoria.Tulo ena e lebeletswe ho dumellana hodima meralo e itseng ya tshebetso ho akofisa ho kenngwa tshebetsong ha maitlamo a teng ka hara makala kaofela a ITEC, ho kenyeletswa kgwebisano, matsete le tsa dibanka; mehlodi ya diminerale; eneji; temo, meru le botshwasi ba ditlhapi; dipalangwang; saense, thekenoloji le sepakapaka; mehlodi ya metsi; le thuto le toka.2.3. Motlatsi wa Moporesidente Cyril Ramaphosa o tla etella pele kemedi ya matona le bankakarolo bao e seng ba mmuso ka la 19 Pudungwana 2016 ho Dipontsho tsa Ntshetsopele ya Batjha tsa Makala a Mosebetsi Lebaleng la Dipapadi la Nkowankowa ka hara Masepala wa Lehae wa Greater Tzaneen, Limpopo.Dipontsho di tla fana ka tataiso ya makala a mosebetsi le tlhahisoleseding ka menyetla ya thuto le thupello e tswelang pele ho baithuti ba balang Kereiti 10 ho ya ho 12, ho batjha ba sa sebetseng, le ho baithuti ba nyahladitseng sekolo ba le dikolong tse phahameng.Dipontsho tsa Ntshetsopele ya Batjha tsa Makala a Mosebetsi ke karolo ya mosebetsi wa mmuso wa ho ntlafatsa batjha, ka ho qolleha bonkakarolo ba bona moruong, hore ba tle ba nke maemo a ba lokelang ka hara setjhaba sa rona.2.4. Ho latela Dikgetho tsa Mebuso ya Lehae, bonkakarolo ba setjhaba ka hara taolo ya badudi e dula e le ntlha e hlokolosi bakeng sa ho susumetsa meralo ya bomasepala, ka mokgwa o hlwahlwa ka ho fetisisa o tla shebana le ditlhoko tsa baahi.Molao wa Dibopeho tsa Mebuso ya Bomasepala ba Lehae, wa 1998, o batla hara tse ding hore bomasepala ba hlahisa ditsela tsa ho ikopanya le badudi le mekgatlo ya badudi mabapi le ho etsa mesebetsi ya bona le ho sebedisa matla a bona. Dibopeho tsena di tlwaelehile ka hore ke Dikomiti tsa Diwate, mme di fana ka lehokahanyi la bohlokwa pakeng tsa Makhanselara a Diwate, badudi le masepala.Dikgweding tse tlang Dikomiti tsa Diwate di tla kgethwa ho sebeletsa badudi ba tsona mme baahi ba tla itahlela ka setotswana hore ba nke karolo dikgethong tsena le ho sebetsa ka hara dibopeho tsena.Kabinete e amohetse dikgetho tsa bomasepala tsa tlatsetso tsa diwate tse atlehileng tse neng di tshwerwe haufinyana tjena diporofenseng tse tsheletseng. MaAforika Borwa a boetse hape a bontshitse boitlamo ba bona ba mamellano ya dipolotiki e leng bopaki ba ho hola ha demokerasi ya rona ya molaotheo.2.5. Mokete wa Dikgau tsa 2016 tsa Dipapadi tsa Aforika Borwa o tla tshwarwa ka la 27 Pudungwana 2016 Teatereng ya Sand du Plessis, Mangaung, ho la Freistata. Mehala ya ho kgetha bakeng sa People s Choice Sports Star of the Year le molekane wa SABC Sport e buletswe mme e tla kwallwa ka la 27 Pudungwana 2016 ka 21h00. Kabinete e thoholetsa kaofela Bakgethwa ba People s Choice Sports Star of the Year.3. Maemo a Kabinete Mabapi le Dintlha tsa Bohlokwa Maemong a Hajwale3.1. Tshusumetso ya phethoho ya Tlelaemete e utlwahala ka maemo a mabe haholo a lehodimo ka sebopeho sa pula e sa tsitsang, maemo a komello, motjheso o matla le dikgohola tse matla. Dikgohola tse matla Gauteng le Mpumalanga di bakile hore ho be le tahlehelo ya maphelo, badudi ba fellwe ke bodulo haholoholo dibakeng tsa mekhukhu le ho senya meralo ya motheo e kang mebila, marokgo le thepa.Kabinete e fetisetsa matshediso a yona ho lelapa le metswalle ya ba lahlehetsweng ke maphelo ka lebaka la dikgohola le ho lakaletsa ba lemetseng ho fola kapele. Mehopolo le dithapelo tsa setjhaba di na le batho bao baratuwa ba bona ba ntseng ba nyametse. Dihlopha tsa naha tsa Bolaodi ba Dikoduwa di dula di fadimehile ho phatlalla le naha, ka ho qolleha dibakeng tseo ho tsona ho lebeletsweng dipula tse ngata. Batho bohle ba tshwanela ho hlompha le ho arabela ditemoso tsa ka nako tsa maemo a mabe a lehodimo.Moporesidente Jacob Zuma a feleheditswe ke Tonakgolo ya Gauteng David Makhura le Letona la Kopanelo ya Puso le Merero ya Botjhaba Des van Rooyen ba ile ba hlahloba sebaka seo le ho etela malapa a neng a hohotswe mekhukhung ya Stjwetla e mabopong a Noka ya Jukskei. Moporesidente Zuma o laetse boitshunyako bo kopanetsweng ke mmuso bo eteletsweng pele ke Letona van Rooyen ho qhaneha Noka ya Jukskei le ho matlafatsa mabopo a yona ho fokotsa sekgahla sa dikgohola tse matla ho badudi. Kabinete e leboha Mekgatlo eo e seng ya mmuso (di-NGO) e ka hara motse, Makhanselara a Diwate le baithaopi ba thusitseng badudi.Dipula tsa haufinyana tjena leha ho le jwalo ha di a tshwanela ho etsa hore maAforika Borwa a ye le kgongwana hodimo hore tsohle di lokile kaha dikarolo tse fapafapaneng tsa naha di ntse di hlasetswe ke maemo a komello. Mmuso o buletse metsi ho tswa Letamong la Sterkfontein ho ya Letamong la Vaal e le mokgwa wa nakwana wa ho thusa ho bebofatsa maemo le ho fana ka R212 milione e le thuso bakeng sa komello ho thusa dihwai diporofenseng tse boletsweng e le dibaka tsa koduwa ya komello.Kabinete e ipiletsa ho maAforika Borwa kaofela ho hlokomela kgahlamelo eo diketso tsa ona di nang le yona hodima tikoloho le ho etsa tsohle tse matleng a bona ho baballa metsi.3.2. Makala a Matjhaba a tekolo ya mekitlane Moody s, Fitch le Standard and Poors dibekeng tse tlang a tla phatlalatsa qeto ya ona ya maemo a naha a matsete. Mmuso esale o sebetsa le dikgwebo, badudi ka kakaretso le boramosebetsi ho fetolela meralo ya naha hore e be diketso tsa nnete tse tla netefatsa hore Aforika Borwa e dula e le naha ya maemo a matsete.Kabinete e ipiletsa ho makala kaofela ho imatahanya le mmuso ka ho kgema mmoho bakeng sa ho tshireletsa maemo a matsete a naha ya rona.3.3. Ho lokollwa ha sephetho sa 2015/16 sa bohlakisi ba ditjhelete ke Mohlakisikakaretso, Kimi Makwetu sa mafapha a naha le a diporofense le ditheo tsa ona se hlakisa bohlokwa ba ho etsa tse latelang tsa mantlha ka nepo le ka dinako tsohle: ho kenya tshebetsong meralo ya ho sebetsana le dikgaello taolong ya ditjhelete ho itshetlehilwe hodima maitlamo a seng a entswe; ho fana ka boetapele bo hlwahlwa le ho beha leihlo phihlello ya merero ya tshebetso; le ho lekola botjha boimatahanyo le bodisa le melao ya bohlokwa le melao e amang mabaka a ditjhelete.Diphetho tsa bohlakisi tsa bahlakisiwa ba naha di bontshitse ntlafalo ka kakaretso ya 8%; 30% ya bahlakisiwa e bile le bohlakisi ba maemo a hlwekileng mme 14% e le bohlakisi bo salletseng, kapa e sa bolelwang kapa bohlakisi bo sa kgotsofatseng.Boemo ba diporofense bo bontshitse hore boholo ba mafapha a bile le boimatahanyo le melao ya bohlokwa le ho boleng ba ditlaleho tsa ona tsa tshebetso tsa selemo ka seng.Kabinete e lemohile ka ngongoreho dikotsi le diphephetso tse hlakisitsweng ke sephetho sa bohlakisi. Se tlamme mmuso ho sebetsana le dintlha tse hlokolosi tse hlwauweng le ho matlafatsa taolo ya ditjhelete bakeng sa ho lebisa diphethong tse betere tsa bohlakisi.3.4. Kabinete e amohetse baemedi ba akanngwang ho 11 000 ba nkang karolo ho pitso ya bo-19 ya AfricaCom e tshwaretsweng Motse Kapa ho tloha ka la 15 ho isa ka la 17 Pudungwana 2016 tlasa mookotaba  Re qhaneha matla a diphetho tsa boimatahanyo ba dijithale ba Aforika: inthanete jwaloka enjene ya matlafatso ya moru le tsa kahisano . Pitso e tshetlehetswe puo ke Letona la Meralo ya Motheo ya Dikgokahanyo le Ditshebeletso tsa Poso Ngaka Siyabonga Cwele mme ho bile le dibui tse fetang 350.AfricaCom e se e le lepatlelo le pharaletseng mabapi le ho ntshetsapele moruo wa tsa dijithale Aforika bakeng sa ntshetsopele ya moruo wa kahisano le matlafatso mabapi le ho tshehetsa morero wa Aforika wa Lenaneo la 2063. Pitso e hohela baetapele ba Thekenoloji ya Tlhahisoleseding le Dikgokahanyo (ICT), baetapele ba dikgwebo le bantjhafatsi ho tsa Aforika le ba etsang diqeto ho tswa dinaheng tse fetang 140.Pitso ya selemong sena e ne e tsepamisitse maikutlo hodima ntshetsopele ya maitsebelo a dijithale, matlafatso ya basadi ho tsa thekenoloji, thekenoloji ya ho sebetsana le boqhwala le ho tshehetsa Tech Start-up Ecosystem ya Aforika. Sena se fanne ka motjha wa ho fihlella merero ya NDP ho ya ka diphethoho tsa dijithale, ntshetsopele ya moruo le matlafatso ho tsa kahisano.3.5. Kabinete e thabetse hore baithuti ba bangata ditsheng tsa thuto e phahameng ho phatlalla le naha ba arabetse hantle ho dikgoeletso tsa ho baballa lenaneo la dithuto la selemo sa 2016. Ditsha tse ngata di se di qadile ka dihlahlobo tsa tsona tsa mafelo a selemo.Re kgothaletsa baithuti ho dula ba tsepamisitse maikutlo hodima ho phethela dithuto tsa bona le ho dumella Khomishene ya Kgonahalo ya Bosiyo ba Ditefello bakeng sa Thuto e Phahameng le Thupello ho phethela mosebetsi wa yona.Mosebetsi o etswang ka NEDLAC o a ananelwa, moo Lefapha la Naha la Matlotlo le tlileng ka ditlhahiso tsa kamoo re ka fihlellang thuto ya mahala bakeng sa baithuti ba dithuto tsa kamora materiki. Tumellano e tla phethelwa mafelong a Pudungwana 2016.Boipiletso ba baetapele ba naha ba dikereke le baetapele ba bang ba ditumelo bakeng sa ditharollo tsa thuto e phahameng di ananelwa haholo. Tshehetso ya bona ka bonamodi, dithapelo le mekutu ya kgotso, hammoho le kgoeletso ya bona bakeng sa hore selemo sa dithuto sa 2016 se fele ka katleho di amohelehile.3.6. Kabinete e amohela qeto ya Lekgotla la Dinyewe la Molaotheo mabapi le Tsamaiso ya Tlhahisoleseding ya Naha ya Elektroniki ya tsa Sephethephethe (eNATIS) eo jwale e tla tsamaiswa ke mmuso.3.7. Hape re lemohile Taelo ya Lekgotla la Dinyewe ya hore kopo ya Terry Crawford-Browne, ya hore khomishene ya tumellano ya dibetsa e behellwe ka thoko, e ne e se molemong wa toka. Khomishene ya Dipatlisiso ya Seriti e neng e sekaseka tumellano ya dibilione tse ngata tsa diranta ya selemo sa 1999 e fumane hore ho ne ho se na bopaki ba hore dife kapa dife tsa dikonteraka di ne di na le phoso ya bobodu, boqhekanyetsi kapa tse sa lokang, tlaleho ena e lokolotswe ke Moporesidente Jacob Zuma ka Mmesa 2016.3.8. Kabinete e ngongorehile ka tlhotlholetso ya tsitsipano ya bosemorabe le merusu ke batho ba bohlokwa setjhabeng e leng se re fapohisang tokolohong ya rona e lwanetsweng ka thata. MaAforika Borwa a lokela ho tshwela ka mathe ditshusumetso tse kotsi tse kang ditlhaselo tsa bosemorabe tse kang tlhaselo ya semorabe ya Rethabile Mlotshwa e sebetsang feela ho hlokofatsa maAforika Borwa a bo rona mme e sa tlatseletse ho Botho ba setjhaba sa rona. Re tshwanela hape ho tswela pele ho hlompha molao le ho bua kgahlanong le dikgoeletso tseo e seng tsa molaotheo tsa ho hapa lefatshe ho seng molaong metseng ya rona.3.9. Kabinete e hlompha ho leboha mosebetsi ha Monghadi Brian Molefe jwaloka Mohlanka wa Phethahatso wa Sehlopha sa Eskom le ho mo lakaletsa tse molemo maitekong a hae a nako e tlang. Monghadi Molefe o sebeditse ka matla bakeng sa ho ntshetsapele lewa la ho fetola Eskom le seng le qala ho hlahisa ditholwana tse ntle. Kabinete e na le tshepo ya hore o siile moifo wa phethahatso o matla o tla tswela pele ho phethisa thomo ya Eskom ya ho kenya tshebetsong lewa la diphethoho.3.10. Kabinete e lemohile diqoso tse hlokang motheo lenaneong la tlhakisetso la AL Jazeera kgahlanong le Letona la Tshireletso ya Puso, Monghadi David Mahlobo, le ho ananela hore Tshebeletso ya Sepolesa ya Aforika Borwa e fuputsa diqoso tsena.3.11. Kabinete e hlakisitse hore mmuso esale o le ka pele ntweng e kgahlanong le diketso tsa botlokotsebe ba tikoloho, sena se kenyeletsa mosebetsi o etswang ke ditshebeletso tsa tshireletso jwaloka karolo ya mekutu ya mmuso ya ho thibela botlokotsebe bo hlophisitsweng bo tshelang madiboho le ho netefatsa hore toka e ya etswa kgahlanong le ba amehang ka hara maqulwana ao.Kabinete e thoholeditse ba latelang:3.12. Letona la Ditjhelete, Pravin Gordhan ya ileng a ananelwa ho Dikgau tsa Dikhamphani tse 100 tse ka Sehloohong tsa selemo sa 2016 tsa Sunday Times ke baetapele ba diindaseteri ba Aforika Borwa. Kananelo ena ke mokgopi wa dikgwebo e supa hore re mmoho ho sena, le hore ka kopanelo re na le maikemisetso a ho fetola Aforika Borwa hore e be tulo e betere. Mekutu e kopanetsweng ya mmuso, dikgwebo, boramosebetsi le setjhaba ka kakaretso e leba boemong bo hodimo ba ho fihlella Tjhebelopele ya 2030 ya NDP.3.13. Francois Groepe ya thontsweng hape jwaloka Motlatsi wa Mmusisi wa Banka ya Resefe ya Aforika Borwa, ke Moporesidente Jacob Zuma, bakeng sa nako ya dilemo tse hlano ho tloha ka la 1 Pherekgong 2017.3.14. Mothei wa mokgatlo wa Gift of the Givers Imtiaz Sooliman, ya hapileng Kgau ya Moahi wa Lefatshe ke feme ya matjhaba ya boeletsi ya Henley & Partners. Sena se bontsha hore baahi ba Aforka Borwa ba fofisetsa folakga hodimo ka ho fana ntle le boinahanelo ho batho ba hlokang.3.15. Tjhefe ya Phethahatso Martin Kobald, e leng seapehi se ipabotseng ka makgabane Aforika Borwa, ya thontsweng jwaloka motlatsi wa moporesidente wa World Association of Chefs Societies.3.16. Hotele ya Aforika e Hlwekileng ka ho Fetisisa, Hotel Verde e fumanehang Boemafofaneng ba Matjhaba ba Motse Kapa e kgethilwe jwaloka mohlodi wa lefatshe ho mokgahlelo wa Urban Accommodation nakong ya Dikgau tsa Bohahlaudi tsa bo-15th tsa selemo ka seng tsa Sk l International Sustainable Tourism, tse neng di tshwaretswe Monaco.3.17. Naledi ya Aforika Borwa ya di-Sevens Seabelo Senatla, ya kgethilweng e le Sebapadi sa Selemo sa World Rugby Men's Sevens bakeng sa ditshebetso tsa hae tse babatsehang tsa selemo sa 2016. Sebapadi sena sa ka lepheong sa Aforika Borwa se tshetse ho kora diterae tse 66 diketsahalong tse 10 letotong la 2015-16 - e leng tsa bobedi tse hodimo ka ho fetisisa nalaneng ya dilemo tse 17 ya letoto lena, sena ke tshutshumetso ho dibapadi tse ntseng di thuthua tsa rakbi. Sena hape ke selemo sa bobedi ka tatelano hore moAforika Borwa a hape kgau ena.3.18. Mohapi wa Aforika Borwa wa medale ya gauta Wayde van Niekerk ya kgethilweng e le moatlelete wa monna wa Dipapadi tsa Diolimpiki ke Mokgatlo wa Naha wa Komiti ya Dikgau tsa Diolimpiki tse neng di tshwaretswe Doha.3.19. Brad Binder ya tlatseleditseng letsholo la hae la Moto3 ka kgapo ya sekola ka tlholo ho sehla sa makgaolakgang lebelong la Valencia ho la Spain.3.20. Kabinete e thoholeditse Proteas ka tlholo ya bona ya letoto la Teko ho Australia hammoho le Bafana Bafana ka tlholo ya bona ya Senegal ho papadi ya ho lokela ho bapalla Mohope wa Lefatshe. Kabinete e lakaletsa Springboks katleho papading ya bona kgahlanong le Italy le ho ba le tshepo ya hore ho hlolwa ke England ho thusa ho matlafatsa sehlopha.Kabinete e leboha maAforika Borwa kaofela ao hape a kopaneng ho tshehetsa dihlopha tsa rona tsa naha ka ho boha dipapadi tse fapafapaneng le ho apara mebala ya folakga ya rona kapa dikipa tsa sehlopha seo ba se tshehetsang. Ha re tsweleng pele ho atlarela le ho kgomarela mohopolo wa motlotlo wa naha ha dihlopha tsa rona di fofisa folakga ya naha.3.21. Kabinete e imatahanya le Moporesidente Jacob Zuma bakeng sa ho lakaletsa mahlohonolo Donald John Trump ya kgethilweng jwaloka Moporesidente wa bo-45 wa America (USA) le ho ba le tshepo ya hore dipuisano tsa nako e tlang pakeng tsa Aforika Borwa le USA di tla tswela dinaha ka bobedi molemo.4. DithonyoDithonyo kaofela di lokela ke ho netefatswa ka mangolo a thuto le tumello e amehang.4.1. Lefapha la Basebetsi:a) Mofumahadi MSB Matebesi jwaloka Motlatsi wa Molaodikakaretso (DG): Ditshebeletso tsa Kgwebo, leb) Monghadi TS Maruping jwaloka DG: Letlole la Inshorense ya Batho ba felletsweng ke mosebetsi (UIF).4.2. Mofumahadi CL Duma jwaloka DG: Ditshebeletso tsa Kgwebo ho Lefapha la Bohahlaudi.4.3. Monghadi H Ratshisusu jwaloka Motlatsi wa Mokhomishenara wa Diphehisano.4.4. Monghadi Enver Daniels jwaloka Motlatsi wa Modulasetulo wa Lekgotla la Diphehisano4.5.  Moporofesara H Cheadle jwaloka setho sa nakwana sa Lekgotla la Diphehisano.Dipotso:Donald LiphokoMohala: 082 901 0766 "
"Pehelo ya Kopano ya Kabinete ya Laboraro, la 7 Tshitwe 2016",9 Dec 2016,https://www.gov.za/speeches/statement-cabinet-meeting-7-december-2016-9-dec-2016-0000,https://www.gov.za/st/speeches/statement-cabinet-meeting-7-december-2016-9-dec-2016-0000,"Ha selemo se le haufi le ho fela, Kabinete e imatahanya le maAforika Borwa mabapi le ho hopola selemo sa boraro sa ho hlokahala ha Nelson Mandela ka la 5 Tshitwe 2013. Mesebetsi ya rona ya letsatsi le letsatsi jwaloka maAforika Borwa a tlwaelehileng e tshwanela ho hlahisa bonnete bo teng ba seAforika Borwa bo tla matlafatsa tumelo ya batho ho toka, ho matlafatsa tshepo ya yona ho bokgabane ba botho, le ho dula re behile tshepo ya rona kaofela bakeng sa bophelo bo kgabane bakeng sa bohle.    Nelson MandelaMadiba o ne a imatahanya le dipehelo tsa Molaotheo wa rona le tjhebelopele ya setjhaba se lokolohileng, se nang le toka le se kopaneng se hlakisang hore ke seo setjhaba se tshwanelang ho se tsitlallela. Ho etsa sena, maAforika Borwa a lokela ho kopanngwa ke tjhebelopele e tshwanang ya setjhaba se betere.1. Ho kenngwa tshebetsong ha mananeo a mmusoMoruo wa Aforika Borwa 1.1. Kabinete e thoholetsa bomphato bo kgabane ba Moifo wa Aforika Borwa   o bopilweng ka mmuso, dikgwebo, boramosebetsi le maAforika Borwa kaofela   bakeng sa ho sebetsa mmoho ho sireletsa tekolo ya Aforika Borwa ya matsete. Ka ho sebetsa ka thata le mosebetsi o kopanetsweng, moruo le tshepo ya botsetedi di fumantshitswe botsitso dinakong tsena tse boima tsa moruo.Moporesidente Jacob Zuma o thehile Moifo wa SA hore mafapha a fapaneng a sebetse mmoho ho hotetsa botjha moruo wa rona, ho hohelal matsete le ho hlahisa mesebetsi bakeng sa batho ba bo rona. Dintshetsopele tsena tse ntle di lokela hore kgothatsa hore re tiise le ho sebetsa ka thata ho feta ho ntshetsa Aforika Borwa pele.1.2. Ba Moody s Investor Services, Fitch Ratings le Standard & Poor s ba behile tekolo ya dikoloto tsa Aforika Borwa tse ikemetseng ka hodimo ho maemo a tlase a tekolo.Dingongoreho tse hlahisitsweng ke makala ana di ananetswe mme rona mmoho le balekane ba rona ba kahisano re akofisa maitshunyako a ho ntlafatsa moruo. Kabinete e dula e na le tshepo ya hore tsela e tekilweng ho Morero wa Ntshetsopele ya Naha (NDP) le moralo wa mmuso wa matlafatso ya maemo a ditjhelete, hammoho le ho kenngwa tshebetsong ha Moralo wa Dintlha tse Robong, di tla thusa Aforika Borwa ho dula e le naha e maemong a botsetedi.1.3. Kabinete e lemohile hore Palohohle ya Dihlahiswa tsa Aforika Borwa (GDP) e hotse ka 0.2% kotareng ya boraro. Banyehedi ba baholo ho kgolo ya GDP e bile merafo le lekala la dikwari, la ditjhelete, la thepa ya bodulo le ditshebeletso tsa dikgwebo, le ditshebeletso tsa kakaretso tsa mmuso. Lekala la temo, meru le ditlhapi le honyetse ka -0.3%; la tlhahiso ka -3.2%; motlakase, kgase le metsi ka -2.9%; le kgwebisano, dijo le bodulo ba baeti ka -2.1%. Komello e ntse e le sesosa se seholo ka ho fetisisa bakeng sa ho fokotseha lekaleng la temo.1.4.  Phano ya Ditokelo tsa Mangolo a Matlo ho metse e mehlano ya Bahurutshe ke Letona la Ntshetsopele ya Dibaka tsa Mahae le Tlhabollo ya Mobu, Monghadi Gugile Nkwinti, ke e nngwe ya ditseko tsa mobu tse kgolo ka ho fetisisa tse kileng tsa etswa Polasing ya Diphoofolo tse Hlaha ya Motsane ka ntlenyana ho Zeerust ho la Leboya Bophirima.Ho fetang dihektare tse 54 280, tse kenyeletsang polasi ya diphoofolo tse hlaha, ho ntse ho busetswa.Hape, ho thakgolwa ha porojeke ya teko ya Moralo wa Leano la Matlafatso ya Ditokelo tsa Batho ba Lemang (leano la 50/50) bakeng sa Leboya Bophirima Polasing ya Stars Away Ottoshoop, ho la Zeerust, ho latela ho phethelwa ha tumellano e tla etsa hore basebeletsi ba polasing le rapolasi e be beng-mmoho ba polasi eo ya kgwebo.1.5. Meralo ya motheo ya metsi ke karolo ya Moralo wa Naha wa Meralo ya Motheo bakeng sa ho fetola maemo a moruo wa rona ha ka nqa e nngwe re hlahisa mesebetsi le ho matlafatsa phano ya ditshebeletso tsa mantlha.Ho thakgolwa ha Porojeke ya Tlatseletso ya Metsi ya Mokolo le Noka ya Crocodile (Bophirima) ho bontsha boitlamo ba mmuso ba ho arabela ho ditlhoko tsa baahi. Meralo ya motheo ya phethisetso ya metsi e fepela metsi ho Masepala wa Lehae wa Lephalale, ho diteishene tsa motlakase tsa Eskom (Matimba le Medupi), polante ya tlhwekiso ya metsi ya Zeeland, le Morafo wa Exxaro wa Grootegeluk. Hape e fetisetsa metsi ho tloha Nokeng e Bophirima ya Crocodile River haufi le Thabazimbi ho ya sebakeng sa Lephalale.1.6. Ditshebetso tsa Metsi a ditshila tsa Welgedacht haufi le Springs, Gauteng, di ile tsa atoloswa bakeng sa ho mekamekana le tlhokahalo e eketsehileng ya ho hlwekiswa ha metsi a ditshila.Bakeng sa ho fokotsa tshilafatso Tsamaisong ya Noka ya Lekoa, Lefapha la Metsi le Tsamaiso ya Dikgwerekgwere le ntjhafaditse Polante ya Tlhwekiso ya Metsi a Ditshila ya Oranjeville Masepaleng wa Setereke wa Metsimaholo le ho Polante ya Tlhwekiso ya Metsi a Ditshila ya Leeuwkuil Masepaleng wa Setereke wa Emfuleni ka ditjeho tsa R44.4 milione. Hape, tjhelete e ka fetang R300 milione e behetswe ka thoko bakeng sa ho hlabolla dibaka tsa tlhwekiso ya metsi a ditshila tse 26 tse sa sebetsang hantle dikarolong tsa Gauteng le Foreistata.1.7. Khomishene ya Beisine ya Noka ya Orange-Senqu hajwale e dutse ho tloha ka la 5 ho isa ka la 9 Tshitwe 2016 Emperors Palace ho la Kempton Park. Aforika Borwa, Lesotho, Botswana le Namibia ke dinaha tsa ditho ho khomishene ena. Khomishene e kenya tshebetsong lewa la ho tshela madiboho la bolaodi ba mehlodi ya metsi mme e sebeletsa bakeng sa merero ya ntshetsopele ya nako e telele ya sebaka sena.1.8. Lepatlelo le letjha la Bo-Aforika, Beke ya Kgwebisano ya Aforika 2016 e ne e tshwerwe ho tloha ka la 28 Pudungwana ho isa ka la 2 Tshitwe tlasa mookotaba:  Re Hodisa Sebopeho sa Diphethoho tsa Moruo wa Kahisano ka Kgwebisano e Kopanetsweng ya Aforika . Sena se fanne ka lepatlelo le pharalletseng, le kopanetsweng le ho kenyeletsa bakeng sa dipuisano tsa leano le tsa kgwebisano pakeng tsa dibaka tse fapafapaneng tse amanang le tsa kgwebisano.Letona la Dikgwebo le Diindaseteri, Ngaka Rob Davies, le ne le kenetse Dipuisano tsa Sebaka sa Kontinente sa Kgwebisano e Lokolohileng (CFTA), tse thakgotsweng nakong ya Kopano ya Aforika (AU) tse neng di tshwaretswe Aforika Borwa ka la 15 Phupjane 2015. CFTA e rerile ho matlafatsa kgwebisano e kopaneng ya Aforika le ho aha Aforika e kopanetsweng ya batho ba bilione e le nngwe le GDP e akanyetswang ho 2.6 trilione ya Didolara tsa Amerika.1.9. Mokgahlelo wa bobedi wa Foramo ya Saense ya Aforika Borwa o tshwerwe tlasa mookotaba  Re hotetsa meqoqo ka saense  ho tloha ka la 8 ho isa ka la 9 Tshitwe Setsing sa Matjhaba sa Dikopano sa CSIR. Borasaense, baetsi ba maano, baithuti, dirutehi le setjhaba ba buisana ka dintlha tse amehang mabapi le saense, thekenoloji le ntlafatso.Ho tsepamisitswe maikutlo hodima disaense tsa kahisano, mme dingangisano di kenyeletsa sekepele sa mokgolo o phedisang le 60% e tlalehilweng ya sekgahla sa ba nyahlatsang dithuto diyunivesithing tsa Aforika Borwa. Dihlooho tse ding di kenyeletsa bofalli bo bakwang ke ho fetofetoha ha tlelaemete, maikutlo ka diphedi tse hodiswang ka mekgwa ya saense, tshireletso ya dijo le kamoo saense ya kahisano e ka bopang bokamoso ba Aforika.Mebuso ya Lehae1.10.  Pitso ya Naha ya Mokgatlo wa Mebuso ya Lehae (SALGA) e neng e tshwerwe haufinyana tjena ho tloha ka la 28 Pudungwana ho isa ka la 1 Tshitwe 2016 e phethetse ka ho itlama botjha ho lenaneo la ho Kgutlela Sethathong le ho hodisa bodulo bo kenyeletsang ka ho kenya tshebetsong Moralo o Kopanetsweng wa Ntshetsopele ya Ditoropo (IUDF). IUDF e rera tjhebelopele ya ho bopa  metsemeholo le ditoropo e nang le bophelo, e bolokehileng, e nang le mehlodi e hlwahlwa e momahaneng ho tsa kahisano, e kenyeletsang tsa moruo le e ka phehisanang le ya lefatshe, moo badudi ba nkang karolo ka mafolofolo bophelong ba ditoropo .Ntwa Kgahlanong le Merusu ho Basadi le Bana1.11. Letsholo la hajwale la Matsatsi 16 a Ntwa Kgahlanong le Merusu ho Basadi le Bana la selemo sa 2016 tlasa mookotaba:  Mpalleng le nna: Re kgannela Aforika Borwa e Hlokang Merusu Pele , le thakgotsweng ke Moporesidente Zuma, le kentse tseleng #365 days of Activism. Jwaloka karolo ya ho batalatsa phumantsho ya ditshebeletso tsa mmuso bakeng sa bohle, ka ho qolleha ba kotsing, ho thakgolwa ha sesebediswa sa matlafatso ya ba phelang ka boqhwala mabapi le Setsi sa Taolo sa Merusu e Itshetlehileng hodima Bong (GBV) sa dihora tse 24 se tla thusa batho ba sa utlweng ditsebeng ho fumantshwa le ho sebedisa ditshebeletso tsa seporofeshenale tsa dikeletso tsa setsi sena.1.12. Kabinete e toboketsa ho kgesa ha yona ha diketso tsohle tsa merusu tse hlohlelletswang ke kgethollo. Mmuso o tswela pele ho sebetsana le dintlha tsa ditarasi, banna kapa basadi ba ratanang ba bong bo tshwanang, banna kapa basadi ba ratang bong bosele le batho ba bong bo sa tsamaelaneng le tlhaho ya bona. Bili ya Thibelo le Twantsho ya Ditlolo tsa Molao tsa Lehloyo le Puo tsa Lehloyo, eo hajwale e leng mokgahlelong wa dipuisano, e tla matlafatsa qobello le ho tjhutjhiswa.Bophelo bo botle1.13. Sehopotso sa Letsatsi la Lefatshe la AIDS ka la 1 Tshitwe 2016, tlasa mookotaba  Ho matsohong a rona ho fedisa HIV le TB , se neng se eteletswe pele ke Motlatsi wa Moporesidente Cyril Ramaphosa, se ile sa matlafatswa ke ho thakgolwa ha teko ya bongaka e ntjha ya ente ya HIV le AIDS e bitswang HVTN 702.Kabinete e thoholetsa borasaense ba Aforika Borwa ba eteletseng pele diphuputso tsena tse hlokolosi. Teko ena ke e nngwe ya tse kgolohadi lefatsheng mme e bontsha bopaki ba boqhetseke ba tsa saense le bongaka.1.14. Mmuso o tswela pele ka bolekane ba ona le bankakarolo kaofela   ho kenyeletswa PHILA le Mokgatlo wa Naha wa Aforika Borwa wa AIDS   ho fihlella moloko o phelang ntle le AIDS, ho emisaa ditshwaetso tse ntjha tsa HIV, ho fedisa sewa sa TB le ho kgothaletsa baahi ba rona kaofela ho etsa dikgetho tsa bophelo bo botle tse nang le boikarabelo.Aforika Borwa e fihlelletse sepheo sa yona mabapi le pheko ya meriana ya kalafo (ARV) mme jwale rena le lenaneo le leholo ka ho fetisisa la ARV lefatsheng, moo ho bileng le batho ba 3.4 milione ba alafuweng ka selemo sa 2015. Sepheo sa thibelo ya tshwaetso ho tloha ho motswadi ho ya ho lesea se ile sa fihlellwa, moo ho nang le ho theoha ho bonahalang ho tloha ho ho feta 3.5% ka selemo sa 2010 ho ya ho 1.8% ka selemo sa 2014. Tshwaetso ka motabo ya HIV hara batjha ba dilemo tse 15-24 e theohile ho tloha ho 410 000 ka selemo sa 2011 ho ya ho 330 000 ka selemo sa 2014. Ditshwaetso tse ding tsa TB le mafu a TB di theohile, empa maikemisetso a ho fihlella phokotseho ya 50% ya mafu a TB ha e ya fihlellwa.Dikhondomo tsa banna tse 800 milione le tse fetang 20 milione tsa basadi di ile tsa hasanngwa selemong se fetileng sa ditjhelete. Letsholo la diteko tsa HIV le bonahetse ka ho etswa ha diteko tse 35 milione tsa HIV nakong ya dilemo tse hlano. Aforika Borwa e na le metjhini e fetang 300 ya GeneXpert e behilweng naheng ka bophara mme diteko tse fetang 2.1 milione tsa GeneXpert di entswe. Ka selemo sa 2016 Aforika Borwa e kentse tshebetsong diteko tse tlwaelehileng le lenaneo la kalafo moo motho e mong le e mong a nang le HIV a behwang tlasa kalafo ho sa natswe palo ya disele tsa CD4 ya bona.Bolaodi ba Dikoduwa1.15. Kopano ya Matona a Ntshetsopeleng ya Dinaha tse ka Borwa ba Aforika (SADC) a ikarabellang bakeng sa bolaodi ba dikotsi tsa dikoduwa e ne e tshwerwe ka la 26 Pudungwana 2016 ho la Mauritius tlasa bodulasetulo ba Letona la Puso e Kopanetsweng le Merero ya Botjhaba, Monghadi Des Van Rooyen.Kopano e tjhaelletse monwana Lewa la Lebatowa la Boitokisetso ba Dikoduwa le Karabelo le ho theha Lebotho la Tshebetso ho phethela tshisinyo e mabapi le letlole la boitokisetso ba dikoduwa le karabelo. Moifo wa bongodi wa SADC o tla hlophisa kopano e kopanetsweng ya Matona a Bolaodi ba Dikoduwa le Ditjhelete ho sekaseka letlole la boitokisetso ba dikoduwa le karabelo bo sisintsweng.Batjha1.16. Jwaloka lenaneo la ho ntshetsapele batho ba batjha, Kampo ya Batjha ya naha sebakeng sa Bathalione ya 3 ya Sesole sa Aforika Borwa, e ile ya bulwa haufi le Kimberley ho la Kapa Leboya ke Lefapha la Ntshetsopele ya Setjhaba le la Tshireletso le la Mekaubere ya Ntwa, tlasa mookotaba #40YearsOn   Batjha ba ntse ba ntshetsa Aforika Borwa pele.Sena se bokanya mmoho batjha ba 1 000 ho parola le morabe, botjhaba, bong, maemo le puo ho tswa diporofenseng kaofela ka morero wa ho hodisa boitsebiso ba naha, kaho ya setjhaba, momahano ya kahisano motlotlo wa naha le boahi bo mafolofolo hara batjha ba Aforika Borwa. Dipuisano di tla tshwarwa mabapi le diphephetso tse ngata tseo ba tobaneng le tsona jwaloka batjha.Ho tloha esale ka Kampo ya Batjha ya Naha ya pele ka selemo sa 2012, bankakarolo ba batjha ba kenetse diporojeke ka hara metse ya bona tse reretsweng ho tlisa ntshetsopele. Kampo ya Batjha e fana ka monyetla bakeng sa batjha, bao hajwale e leng baetapele ho ya ka maemo a bona metseng ya bo bona, ho arolelana boiphihlelo ba bona le batjha ba bang.Morero wa Ntshetsopele ya naha 1.17. NDP ke tjhebelopele le moralo wa nako e telele o sebetsang jwaloka moralo bakeng sa mosebetsi o tshwanelang ho etswa ho fihlella setjhaba se tswetseng pele bakeng sa Aforika Borwa ka selemo sa 2030. Dintlha tse ka sehlohlolong tsa NDP ke ho fokotsa bofutsana, tlhokeho ya mesebetsi le ho se lekalekane.1.18. Kabinete e ipiletsa ho makala kaofela a setjhaba, dikgwebo, boramesebetsi le setjhaba ka kakaretso ho bapala karolo ya bona mabapi le ho hodisa lebitso la boitsebiso ba NDP ka ho hlakisa ho kenngwa tshebetsong ha NDP ka maikitlaetso a ho sebetsa mmoho a tla thusa bakeng sa ho kenya moralo ona tshebetsong.1.19. Kabinete e hlophisitse letsholo la ho nka ditshwantsho ho tshwaya boipiletso ba ho kena tshebetsong le tla etsa hore makala oohle a setjhaba a sebedise lebitso la boitsebiso la NDP.2. Diqeto tsa Kabinete2.1. Kabinete e tshehetsa Letona la Dipalangwang, Mofumahadi Dipuo Peters, bakeng sa ho tsamaisa Bolaodi ba Maemakepe a Naha a Transnet, ho ya ka Karolo 79, karolwana (1) ya Molao wa Maemakepe a Naha, 2005 (Molao wa bo-12 wa 2005), ho fetola Tumellano ya Basebedisi ba Theminale ho dumella Letlole la Mawa a Mafura ho sebetsana le thepa ya Kgase ya Peterole e Mokedikedi (LPG) Boemakepeng ba Saldanha Bay. Kgiro le laesense tsa hajwale tsa Letlole la Mawa a Mafura di tla atoloswa ka bonyane ba dilemo tse 25 ho fana ka bonnete ba kgwebo le tshebetso bakeng sa matsete a moshwelella lekaleng la kgase le oli.Sena se tsamaelana le dintlha tse ka sehlohlolong tsa mmuso tse amanang le Operation Phakisa mabapi le ho hodisa Moruo wa Mawatle le merero e bataletseng e tekilweng ho NDP, ho hodisa kgolo ya moruo le ho matlafatsa tlhahiso ya mesebetsi.2.2. Kabinete e tsebisitswe ka porojeke ya  Emergency Works  ya maemo a Ho Monywa ha Esete ya Merafo e ileng ya kenngwa tshebetsong jwaloka tharollo ya nako e kgutshwanyane bakeng sa ho bebofatsa ho Monywa ha Esete ya Merafo dithoteng tsa gauta tsa Witwatersrand. Tharollo ya nako e telele e tla kenngwa tshebetsong ho imatahantswe le dikgothaletso tse tekilweng ke Komiti e Kopanetsweng ya Matona (IMC).Jwaloka naha e haellwang ke metsi, porojeke ya ho Monywa ha Esete ya Merafo e nka monyetla wa paballo ya metsi le tshebediso botjha, ho netefatsa phano ya metsi a hlwekisitsweng hantle a nowang le mokgwa wa ho sutha tabeng ya ho itshetleha feela hodima metsi a hlwekileng a ditshebetso tsa diindaseteri. Ho feta moo, porojeke hape e bebofatsa tshilafatso le dikgahlamelo tse ding tse sa lokang.2.3. Kabinete e tjhaelletse monwana Leano la Naha la Dikgwerekgwere, la 2016 bakeng sa ho kenngwa tshebetsong. Sena se latela nako e matla ya dipuisano bakeng sa ditshwaelo. Leano le beha bophelo bo botle ba batho bohareng ba ntshetsopele mme le hahamaletse pele mabapi le maemo a ntlafaditsweng a ditshebeletso, ntjhafatso le thekenoloji e nepahetseng bakeng sa ho netefatsa hore ho tla nka nako e telele ho ntlafatsa maphelo a ba futsanehileng.2.4. Kabinete e tjhaelletse monwana ho lokollwa ha tlaleho ya Dipalopalo tsa Naha tsa Botlokotsebe bakeng sa dikotara tse pedi tse qalang tsa 2016/17, ke Letona la Sepolesa, Monghadi Nkosinathi Nhleko. Ho lokollwa hona ha kotara ka nngwe ho thusa mmuso ho beha leihlo maikemisetso a ka sehloohong, haholoholo phokotso ya botlokotsebe bo matla bo tlalehilweng, jwaloka ha ho tekilwe ho Moralo wa Lewa la Nako e Bohareng (MTSF) mme di ka nna tsa sebediswa jwaloka matshwao a temoso nako e sa le teng bakeng sa ho matlafatsa ditshebetso tsa thibelo ya botlokotsebe le mawa a mafapha a fapafapaneng a mmuso. Letona Nhleko le tla lokolla dipalopalo tsa botlokotsebe pele ho la 31 Pherekgong 2017.2.5. Kabinete e tjhaelletse monwana Tlaleho ya Bobedi ya Naha ya ho Kenngwa Tshebetsong ha Tjhata ya Aforika e mabapi le Ditokelo le Thekolohelo ya Bana (Tjhata ya Bana) bakeng sa ho hlahiswa ho AU ka Pherekgong 2017.Tjhata ya Bana e ile ya amohelwa ke AU ka selemo sa 1990 mme ke sesebediswa se pharaletseng se tekang ditokelo le ho hlalosa dipehelo tsa lefatshe le ditlwaelo bakeng sa maemo a bana. Tlaleho ya Bobedi ya Naha e bontsha kgatelopele e entsweng mabapi le ho kenngwa tshebetsong sehlopha sa maano le melao ya mmuso e bataletseng ho hodisa, ho sireletsa le ho lemoha ditokelo tsa bana. Tlaleho hape e ananela mekutu e tswelang pele le e hlabolohileng bakeng sa ho matlafatsa ho kenngwa tshebetsong ha mananeo le diporejeke tse mabapi le ho kgothaletsa ditokelo tsa bana.2.6. Kabinete e tsebisitswe ka diphetho ho tswa ho Kopano ya bo-17 ya Pitso ya Mekga (CoP17) ho Khonvenshene ya Matjhaba ya Kgwebisano ka Dibopuwa tse Kotsing tsa Diphoofolo le Dimela tse Hlaha (CITES), e neng e tshwerwe ke Aforika Borwa ho tloha ka la 24 Loetse ho isa ka la 5 Mphalane 2016.Mekga e dumellane ka mekgwa le mesebetsi e tla kenngwa tshebetsong ka hara thomo ya Khonvenshene ho netefatsa hore kgwebisano ya matjhaba e molaong e dula e le ya nako e telele le hore kgwebisano e seng molaong e ya fediswa. Mekga hape e dumellane ho lemoha hore batho ba lokela ho kgola molemo ho tswa ho tshebediso ya nako e telele ya mehlodi ya yona, ho kenyeletsa le ho tswa ho kgwebisano ya matjhaba e seng molaong.2.7. Kabinete e tjhaelletse monwana maemo a Aforika Borwa a ditherisano bakeng sa Kopano ya bo-13th ya CoP ho Khonvenshene ya Diphapang tsa Tlhaho (CBD COP13) le diporothokhole tsa yona e tla tshwarelwa Cancun, Mexico ho tloha ka la 4 ho isa ka la 17 Tshitwe 2016.CBD COP13 e tla sekaseka dintlha tse latelang tse ka sehloohong: Tshebediso ya Mehlodi; Ho beha ka sehlohlolong le Kopanelo ya Diphapang tsa Tlhaho ka hare le ho parola le makala; le Diphapang tsa Mawatle le Mabopo.2.8. Kabinete e tsebisitswe ka kgatelopele e entsweng ke mmuso mabapi le ho arabela ho ditlhaselo tse etswang ho melata le ho sebetsana le motso wa disosa tsa tsona.O tataiswa ke IMC ya Bofalli, mmuso o kentse tshebetsong Operation Fiela, e tlisitseng merusu tlasa taolo. Ho tloha ka la 1 Phupu ho isa ka la 30 Loetse 2015, ditshebetso tse 702 di ile tsa hlophiswa, tse ileng tsa lebisa ho tshwarweng ha batho ba 9 741 moo ba 3 158 e neng e le melata.Mosebetsi o entsweng mabapi le motso wa sesosa sa ditlhaselo ho tiisitse hore ho ne ho na le keketseho ya ho tseka menyetla ya moruo, mehlodi le ditshebeletso tsa setjhaba pakeng tsa melata le ba futsanehileng ba sa sebetseng le maAforika Borwa a dulang makeisheneng le mekhukhung.Ho tjhaellwa monwana ha ho qetela ha Pampiri e Tshweu ya Bofalli ba Matjhaba ho rerilwe bakeng sa Hlakubele 2017, mme ho tla kenyeletsa leano la  First Safe Country  le tla thusa bakeng sa ho laola baphaphathehi le ba batlang botshabelo. Kabinete hape e tjhaelletse monwana Sehlomathiso sa Bili ya Baphaphathehi ka Loetse 2015 bakeng sa ho tekwa Palamenteng mme Lefapha la Merero ya Lehae le kentse tokomane ho SADC e memang dipuisano tse mabapi le kamoo ho ka sebetsanwang le bofalli ka hara lebatowa. Hape ho ile ha fumanwa mobu Lebombo, ho la Mpumalanga ka 2015 ho theha ditsi tsa ditsamaiso tsa bofalli haufi le moedi.2.9. Kabinete e behilwe sehlohlolong ka ho kenngwa tshebetsong ha Tsamaiso ya Naha ya Tekolo e hlahisitsweng ka botlalo ho Tlaleho ya Selemo ka seng ya Tekolo ya selemo sa 2016 ho isa ho sa 2017 mme hape e tjhaelletse monwana Moralo wa Naha wa Tekolo wa botshelela wa selemo sa 2017 ho isa ho sa 2018.Tsamaiso ya Naha ya Tekolo e ntse e hlahiswa ho parola le mmuso mme e ntse e bokeletsa sehlopha sa bopaki ho latela ditekolo tse 16 tsa moruo: ditekolo tse tshelela tsa temo/dibaka tsa mahae; ditekolo tse supa tsa bodulo ba batho le mmapa wa bopaki; ditekolo tse hlano tsa bana; le ditekolo tse nne tsa polokeho (moo ditekolo tse pedi tsa polokeho di tla qala).Kabinete e mafielletse hore mafapha a tshwanela ho aba matlole a batlehang bakeng sa bodisa le peho leihlo tse kgabane le ho ba hlwahlwa ho netefatsa bokgabane le bohlwahlwa ba mananeo.2.10. Kabinete e tsebisitswe ka diphetho le dikgothaletso ho tswa ho diphuputso tse neng di etswa ke Lefapha la Tshebeletso ya Mmuso le Tsamaiso (DPSA) mabapi le sebopeho sa naha sa hore batho ba fihlelle Thusong Service Centres, e leng ditsi tsa tshebeletso tse nang le tsohle tse fanang ka tlhahisoleseding le ditshebeletso ho badudi.Diphuputso di kgothaletsa hore ho be le ho hasanngwa ho lekalekanang ha Ditsi tsena le ho qaqolohanya dibaka tsa tshebeletso tsa mafapha a ka sehloohong e le ho eketsa palo ya batho ba ka fihlellang ditshebeletso, ho fokotsa bohole le ditjeho tsa ho tsamaya; le ho fokotsa matsete a meralo ya motheo ya tlatsetso. Ho tlatseletsa hodima Ditsi tse 197 tse teng tsa Thusong, diphuputso di hlwaile le ho kgothaletsa dibaka tsa tlatsetso tse 67 moo ditlhoko tsa ho fihlella tshebeletso di lokelang ho ntlafatswa bakeng sa ho mekamekana le ditseko tsa setjhaba le ho fokotsa bohole ba ho ya Ditsing tsena.2.11. Kabinete e ile ya tsebiswa ka dipehelo tsa tshupiso e mabapi le ntshetsopele e tlamang ya bokgoni, matsatsi a tlamang a thupello le dintlha tse hodimo tse batlehang bakeng sa ho fihlella Tshebeletso e Phahameng ya Bolaodi (SMS). Sena se tla ntlafatsa boleng ba mehlodi ya kgiro ya batho, e leng ntlha e hlokolosi ya bokgoni ba mmuso ba ho etsa seo o se tshepetsweng le ho nyehela ho sepheo sa NDP sa ho aha puso e kgonang le e tswelang pele.2.12. Kabinete e tjhaelletse monwana ka keketso ya meputso ya 2.5% e leng e tsamaelanang le ditjeho tsa ho phela ho ditho tsa Khomishene ya Ditokelo tsa Botho ya Aforika Borwa, ho tloha ka la 1 Mmesa 2016.3. DibiliKabinete e tjhaelletse monwana bakeng sa ho hlahiswa ha Dibili tse latelang Palamenteng:3.1. Bili ya Botlokotsebe ba Inthanete le Tshireletso ya Dikgokahanyo tsa Inthanete ya selemo sa 2016, e matlafatsang tsamaiso ya toka ya botlokotsebe jwaloka ha ho lakaditswe ho Morero wa Ntshetsopele ya Naha (NDP), ka ho lwantsa botlokotsebe ba inthanete, ho theha bokgoni bakeng sa ho sebetsana le tshireletso ya dikgokahanyo tsa inthanete le ho tshireletsa dikaho tsa motheo tsa tlhahisoleseding e hlokolosi.E nyehela bakeng sa ho aha metse e bolokehileng jwaloka ha ho lakaditswe ho NDP. Ntlheng ena, mmuso o itlamme ho kenya tshebetsong mekgwa ya ho aha botshepehi le tshepo le tshebediso e bolokehileng ya Dithekenoloji tsa Tlhahisoleseding ya Dikgokahanyo.3.2. Bili ya Makgotla a Dinyewe a Botjhaba ya selemo sa 2016, e nyehela bakeng sa ho fihlella puso e tswelang pele, e kgonang le ho ba ya maitshwaro a matle ka ho laola mosebetsi le diketso tsa setheo sa boetapele ba botjhaba tharollong ya diqaka, ho ya ka Molaotheo wa Aforika Borwa.Sena se tla ntlafatsa phihlello ya ditshebeletso tsa toka ke bohle ka sepheo sa ho kgothaletsa momahano ya kahisano.3.3. Sehlomathiso sa Bili ya Tsamaiso ya Diketso tsa Botlokotsebe ya 2016, e fetolang Molao wa Tsamaiso ya Diketso tsa Botlokotsebe, 1977 (Molao wa bo-51 wa 1977).Dihlomathiso di neha makgotla a dinyewe boiponelo bo batsi mabapi le ho fana ka ditaelo tse mabapi le dihlopha tse kotsing, e leng batho ba nang le boqhwala ba kelello. Makgotla a dinyewe a tla thuswa ho etsa diqeto tse lokileng le tsamaiso e lokileng ya molao tse itshetlehileng hodima ditlaleho tsa dihlopha tsa ditsebi tse thehilweng ka nepo.4. Diketsahalo tse tlang4.1. Moporesidente wa Zambia Moporesidente Edgar Lungu o Leetong la Puso Aforika Borwa ho tloha ka la 8 ho isa ka la 9 Tshitwe 2016. Ho lebeletswe hore Khomishene e Kopanetsweng ya ka Dinako Tsohle pakeng tsa dinaha tse pedi e tla thakgolwa, e tla beha leihlo Tumellano ya Kakaretso ya selemo sa 1996 le Boitlamo ba Maikemisetso ba selemo sa 1999 tse fanang ka sefutho ho ditumellano tsa bobedi bona.Dinaha ka bobedi di na le dikamano tse ntle tsa bobedi le tsa moruo, moo Zambia e dutseng e le e nngwe ya balekane ba bararo ba ka hodimo ba kgwebisano le Aforika Borwa kontinenteng ya Aforika.Thepa ya Aforika Borwa e romellwang ka ntle ho ya Zambia ka selemo sa 2014 e ne e le R29.5 bilione, ha thepa ya Zambia e romellwang ka ntle ho ya Aforika Borwa e fihlile ho R3.6 bilione.4.2. Kabinete e tjhaelletse monwana hore Aforika Borwa e tshware Seboka sa Thekenoloji ya Tlhahisoleseding le Dikgokahanyo sa Aforika sa selemo sa 2017 ka bomphato le African Brains ka Phupu 2017. Sena se tla etellwa pele ke Lefapha la Meralo ya Motheo ya Dikgokahanyo le Ditshebeletso tsa Poso.4.3. Ka la 9 Tshitwe 2016, mmuso wa rona ka bomphato le Kantoro ya Lekgotla la Matjhaba a Kopaneng (UN) ya Dithethefatsi le Botlokotsebe le Yunivesithi ya Aforika Borwa, di tla tshwaya hape Letsatsi la Matjhaba le Kgahlanong le Bobodu tlasa mookotaba:  Re Kopane Kgahlanong le Bobodu , e leng o tsamaelanang le maikemisetso a NDP a ho hatella boahi bo mafolofolo bo tla imatahanya le mmuso ntweng e kgahlanong le bobodu.Ho tloha ka selemo sa 2014 re netefaditse ho tshwarwa ha batho ba 90 le ditheo tsa molao mabapi le bobodu le mabaka a tsamaelanang le bona. Ba mashome a mararo le metso e mmedi e ne e le bakeng sa dinyewe tseo ho tsona ho neng ho ameha tjhelete e etsang R5 milione bakeng sa nyewe ka nngwe e leng se ka etsang R3.8 bilione.  Batho ba setseng ba 58 ba tshwerweng e ne e le ba tjhelete e ka tlase ho R5 milione nyewe ka nngwe, tjhelete kaofela e amehang e ka fihla ho R188 milione.Nakong yona eo, re kgonne ho amohela ditaelo tsa ho kginwa tse 871 tse ka fihlang ho R7.65 bilione hammoho le ditaelo tsa kamoho/kgapo tse 1 089 tse ka fihlang ho boleng ba R2.86 bilione.Ho sebetsanwa le bobodu ka mekgwa e sehlopha, e kenyeletsang: Khoutu ya Boitshwaro ya Tshebeletso ya Mmuso; ho thehwa ha diyuniti tse ikgethang tsa twantsho ya bobodu tse kang Yuniti ya Botlokotsebe bo Hlophisitsweng ya Tshebeletso ya Sepolesa sa Aforika Borwa (SAPS); Botsamaisi ba Dipatlisiso tsa Botlokotsebe bo ka Sehlohlolong; Yuniti e Ikgethang ya Botlokotsebe ba Dikgwebo ya Bolaodi ba Botjhutjhisi ba Naha; Yuniti ya Kgapo ya Thepa le Setsi sa Mautlwela sa Ditjhelete. Mekutu ena e matlafatswa ke Makgotla a Dinyewe a Botlokotsebe bo Ikgethang ba Dikgwebo le ho qala mehala ya tshohanyetso ya bobodu ya naha le ya makala.4.4. Selemo sa 2016 se tshwaya Sehopotso sa bo-20 sa ho saenelwa hore e be molao Molaotheo wa Riphabliki ya Aforika Borwa wa selemo sa 1996 ke Moporesidente wa mehleng Moporesidente Nelson Mandela Sharpeville ka la 10 Tshitwe 1996.Molaotheo o ile wa beha motheo bakeng sa setjhaba sa demokerasi le se bulehileng moo mmuso o itshetlehileng hodima thato ya batho. Sena ke mosebetsi wa motjha o molelele wa ntwa le ditherisano tsa mekga e mengata ya dipolotiki moo boradipolotiki, maqwetha le baemedi ba setjhaba ka kakaretso ba ileng ba nka karolo. E nkuwa e le e nngwe ya melaotheo e tswetseng pele le ho kgothaletsa diphethoho ka ho fetisisa lefatsheng.Ho keteka sehopotso sa bo-20 tlasa mookotaba  Re keteka dilemo tse 20 tsa Molaotheo   re fetola setjhaba le ho kopanya setjhaba , mmuso o tla kena letsholong la letoto la dipuisano le badudi le manaeo a ho eketsa temoso le tsebo ya Molaotheo, melemo ya yona le ditokelo tsa botho. Ketsahalo ya Naha e tla tshwarelwa Lebaleng la Dipapadi la George Thabe Sharpeville ka Moqebelo,10 Tshitwe 2016.4.5. Ketsahalo ya Naha ya ho hopola Letsatsi la Poelano ka Labohlano, 16 Tshitwe 2016 tlasa mookotaba  Re Ngotla Karohano Tseleng ya Setjhaba se Hlokang Semorabe , e tla etsahala Lebaleng la Dipapadi la Gopane Black Aces, Zeerust ho la Leboya Bophirima.4.6. Kabinete e lebisa ditakaletso tse molemo ho maAforika Borwa kaofela bakeng sa sehla se tlang sa monyaka. Re ipiletsa ho maAforika a bo rona ho thusa batho ka bo mong le malapa ka hara metse ya bona, ka ho qolleha bana, maqheku le ba nang le boqhwala.4.7. Tsebiso ka SAPS ya hore ditsha tsa mabenkele le tsona e tla ba ntlha e ka sehlohlolong nakong ya sehla sa monyaka e tswella ho netefatsa hore maAforika Borwa a bolokehile le ho ikutlwa jwalo. Ho jalwa ha ditho tsa sepolesa le baithuti ba sepolesa ditsheng tse fapaneng tsa mabenkele ho phatlalla le naha ho bopa karolo ya katamelo ya ho Kgutlela Sethathong ya SAPS ho ntlafatsa ponahalo, ho matlafatsa mosebetsi wa sepolesa le ho thibela botlokotsebe bo fapafapaneng bo batlang bo rata ho phahama nakong ya sehla sa monyaka.Kabinete e kgothaletsa maAforika Borwa kaofela, ho imatahantswe le maikarabelo a tekilweng ho NDP, ho ba karolo ya tharollo le ho netefatsa sehla sa monyaka se bolokehileng le se thabisang bakeng sa bohle.Ha maAforika Borwa a tla kena tseleng ho etela baratuwa le ditho tsa malapa, ka kopo fadimehang le ho netefatsa hore dipalangwang di maemong a loketseng tsela. Tsitlallelang lebelo le behilweng, le tlamme mabanta a tshireletso le ho se kganne le le tlasa tshusumetso ya tahi ha se ditaba tseo ho ka rerisanwang ka tsona bakeng sa ho netefatsa polokeho ya hao le ba bang ba o potileng.Ha re thabela nako ya sehla sa monyaka se tlang, ka kopo tswellang ho sebedisa metsi ka hloko le ka bokgabane kaha metsi a dula e le mohlodi o haellang.5. Selemo se felangSelemo sena se felang ke bopaki ba palo e holang ya maikitlaetso a matsete a tsebisitsweng ka hara naha, e leng se bontshang tshepo ya badudi ba matjhaba ba botsetedi moruong wa Aforika Borwa. Hape se bontsha hore naha ya rona e tseleng ya ho hlasimoloha mme e tswela pele ho ba sebaka se hlwahlwa sa botsetedi. Ho kenngwa tshebetsong ha Moralo wa Dintlha tse Robong, MTSF maitshunyako a kang Operation Phakisa di re behile maemong a hodimo a ho fihlella Tjhebelopele ya 2030 ya NDP.Re bopile menyetla e metjha ya kgwebisano e reretsweng ho bula phihlello ya mebaraka le ho tebisa dikamano tse teng tsa moruo. Sena se ile sa kenngwa tshebetsong ka dikopano tsa bobedi le Mafapha a Mmuso a tsepamiseditsweng maikutlo, dikopano le bao e ka nnang ya ba batsetedi, dipuisano le Ditjhemba tsa Kgwebo hammoho le ho nka karolo diphafilioneng le diketsahalong tsa kgothaletso ya bohahlaudi.Maikitlaetso ana a tswetse dithekiso tse phahameng tsa thepa e hlahisitsweng ke difeme e romellwang ka ntle e ekeditseng boleng ka R 1.2 bilione e leng se etsang hore palo e kopaneng kaofela ya selemo e be R3.8 bilione. Ho feta moo, tsamaiso ka dipeipi ya Matsete a Otlolohileng a Matjhaba (FDI) e emela kgonahalo ya FDI ya R13.1 bilione haholoholo lekaleng la eneji le dikhemikhale. Sena se tlisa palo yohle ya kgonahalo ya FDI bakeng sa selemo sa 2016 ho R30 bilione.Bohahlaudi ba matjhaba bo tswela pele ho ba karolo ya bohlokwa ya mekutu ya boqhetseke ba moruo, bo nyehelang ho tlhahiso ya mesebetsi le kgolo ya moruo. Dipalo tsa bahahlaudi ba kenang di phahame ka 14, 8% ka selemo sa 2016 ha ho bapiswa le nako e tshwanang ka selemo sa 2015.Palo kaofela ya ho ka etsang R39.3 bilione ya tjhelete e sebedisitsweng ka ho otloloha e ile ya fihlellwa nakong ya dikgwedi tse qalang tsa selemo sa 2016, e leng se nyehelang ho tlhahiso ya mesebetsi le ho jara moruo wa lehae. Tlhahisoleseding ena e tiisa hore Aforika Borwa e ntse e le sebaka se tummeng sa bahahlaudi ba matjhaba.Jwaloka karolo ya Moralo wa Naha wa Meralo ya Motheo, re bone ho ba le matsete a meralo ya motheo thutong, ho tsa kalafo, metsi, eneji le dipalangwang. E leng kaofela tse hlahisitseng mesebetsi le ho ntlafatsa maphelo a batho ba bo rona. Ho tlisa botsitso ho marangrang a motlakase ho matlafaditse phepelo ya motlakase e tshepahalang bakeng sa Aforika Borwa.Dipuisano tse fapafapaneng tsa mananeo a matjhaba di bakile hore ho be le sehlopha sa dimemorandamo tsa kutlwano le ditumellano tse saenwang. Tsena di sebetsa jwalo ka dithusi bakeng sa ntshetsopele ya moruo le ho fihlella merero ya rona e tswang ho NDP.Re tshwere Dikgetho tse atlehileng tsa Mebuso ya Lehae mme hape, lebitsong la moya wa Botho, re tshwere diketsahalo tse kgolohadi tse fapafapaneng. Tsena di ne di kenyeletsa: AfricaCom; Foramo ya Taolo ya Inthanete ya Aforika; COP17) ho Khonvenshene ya Kgwebisano ya Matjhaba ya Diphedi tse Kotsing tsa Diphoofolo le Dimela tse Hlaha (CITES); Khonkerese ya bo-35 ya Matjhaba ya Sebopeho sa Lefatshe; Pitso ya Matjhaba ya AIDS ya bo-21 le tse ding tse ngata. Aforika Borwa e se e fetohile sebaka sa kgetho sa matjhaba.Kabinete e thabisitswe ke hore baithuti ba bangata ditsheng tsa thuto e phahameng ho phatlalla le naha ba arabetse hantle kgoeletsong ya ho baballa lenaneo la dithuto la selemo sa 2016 le ho thoholetsa dikete tsa baithuti tse ngotseng dihlahlabo tsa tsona tsa makgaola kgang.Dihlopha tsa rona tsa naha tsa dipapadi le baatlelete ba phahamiseditse folakga ya rona hodimo ka ditshebetso tsa bona le moya ho Diolimpiki tsa Rio tsa selemo sa 2016 hammoho le diketsahalo tse ding tsa dipapadi. MaAforika Borwa mapatlelong a fapaneng a re kgothaditse ka maitsebelo le ditalente le ho fumana dithoholetso tsa naha le tsa matjhaba. Aforika Borwa ke setjhaba se hlolang.6. Melaetsa ya kutlwelo-bohloko le ya thoholetsoKabinete e thoholetsa:6.1. Sehlopha sa Springbok Sevens bakeng sa ho fofisetsa folakga ya naha hodimo ka ho hapa Letoto la Lefatshe la HSBC la Rugby Sevens ho la Dubai.6.2. Mokwetlisi wa Diolimpiki wa diketswana tsa lesokwana, Roger Barrow, ya hapileng ka makgetlo a mabedi wa Aforika Borwa ya boletsweng e le Mokwetlisi wa Lefatshe wa Diketswana tsa Lesokwana wa Selemo wa 2016 ke Mokgatlo wa Diketswana tsa Lesokwana wa Matjhaba (Federation Internationale des Societes d'Aviron).6.3. Moporesidente ya emetseng ho hlomamiswa Adama Barrow, ya kgethilweng jwaloka Moporesidente e motjha wa Gambia mme e na le tshepo ya hore dipuisano tsa nako e tlang di tla tswela dinaha ka bobedi molemo.Matshediso:6.4. Kabinete e imatahanya le Moporesidente Zuma mabapi le ho lebisa matshediso ho batho ba Cuba ka ho hlokahala ha Moporesidente wa bona wa mehleng le mohale wa diphethoho El Commandante Jefe Fidel Alejandro Castro Ruz, ya teletseng bophelo ba hae bakeng sa tokoloho le boipuso. Moporesidente Zuma o ne a le hara Dihlooho tsa Dipuso le Mebuso tse neng di menngwe ho tshetleha puo tshebeletsong e ikgethang e neng e tshwaretswe Cuba. Castro o ne a nkile bohato bo tiileng kgahlanong le kgapo ya bokoloniale kontinenteng ya Aforika le ho bapala karolo ya bohlokwa bakeng sa ho ntshetsa pele ntwa ya Aforika Borwa ya yona ya tokoloho.6.5. MaAforika Borwa kaofela a ya mengwa ho bontsha bonngwe le batho ba Cuba ka ho saena dibuka tsa matshediso tse behilweng Meahong ya Kopano e Pretoria, Tuynhuys ho la Motse Kapa le Dikantorong tsa Ditonakgolo diporofenseng kaofela.6.6. Kabinete e fetiseditse matshediso a yona ho mmuso le batho ba Riphabliki ya Bofederale ya Brazil, ka ho qolleha malapa, metswalle le bamphato ba diphofu tsa sefofane sa kgiro se swahlamaneng hodima lebatowa le tletseng dithaba ho la Colombia. Kabinete e lakaletsa ba pholohileng ho fola ka potlako.6.7. Kabinete e lebisa matshediso a yona ka ho hlokahala ha mokaubere wa Ntwa ya tsebahalang Riot Makhomanisi Mkhwanazi, eo hape a ileng a abelwa Kgau ya Mendi ya Sebete bakeng sa nyehelo ya hae ntweng ya tokoloho ya naha.6.8. Kabinete e romela matshediso ho lelapa le metswalle ya sebini sa mmino wa Bodumedi se hapileng dikgau tse ngata Sifiso Ncwane, eo e neng e le kgalala e matla ka ho fetisisa ya mmino wa bodumedi e kileng ya hlahiswa ke Aforika Borwa.Kabinete e leboha:6.9. ditho tsa boraditaba bakeng sa mosebetsi wa bona wa ho netefatsa hore diqeto tsa Kabinete di fetisetswa ho maAforika Borwa hore ba kgone ho nka karolo meqoqong e nang le tlhahisoleseding ka ditaba tsa setjhaba.6.10. baithaopi le mekgatlo eo e seng ya mmuso bakeng sa ho fana ntle le boinahanelo mekgahlelong yohle ya bophelo, ka moya wa nnete wa Botho.6.11. dikgwebo le balekane ba tsa mesebetsi ba mekgatlo bakeng sa karolo eo ba dulang ba e bapala ho netefatsa hore Aforika Borwa e ikemiseditse bakeng sa kgolo ya moruo e lekalekanang.6.12. maAforika Borwa kaofela ao maphelong a bona a letsatsi ka leng a bapalang karolo ya ho aha Aforika Borwa eo e leng ya bohle.7. Dithonyo:Dithonyo kaofela di lokelwa ke ho netefatswa ka mangolo a thuto le tumello e amehang.7.1. Monghadi Alvin P Rapea jwaloka Mongodi wa Sepolesa.7.2. Mofumahadi MS Bronkhorst jwaloka Mohlanka e Moholo wa Ditshebetso ho Lefapha la Mesebetsi.7.3. Monghadi D Mashitisho jwaloka Motsamaisi-Kakaretso (DG) wa Lefapha la Metsi le Tsamaiso ya Dikgwerekgwere.7.4. Mofumahadi L Shange jwaloka Motlatsi wa DG: Tsamaiso ho DPSA.7.5. Mofumahadi TA Fosi jwaloka Molaodi-Kakaretso: Mawa a Bolaodi ho Mesebetsi ya Dikgatiso tsa Mmuso.7.6. Ngaka Valanthan Munsami jwaloka Mohlanka e Moholo (CEO) wa Lekala la Aforika Borwa la Naha la Sepakapaka.7.7. Batsamaisi bao e seng ba Phethahatso ho Boto ya SENTECH:a) Mofumahadi Ntombizodwa Petunia Mbele (o thontswe hape);b) Mofumahadi Reitumetse Jacqueline Huntley (o thontswe hape); lec) Mofumahadi Lungile Myrtle Ndlovu.7.8. Mofumahadi NJ Dewar jwaloka Mohlanka e Moholo wa Ditjhelete wa Kantoro ya Poso ya Aforika Borwa.7.9. Ditho tseo e seng tsa Phethahatso ho Boto ya Lekala la Thekenoloji ya Tlhahisoleseding ya Puso:a) Monghadi Zukile Nomvete (o thontswe hape le ho ba Modulasetulo);b) Mofumahadi Seadimo Hessie Chaba (o thontswe hape);c) Monghadi Graeme Alvan Victor (o thontswe hape);d) Mofumahadi Nokuzola Nelly Ehrens;e) Monghadi Mahomed Talib Sadik;f) Mofumahadi Phuti Matlala;g) Mofumahadi Nelisiwe Magubane;h) Adv Ndumiso Mahlangu;i) Ngaka Vuyokazi Felicity Mahlati;j) Monghadi Nkhangweleni Walter Mudau (moemedi wa DPSA); lek) Monghadi Job Stadi Mngomezulu (moemedi wa Lefapha la Matlotlo).7.10. Ditho tseo e seng tsa Phethahatso ho Boto ya Ditshebeletso tsa Lefatshe le Lekala la Phumantsho la Aforika Borwa:a) Mofumahadi Mawethu Cawe (Modulasetulo);b) Monghadi Xola Gladman Stock;c) Mofumahadi Jabulile Nkosi; led) Monghadi Linda Cecil Nene.7.11. Letlole le Bohareng la Eneji (SOC) LTD:a) Monghadi Luvo Lincoln Makasi (Modulasetulo);b) Monghadi Mosimaneotsile Jim Besnaar; lec) Monghadi Neville Israel Mompati.7.12. Taolo ya Naha ya Eneji ya Aforika Borwa:a) Monghadi Christopher Forlee (jwaloka CEO le setho s aka dinako tsohle sa Taolo).7.13. Koporasi ya Eneji ya Nutleleya ya Aforika Borwa:a) Monghadi Phumzile Tshelane (o thontswe hape jwaloka CEO);b) Ngaka Gregory Jerome Davids; lec) Monghadi Samuel Matlobela Sekgota.7.14. Ditho tsa Boto ya Naha ya Setheo sa Tahlo ya Matlakala a Radioactive:a) Monghadi Tshepo Mofokeng (Modulasetulo);b) Monghadi Luvuyo Mkontwana (Motlatsi wa Modulasetulo);c) Monghadi Trevor Mark Gordan;d) Ngaka Barry Kistnasamy;e) Mofumahadi Mbali Ndlovu;f) Monghadi Lebohang Sam Moleko;g) Mofumahadi Lerato Makgae; leh) Adv Mothusi Lucas Tsineng.7.15. Ditho tsa Boto ya Naha ya Taolo ya Nutleleya:a) Ngaka Thapelo Motshudi (Modulasetulo mme o thontswe hape);b) Ngaka Pamela Zibuyile Dube (Motlatsi wa Modulasetulo);c) Moambasadara Mochubeloa Jacob Seekoe;d) Monghadi Abraham Pieter Le Roux;e) Mofumahadi Phoibe Elsie Monale;f) Monghadi Protas Thamsanqa Phili;g) Mofumahadi Bridgette Motshidisi Mokoetle;h) Monghadi Jeffrey Leaver (o thontswe hape);i) Ngaka Bethuel Sehlapelo (o thontswe hape);j) Monghadi Kabelo Samuel Kakoma (o thontswe hape); lek) Mofumahadi D Bendeman (moemedi ho tswa ho Lefapha la Merero ya Tikoloho).7.16. Monghadi Siyabulela Tsengiwe jwaloka Mokomishenara e Moholo wa Khomishene ya Matjhaba ya Tsamaiso ya Kgwebisano.7.17. Ditho tseo e seng tsa Phethahatso ho Boto ya Bolaodi ba Koporasi ya Sephethephethe sa Mebileng:a) Monghadi Zola Malvern Percival Majavu (o thontswe hape le ho ba Modulasetulo);b) Mofumahadi Thembeka Mdlulwa (o thontswe hape);c) Mofumahadi Pinkie Mathabathe (o thontswe hape);d) Mofumahadi Daphline Harridene Charlotte-Ann Ewertse (o thontswe hape);e) Monghadi Thulani Matiki Norman Kgomo (o thontswe hape);f) Moporofesara Maredi Ivan Mphahlele;g) Mofumahadi Thandi Clarah Thankge; leh) Ngaka Eddie Mogalefi Thebe.7.18. Boto ya Lekgotla la Maipiletso la Difilimi le Diphatlalatso:a) Mofumahadi Nonkoliso Isabela Sigcau;b) Mofumahadi Nonduduzo Samukelisiwe Kheswa;c) Adv Thembelihle Pretty Mapipa-Ndlovu;d) Mofumahadi Manko Talitha Tsoehlisi;e) Monghadi Sizwe Lindelo Snail;f) Monghadi Lutendo Joy Malada;g) Moporofesara Adelaide Simangele Verah Magwaza;h) Monghadi Christopher Mamathuntsha; lei) Ngaka Mbulaheni Mulaudzi.7.19. Monghadi PK Legodi jwaloka CEO ya Lepelle Northern Water.7.20. Ditho tsa Lekgotla la Taolo ya Bolaodi ba Diindaseteri tsa Tshireletso:a) Monghadi Humphrey Nhlanhla Ngubane;b) Monghadi Zwile Zulu;c) Monghadi Methews Thembinkosi Oliphant; led) Majoro-Mokgenerale Cynthia Lindiwe Pilison.Dipotso:Monghadi Donald LiphokoMohala: 082 901 0766 "
Pehelo ya Kopano ya Kabinete ya la 15 Hlakola 2017,16 Feb 2017,https://www.gov.za/speeches/statement-cabinet-meeting-15-february-2017-16-feb-2017-0000,https://www.gov.za/st/speeches/statement-cabinet-meeting-15-february-2017-16-feb-2017-0000,"1. Ho kenngwa Tshebetsong ha Mananeo a Mmuso1.1. Kabinete e ananela Puo ya Boemo ba Naha (SoNA) ya Moporesidente Jacob Zuma ya 2017 tlasa mookotaba ""Phethoho e Matla ya Moruo . Sena se ne se tshwaya nako bohareng ya sehla sa Bohlano sa Tsamaiso ena moo ho bonahetseng ha selemo sa 2017 se phatlaladitswe jwaloka Selemo sa Oliver Reginald Tambo le selemo sa ho tebisa bonngwe.Moporesidente Jacob Zuma o tekile kgatelopele eo re e etsang bakeng sa ho fihlella tjhebelopele ya rona ya Setjhaba sa Naha ya Demokerasi mme diketso tsa bohlokwa tse batlehang bakeng sa ho re atametsa haufinyana le ka potlako ho setjhaba se kopaneng, se hlokang semorabe, se sa kgetholleng ka bong, sa demokerasi le se tswetseng pele.Moporesidente o buile ka ho kenngwa tshebetsong ha mananeo a Mmuso le ho tsebahatsa meralo e bonahalang, e sebetsehang bakeng sa ho kenngwa tshebetsong ka bokgabane ha Morero wa Ntshetsopele ya Naha (NDP), o tshehetsang Moralo wa Lewa la Nako e Bohareng (MTSF) 2014-2019.SoNA ya selemo sa 2017 e bontshitse ka ho hlaka hore mekutu e kopanetsweng ya mmuso le mekgatlo ya basebetsi mabapi le ho kenya tshebetsong Moralo wa Dintlha tse Robong e qala ho ba le kgahlamelo. Kabinete e boeletsa kgoeletso ya Moporesidente ya ho matlafatsa mekutu e reretsweng ho kganna phethoho e matla ya moruo le mekutu ya ho akofisa ho kenngwa tshebetsong ha yona.Dihlopha tsa Matona di motjheng wa ho bitsa dikopano tsa kamora SoNA ho hlakisa Lenaneo la Tshebetso la Mmuso (PoA) la 2017/18. Puo ya Ditekanyetso ya 2017/18 e tla boela e supa kabo ya mehlodi ho mananeo a fapafapaneng a mmuso jwaloka ha a hlakisitswe ke Moporesidente.1.2. Diphetho tsa Pitso ya ho Tsetela Merafong ya Aforika e neng e tshwaretswe Motse Kapa di bontsha monyetla wa phehisano wa naha dibakeng tsa merafo le mapatlelong a amanang le tsa merafo.Lekala la merafo e dula e le lejwe la motheo la moruo wa Aforika Borwa le nyehelang ho 8% ya Palohohle ya Dihlahiswa tsa Naha (GDP) ya naha, le hirileng batho ba ka bang 460 000 le ho una phapanyetsano ya ditjhelete tsa matjhaba.Aforika Borwa e tswela pele ho ba sebaka se nang le bokgoni ba tlhahiso le ho putsa bakeng sa batsetedi ho tsa merafo ka ho akanngwang ho $2.5 ho isa ho 3 trilione ho diresefe tsa diminerale tseo e seng tsa eneji tse ntseng di le maemong a nepahetseng.Dihlomathiso ho Molao wa Ntshetsopele ya Mehlodi ya Diminerale le Petroliamo ya ka Phuptjane 2017 le ho kenya koranteng ya mmuso Tjhata ya Merafo e lekotsweng botjha ya Hlakubele 2017 di nyehela mabapi le tlhahiso ya tikoloho ya bolaodi e thusang ho kgothaletsa matsete, ntshetsopele ya kgwebisano le dikgwebo ka tsela ya tekatekano le e nang le boikarabelo ho tsa kahisano.1.3. Indaba ena e ile ya matlafatswa ke Tsetela ho Aforika e leng lepatlelo la baetapele ba dikgwebo, batsetedi le beng ba dikgwebo bakeng sa ho fumana tsebo le phumantsho ya tlhahisoleseding le menyetla ho tswa Aforika.1.4. Kabinete e ananela Tumellano ya Kutlwano e fihlelletsweng pakeng tsa indaseteri ya kaho le Mmuso, eo hape e tsebahalang jwaloka Lenaneo la Boithaopo la Kaho-botjha (VRP).Tumellano ena e teka dipheo tsa diphethoho boemong ba dikhamphani, ka thekiso ya diabo tse fihlang bonyane ho 40% ho maAforika Borwa a batho ba batsho kapa ka semphato le dikhamphani tse nyenyane tsa batho ba batsho, ho thusa ho phahamisa dithekiso tsa bona ho ya ho 25% ya thekiso ya khamphani, bakeng sa nako ya dilemo tse supileng.Sena ke tumellano e tla fihlang hole ka ho fetisisa ya diphethoho e fihlelletsweng le mmuso ho fihlela mona e tla thusa ho fana ka tshusumetso ho tjhebelopele ya Mmuso ya phethoho e matla ya moruo. Hape ke motlolo o ka sebediswang bakeng sa diphethoho makaleng a mang.Kabinete e thoholetsa ba saenetseng tumellano ena mme e kgothaletsa dikhamphani tse ding kaofela tsa kaho ka hara lekala lena tseo hajwale di leng siyo tumellanong ena, ho latela mohlala ona le ho itahlela ka setotswana semphatong sena se ntseng se ahuwa, ka ho etsa maitlamo a tshwanang le ana bakeng sa ho tswela pele ho matlafatsa lekala lena.1.5. Kabinete e thoholetsa balekane ba kahisano bohle ho Lekgotla la Naha la Ntshetsopele ya Moruo le Basebetsi (Nedlac) ka tumellano e etsang nalane ya ho tsebahatswa ha Sekepele sa Naha sa Meputso e Tlase (NMW) sa R20 ka hora ho tloha eseng kamora Motsheanong 2018.Tumellano mabapi le NMW le mekgwa e meng ya ho matlafatsa botsitso mesebetsing le ditherisano tse kopanetsweng ke mohato wa bohlokwa bakeng sa ho bopa setjhaba se kopaneng, sa toka le se tswelang pele jwaloka ha ho labalabelwa ho NDP.NMW, e leng moputso o tlase moo ho seng mosebetsi ya lokelang ho lefuwa ka tlase ho ona, o tla ntlafatsa maphelo a dimilione tsa basebetsi ba lefuwang meputso e tlase le ho qala ho sebetsana le diphephetso tsa ho se lekalekane ha meputso.Moputso o behilwe boemong ba sethathong bo tla etsa phapang ya nnete maphelong a maAforika Borwa a setlwaeding ha ka nqa e nngwe o tla bebofatsa kgahlamelo efe kapa efe e sa batleheng ho tsa kgiro. Dikgwebo tse sa kgoneng ho fihlella NMW di ka etsa kopo ya nakwana ya ho kotelwa, ha ho ntse ho sekasekwa mekgwa ya ho thusa makala a fokolang a moruo.1.6. Phephetso ya tlhokeho ya mesebetsi e dula e le ntlha e ka sehlohlolong ho mmuso mme mananeo kaofela le boitshunyako di reretswe bakeng sa ho fetola maemo, haholoholo hara tikoloho ena e thata ya moruo.Kabinete e ananela keketseho ya mesebetsi moruong nakong ya kotara ya bone ya selemo sa 2016 moo ho hlahisistsweng mesebetsi e 235 000, ho ya ka Diphuputso tsa Kotara ka nngwe tsa Lebotho la Mesebetsi. Keketseho e bakilwe boholo ke kgiro ka hara lekala la ditshebeletso la naha, le latelwa ke a dipalangwang le tlhahiso.Kgolo ntlheng ya mesebetsi kotareng e fetileng e bakile hore ho be le phokotseho e seng kae ho sekgahla sa tlhokeho ya mesebetsi ka 26.5%.1.7. Kabinete e leboha batswadi kaofela, matitjhere, barupelli le batsamaisi ka ho qala ho atlehileng ha selemo sa dithuto sa 2017. Thuto ke e nngwe ya dintlha tse ka sehlohlolong le e bohareng ya ho fihlella Tjhebelopele ya 2030 ya NDP.1.8. Kabinete e thoholetsa boitelo ba Sehlopha sa Materiki sa 2016 ha re keteka keketseho ya sekgahla sa katleho sa ho tloha ho 70.7% ka selemo sa 2015 ho isa ho 72.5% ka selemo sa 2016. Kabinete e lakaletsa baithuti bohle tse ntle le ho lebella ntlafalo e nngwe ho sekgahla sa katleho ho tswa ho Sehlopha sa Materiki sa 2017.Kabinete hape e thoholetsa baithuti ba tla beng ba ngola dihlahlobo tsa tlatsetso tsa materiki pakeng tsa la 11 Hlakola 2017 le 18 Hlakubele 2017 bakeng sa mamello ya bona.1.9. Jwaloka karolo ya mekutu ya mmuso ya ho kgothaletsa setjhaba ho sireletsa tokelo ya thuto, Lefapha la Merero ya Bodisa le Tlhatlhobo ya Tshebetso le tla epa Izimbizo tsa NDP tsa Ha re Boeleng Sekolong ka la 25 Hlakola 2017 diporofenseng kaofela. Thuto ke motheo wa mananeo kaofela a mmuso mme Ditho kaofela tsa Phethahatso di tla nka karolo.Ditho tsa badudi di memelwa ho imatahanya le ditho tsa Kabinete, Ditho tsa Palamente, Ditonakgolo le baetapele ba mebuso ya lehae ha ba etela dikolo, ditsha tsa thuto e phahameng le ditsi tse ding tsa thuto.1.10. Ho imatahantswe le dipehelo tsa Tjhata ya Tokoloho tsa hore  thuto e phahameng le thupello ya mesebetsi di tla bulelwa bohle ka mokgwa wa dithuso tsa puso le ditjhelete tsa dithuto tse tla fanwa ho itshetlehuwe hodima tshwaneleho , Mmuso ka Sekema sa Naha sa Dithuso tsa Ditjhelete tsa Baithuti (NSFAS) o thusa ka matlole baithuti ba fetang 20 000 ba batjha diyunivesithing tse 23.Sena ke tlatsetso ho baithuti ba kgutletseng ba 107 000 ho tswa diyunivesithing tse 25 le baithuti ba 737 747 ba kgutletseng ho tswa dikoletjheng tsa Thuto le Thupello ya Mosebetsi wa Setegeniki (TVET) tse 35.1.11. Mmuso wa rona o tswela pele ho fatisisa dimotlolo tse fapafapaneg tsa ho fumana ditharollo tsa moshwelella tsa matlole le ho bula menyetla bakeng sa ba futsanehileng le maemo a bohareng a ho tswela pele ka thuto le thupello tsa kamora materiki.Lenaneo la Ikusasa la Dithuso tsa Ditjhelete tsa baithuti (ISFAP) ke semphato sa dintlafatso tsa setjhaba le tsa poraefete tse eteletsweng pele ke Lefapha la Thuto le Thupello e Phahameng (DHET) le thusang  ba mahareng ba sa lokelweng ke dithuso tsa NSFAS .Porojeke ena e etswa ya teko diyunivesithing tse tsheletseng le ho koletjheng ya TVET e le nngwe mme le tla thusa ka ditjhelete tsa dithuto ho baithuti ba ka etsang 1 500 ba ithutelang mangolo a mangata a dikgerata tse tlwaelehileng, hammoho le mangolo a seporofeshenale a supileng le le leng la diathisene bakeng sa nako ya bona ya dithuto.Hape ba tla fumana tshehetso ya thuto, tshehetso ho tsa kahisano, thupello ya maitsebelo a tsa bophelo, tataiso le tshehetso ya tsa kalafo moo e batlehang. Se ka fetang R200 milione se tla hlokahala ho thusa hore teko e atlehe mme boholo ba tjhelete bo tla tholwa ho tswa ho lekala la poraefete.1.12. Tlhodisano ya bobedi ya Maitsebelo a Lefatshe ya Aforika Borwa e tshwerweng ke DHET Setsing sa Matjhaba sa Dikopano sa Inkosi Albert Luthuli ho la Durban ho tloha ka la 13 ho isa la 17 Hlakola 2017, e keteka talente ya diathisene le boratekginiki ba thaka e tshesane ka hara naha.Hape e sebetsa jwaloka lenaneo la pepeso ho hlakisa bohlokwa ba lekala la boathisene moruong wa naha. Bahlodi ba tla tswela pele ho emela Aforika Borwa ho Tlhodisano ya Matjhaba ya Maitsebelo ho la Abu Dhabi, United Arab Emirates ka Mphalane 2017.1.13. Leeto la Moporesidente Jacob Zuma le sa tsebiswang la ho ya seteisheneng sa Sepolesa sa Nyanga ho la Motse Kapa le ile la tjhaisana le ho lokollwa ha Diphuputso tsa Mahlatsipa a Botlokotsebe tsa 2015/16 ke Lefapha la Dipalopalo la Aforika Borwa. Leeto lena le atlehileng, jwaloka karolo ya lenaneo la Moporesidente la Bodisa la Siyahlola, le unne ho iponela ka mahlo mosebetsi o etswang ho lwantsha botlokotsebe sebakeng seo. Mafapha ho tloha ho la Sehlopha sa Toka, Thibelo ya Botlokotsebe le Tshireletso (JCPS) a motjheng wa ho sebetsana le diphephetso tsa Seteishene sena sa Sepolesa.1.14. Diphuputso tsa Mahlatsipa a Botlokotsebe di bohlokwa kaha di tataisa mmuso mabapi le ho bopa maano a ona mabapi le ntwa kgahlanong le botlokotsebe. Sena se kgema le ntlha e ka sehlohlolong ya mmuso ya hore Batho bohle ka hara Aforika Borwa ba Bolokehile le ho Ikutlwa Jwalo.Sephetho se a thusa bakeng sa ho supa mosebetsi o lokelang ho etswa ho ya pele, bakeng sa ho kgema le ditaba tse monate tse mabapi le dikatleho dilemong tse hlano tse fetileng, le mehopolo le maiphihlello a baahi.2. Diqeto tsa Kabinete2.1. Ho Kenngwa Tshebetsong le Tekolo ya Bohlwahlwa ba Taolo ya Tikoloho ka hara Lekala la Merafo, ho kenyeleditse karabelo ya botsamaisi le moralo wa ntlafatso ke Lefapha la Merero ya Tikoloho.Molao wa Naha wa Taolo ya Tikoloho, wa 1998 o hlalosa katamelo ya taolo ya tikoloho e tshwanelang ho kopanelwa ho phatlalla le makala kaofela, ho kenyeletswa lekala la merafo.Morero ke ho netefatsa hore dikgahlamelo tsa mesebetsi ya merafo tikolohong di bebofatswa kapa ho laolwa ka bokgabane. Tekolo e hlahlobile tsamaelano le bohlwahlwa ba molao le ho kenngwa tshebetsong ha ona bakeng sa ho fihlella morero ona.Kabinete e tshehetsa  Mokgwa wa Tikoloho e le Nngwe  jwaloka ha o sisintswe ho Moralo wa Ntlafatso ka thomo ya ho sekaseka mekgwa ya hlohlomiso ya tlatsetso e kang ho tswela pele ho matahanya Melao e Phethahetseng ya Taolo ya Tikoloho.Kabinete hape e tshehetsa dipuisano tse mabapi le ho kwalwa ha merafo le ho netefatsa tshireletso ya tikoloho le ho fokotsa kotsi ya moruo wa kahisano bakeng sa metse e haufi.2.2. Tlaleho ya 2015/16 ya Diphuputso le Ntshetsopele (R&D) ya Selemo ka seng ya Ditsiane tsa Lekgetho e kentsweng Palamenteng, e bontsha kamoo lenaneo la R&D la Ditsiane tsa Lekgetho le kgothaletsang matsete a R&D e eketsehileng a lekala la poraefete.Sena se batleha bakeng sa ho eketsa bokgoni ba moruo ba ho matlafatsa tlhahiso ya mesebetsi, hammoho le ho eketsa masalla a nepahetseng ka phethisetso ya tsebo le ntshetsopele ya maitsebelo.Ho tloha ka selemo sa 2015 ho isa ho Hlakola 2016, Lefapha la Saense le Thekenoloji le amohetse dikopo tse 189 tsa R&D tsa ditsiane tsa lekgetho ho tswa dikhamphaning tse 147. Sena se ekeditse palo kaofela ya dikhamphani tse nkang karolo lenaneong la ditsiane esale le thakgolwa ka Pudungwana 2006, ho fihla ho 962.Nakong ena Lefapha la Matlotlo a Naha le akanya hore se ka bang ka hodimo feela ho R6 bilione ya lekeno la lekgetho e ne e le se phethehileng ka lebaka la ditsiane tsa R&D. Ka nako e tshwanang ditsiane di tsheheditse ho ka etsang R36.1 bilione ya ditjeho tsa R&D.Ho dikhamphani tse 962, 47% ke Dikgwebo tse Nyenyane le tse Mahareng, 12% ke dikgwebo tse kgolo (phaello ya R41 milione ho isa ho R100 milione); 32% ke dikgwebo tse kgolohadi (R100 milione le ho feta); mme 8% ha e a pepesa boholo ba phaello ya tsona.2.3. Kabinete e tjhaelletse monwana ho tsebahatswa ha motjha bakeng sa tsamaiso ya bohokedi ba ditekanyetso tsa mmuso mabapi le mesebetsi ya R&D.NDP e ananela hore R&D le ntjhafatso di na le karolo e kgolo eo di ka e bapalang mabapi le ho ntlafatsa bokgoni ba phehisano ba moruo wa Aforika Borwa le mabapi le ho tshehetsa ntshetsopele ya moruo wa kahisano le mesebetsi.Meralo ya motheo ya naha e hlokolosi ha e sa sebediswa mme e hloka ntlafatso ya tsa thekenoloji e potlakileng le ho ntjhafatsa ho baballa phano ya ditshebeletso e hlwahlwa ya tsa saense. Meralo ya motheo e kang eno e meholo haholo le ho ba theko e thata, mme e tla hloka matsete a hokahantsweng ho phatlalla le mafapha.Kgokahano e sisintsweng ya ditekanyetso e tla kenngwa nakong e bohareng ya 2016/17 le 2019/20.2.4. Kabinete e ile ya tsebiswa ka kgatelopele e entsweng ho diporojeke tsa Square Kilometre Array (SKA) le MeerKAT, ho thehwa ho rerilweng ha ho kopanngwa ha Sebaka sa tekolo ya Radio ya Thuto ya Dinaledi sa Aforika Borwa, le ho tshwarwa ha thelesekhoupu ya Hydrogen Epoch of Re-ionisation Array (HERA) setsheng sa SKA.SKA le MeerKAT ke tse ding tsa Diporojeke tsa Mawa a Meralo ya Motheo ya Khomishene ya Moporesidente ya Bohokahanyi ba Meralo ya Motheo. Diporojeke tsena tse kgolohadi tsa meralo ya motheo di nyehela ho NDP ka bokgoni ba tsona ba ho hodisa ntshetsopele ya moruo, ho bula menyetla ya moruo le ho hodisa tlhahiso ya mesebetsi.Kgatelopele e babatsehang e entswe mabapi le boitokisetso ba SKA-1 Aforika Borwa ho kenyeletswa le ho fumanwa ha mobu le ditherisano mabapi le tumellano ya matjhaba le motjha wa thekiso. Dilemong tsa yona tse leshome Lenaneo la SKA SA la Ntshetsopele ya Bokgoni ba Batho le se le abile dibasari tse fetang 800, ka tshehetso e matla ho dikolo tsa Carnarvon.Setshwantsho sa  kganya ya pele  ya MeerKAT sa radio ya sepakapaka se hlahiswang feela ka dianthena tse 16 le hlahisa dinaledi tsa radio tse fetang 13003 lefatsheng le hole se bontsha hore ke thelesekhoupu e hlwahlwa ka ho fetisisa ka borwa ho mola wa Ikhweita mme e tshwanela ho ba thelesekhoupu e hlwahlwa ka ho fetisisa ya mofuta wa yona lefatsheng, hang ha e se e phethetswe.Palo e felletseng ya dianthena tse 64 e tla hokelwa mme e tla qala ho sebetsa ka Hlakubele 2018, mme e ahuwa ka 75% ya disebediswa tsa lehae e le ho lokisetsa diindaseteri bakeng sa bonkakarolo bo tebileng.HERA ke teko ya tlatsetso ya saense ya ho ntshetsapele kutlwisiso ya popo ya dinaledi tsa kgale mme e tshehetswa ka ditjhelete boholo ke Mokgatlo wa Naha wa Saense wa Amerika ka semphato le Yunivesithi ya Cambridge.Mohopolo wa radio e le nngwe wa sebaka sa tekolo ya thuto ya dinaledi, se tla tsejwa jwaloka Sebaka sa Tekolo sa Radio ya Thuto ya Dinaledi sa Aforika Borwa o tla matlafatsa diporojeke le mesebetsi e fapaneng ya lepatlelo la radio ya thuto ya dinaledi la Aforika Borwa. Ho na le dikuno tsa bohlokwa tse tla etswa ka Sebaka se le seng sa Naha tlasa Mokgatlo wa Diphuputso wa Naha.2.5. Sengolwa sa ho Lokisetsa Leano la Naha la Bofofisi ba Badudi, e kgothaletsang le ho matlafatsa polokeho ya badudi ho tsa bofofisi, tshireletso le boimatahanyo le tsa tikoloho, e ile ya tjhaellwa monwana. Hape e hodisa tabatabelo ya naha ya Aforika Borwa le ho thusa ka katoloso ya kgwebisano le bohahlaudi.Ho fetafeta moo e hodisa ntshetsopele ya indaseteri ya bofofisi e hlwahlwa le e nang le bokgoni ba tlhahiso, e kgonang ho ba maemong a phehisano ka bobedi ka lapeng le matjhabeng.2.6. Kabinete hape e tjhaelletse monwana Moralo wa Naha wa Ntshetsopele ya Maemafofane o ileng wa qalwa ka Pampiri e Tshweu e mabapi le Leano la Bofofisi ba Naha ba Setjhaba bakeng sa ho sebetsana le dikgeo pakeng tsa marangrang a hajwale le boemo bo labalabelwang ba kamoso.E tla tataisa le ho tshehetsa ka bobedi moralo wa marangrang ka kakaretso le ntshetsopele ya maemafofane ka bo mong ka hara dikateng tsa ona tse kopanetsweng tsa sebaka le dipalangwang ka ho phatlalla, ka ditherisano le bankakarolo ba ka sehloohong ba maemafofane.Meralo ya motheo ya maemafofane ke karolo ya tsamaiso ya dipalangwang ya Aforika Borwa le ho nyehela ho ntshetsopele ya kahisano ya naha ka ho thusa bohahlaudi le kgwebisano.2.7. Moralo wa Leano la Dipalangwang tse Pharaletseng tsa Lewatle la 2016, le ile la tjhaellwa monwana, bakeng sa ditshwaelo tsa setjhaba.Sena se fana ka moralo wa naha wa ho tataisa taolo e kopanetsweng, kgolo, ntshetsopele le diphethoho ho lekala la tsa mawatle, ka morero wa ho bula bokgoni ka botlalo ba lekala la tsa mawatle le ho matlafatsa nyehelo ya lona ho merero ya ntshetsopele ya moruo wa kahisano ya naha, ha ka ho le leng le nyehela ho kgwebisano ya matjhaba.Sena se tsamaelana le dintlha tse ka sehlohlolong tsa Mmuso tse amanang le Operation Phakisa e mabapi le ho hodisa Moruo wa Mawatle le dipheo tse phatlaletseng ho tswa ho NDP 2030 le Moralo wa Naha wa Meralo ya Motheo ho kgothaletsa kgolo ya moruo le ho matlafatsa tlhahiso ya mesebetsi.3. Dibili3.1. Ho kenngwa ha Moralo wa Bili ya Moralo wa Dibaka tsa Mawatle, ya 2016 Palamenteng. Bili e fana ka moralo wa semolao bakeng sa ntshetsopele ya tsamaiso ya moralo wa dibaka tsa mawatle o kgothaletsang kgolo ya moruo; le e thuswang ke moralo o hokahantsweng ho phatlalla le makala a mangata.E tla kgothaletsa taolo e hlwahlwa ya mawatle ka ho netefatsa ho itahlela ka setotswana ha makala kaofela ka bolaodi le meralo e kopanetsweng sebakeng sa mawatle. Hape e tla thusa ka: tharollo ya diqabang (hara basebedisi ba sebaka le ba ka sehloohong ba bolaodi); matlafatso ya tlhahisoleseding; tsebo le bolaodi ba sebaka sa mawatle a Aforika Borwa.Bili e tla sebetsa e lebisitse ho ntshetsopele ya moshwelella, ho na le feela paballo kapa tshireletso ya tikoloho, ka morero wa ho nyehela ho merero e batlang e le ka kakaretso ya kahisano le moruo. Hape ke boikitlaetso ba bohlokwa ba Operation Phakisa (Moruo wa Mawatle) ya pele ba ho bula bokgoni ba rona ba moruo.3.2. Ho kenngwa ha Sehlomathiso sa Bili ya Maemo a Dihlahiswa tsa Temo Palamenteng. Bili e fetola Molao wa Maemo a Dihlahiswa tsa Temo, wa 1990 (Molao wa bo-119 wa 1990)Bili e rerile ho matlafatsa moralo wa taolo bakeng sa tlhahiso ya temo, bophelo bo botle le tlhahiso e sa haelleng ya dijo ya dihlahiswa tse itseng tsa temo. Moralo wa taolo o jwalo o kgothaletsa tlhahiso e sa haelleng ya dijo le ho bopa tikoloho e kgontshang bakeng sa tlhahiso e eketsehileng le ya moshwelella.Sena se tla eketsa diketso tse hlokang leeme tsa kgwebisano le tshireletso ya basebedisi.3.3. Phatlalatso ya Moralo wa Bili ya Ditsamaiso tsa Boingodiso ba Mangolo a Matlo ka Mokgwa wa Elektroniki, ya 2016, bakeng sa tshwaelo ya setjhaba.Bili e thusa ka ntshetsopele, ho thehwa le ho baballwa ha tsamaiso ya boingodiso ba mangolo a matlo ka mokgwa wa elektroniki e tla fana ka, hara dintho tse ding, boingodiso bo hlwahlwa ba methamo e mengata ya mangolo a matlo ka lebaka la ditsela tsa Mmuso wa rona tsa tlhabollo ya mobu, dinako tse ntlafetseng tsa ho sebetsana le ho fana ka mangolo a matlo a ngodisitsweng le ditokomane ho beng; e fana ka phihlello ya naha ka bophara ya ditshebeletso tsa boingodiso ba mangolo a matlo; nepahalo e matlafetseng ya tlhatlhobo le boingodiso; bokgoni ba ho fumaneha ha tlhahisoleseding ke setjhaba; le mehato ya tshireletso e kenyeletsang lekunutu.Sena hape se tshehetsa kgoeletso ya mehato ya NDP e tla kenngwang tshebetsong mafapheng kaofela a mmuso le makaleng a laolang tlhahisoleseding le thekenoloji ho netefatsa hore Aforika Borwa ha e be lehlatsipa la  kgethollo ho tsa dijithale .4. Dintlha mabapi le Maemo a Hajwale4.1. Kabinete e imatahanya le Moporesidente Jacob Zuma mabapi le ho fetisetsa matshediso ho malapa le metswalle ya bakudi ba kelello ba hlokahetseng Gauteng. Mmuso, le setjhaba ka kakaretso, o na le boikarabelo ba ho sireletsa le ho hlokomela ba kotsing.Kabinete e thoholetsa Letona la Bophelo bo Botle, Ngaka Aaron Motsoaledi bakeng sa ho thonya Mosireletsi wa tsa Kalafo ho fuputsa diketso tsohle tse fosahetseng tse entsweng ke dikaho tsa kalafo le dingaka.Ho fetafeta moo, bohato bo nkuweng ke Tonakgolo ya Gauteng, David Makhura, ho itshetlehilwe hodima tlaleho ya Mosireletsi wa tsa Kalafo, bo a amohelwa. Kabinete hape e etsa kgoeletso ho Tonakgolo Makhura ho netefatsa hore bohato ba kgalemo bo nepahetseng bo a nkuwa kgahlanong le bohle bao e ka nnang yaba ba sebeditse ka tsela e sa nepahalang kapa ka bohlaswa.4.2. Kabinete e ngongorehile ka boitshwaro bo bohlaswa bo bontshitsweng Pulong ya Palamente bo sa hatikelang feela hodima ditokelo tsa ba bang ka hara Palamente, empa hodima ditokelo tsa maAforika Borwa kaofela.Palamente ke se seng sa ditulo tsa motheo wa demokerasi tsa Aforika Borwa, tse thehilweng ho ya ka Molaotheo, ho baballa Bili ya Ditokelo le ho ikarabella ho batho ba Aforika Borwa   bao kaofela ba re tshepetseng boikarabelo ba ho ba etella pele ho lebisa bophelong bo betere. Ditho tsa Palamente, jwaloka baemedi ba batho di lokela ho beha ditabatabelo tsa maAforika Borwa ka pele le ho tiisetsa mosebetsi wa setheo sena sa bohlokwa.4.3. Kabinete e ile ya tsebiswa ka Sefefo sa Ditropiking sa Dineo, moo Aforika Borwa e lebeletseng ho hlaselwa ke difefo tse matla le dipula tse ngata ho tloha kajeno, Labone, la 16 Hlakola 2017 ho fihla mafelong a beke   Sontaha sa la 19 Hlakola 2017.Sefefo sena se tla ama Mpumalanga, dikarolo tse hole tse leboya ho Kwa Zulu-Natal le Limpopo. Sena se tla ama ka ho fetisisa   Kruger National Park, Enhlanzeni, Vhembe, Mopani le ditereke tsa Bomasepala ba Waterberg. Dikarolo tse ka botjhabela tsa Limpopo le tsona di ka nna tsa fumana dipula tse matla ka Labohlano, tse akanngwang ho 200 mm nakong ya dihora tse 24.Setsi sa Naha sa Taolo ya Dikoduwa (NDMC) le Setsi sa Naha sa Kopanelo ya Ditshebetso (NATJOC) se thehilweng ka mafapha a fapafapaneng le ditheo tse ding di hlahlobile boemo le ho qala Ditsi tsa Kopanelo tsa Tshebetso tsa Diporofense (PROVJOC) tse tharo tsa Limpopo, Mpumalanga le KwaZulu-Natal. Katamelo ena ya makala a mangata e tla thusa moo tlhoko e ka hlahellang ho netefatsa polokeho ya badudi le ho bebofatsa kgahlamelo ya sefefo sena.Mmuso o ipiletsa ho badudi kaofela ba amehang ho ba sedi pele sefefo sena se fihla. Badudi ba eletswa hore ba se ke ba tshela ditsela, marokgo le dinoka tse tletseng metsi. Hape re kgothaletsa batswadi, bahlokomedi le ba salang le bana ho netefatsa polokeho ya bana ba bona nakong ya difefo.Badudi ba tshwanela ho sebetsa mmoho ho netefatsa polokeho ya setjhaba. Le koptjwa ho mamela ditemoso le tlhahisoleseding ka sefefo sa Dineo tse ntseng di haswa diteisheneng tsa radio kaofela tsa lehae.4.4. Kabinete e tshehetsa ka botlalo boitshunyako le dipuisano le badudi ke kemedi ya mmuso, e eteletsweng pele ke Letona la Merero ya Lehae, Malusi Gigaba, le Mohlanka wa Phethahatso (MEC) wa Polokeho ya Badudi wa Gauteng Sizakele Nkosi-Malobane ho buisana ka dintlha tse amang badudi ba sebaka seo, ka ho qolleha dintlha tse amang sepolesa le dipelaelo tsa mesebetsi e seng molaong ya bafalli.Kabinete e tshehetsa kgoeletso ya Letona ya  kgato e nkuwang ke puso kaofela  dintlheng tsena tse nang le mooko tse hlahisitsweng ke badudi, tseo ho tla sebetsanwa le tsona ka: ho thehwa ha Boetapele ba Bolaodi ba Madiboho bo tla thusa ka ho laolwa hantle ha madiboho a rona, tlhophiso ya ditokomane tsa batho bohle ba dulang Aforika Borwa, tshebetso e hlwahlwa ya sepolesa le ho netefatsa boimatahanyo le melao le Molaotheo wa Rephabliki ke baahi le melata.Kabinete e fana ka tshehetso ka botlalo ho lekala la polokeho, ho netefatsa hore dintlha tsena di rarollwa ka mokgwa o kgotsofatsang bakeng sa setjhaba sa Aforika Borwa. Sena se tla hloka dipuisano tse betere mabapi le tshebetso ya sepolesa pakeng tsa badudi le ba ka sehloohong.Kabinete hape e lakatsa hore ho be le boipiletso bakeng sa ditshwaelo tsa pepeneneng tse nang le boikarabelo ke baetapele kaofela le baemedi, dintlha di batla hore ho sebetsanwe le tsona ka tsela e nang le boikarabelo.4.5. Ketsahalong e arohaneng, Kabinete e tshwela ka mathe ditlhaselo tsa balatedi, dibapadi le bahlanka nakong ya papadi ya bolo ya Liki e Kgolo ya Absa pakeng tsa Mamelodi Sundowns le Orlando Pirates ho la Loftus Versfeld e siileng batho ba 13 ba lemetse.Boitshwaro bo jwalo le diketso tsa botlokotsebe di senya lebitso la dipapadi, bo hlahisa naha hampe mme bo batla kgalemo e matla ho tswa ho ba ka sehloohong ba papadi ya bolo ba tshwanelang ho sebetsa ka potlako ho netefatsa hore diketso tse jwalo ha di etsahala hape.5. Melaetsa ya matshediso le ya thoholetso5.1. Kabinete e romela matshediso ho lelapa, metswalle le barati ba papadi ya rakbi ka ho hlokahala ha mokapotene wa mehleng wa di-Springbok Joost van der Westhuizen. Moporesidente Jacob Zuma hape o ile a phatlalatsa Lepato le Ikgethang la Porofense bakeng sa ho hopola mohale enwa wa papadi ya rakbi wa Aforika Borwa.5.2. Kabinete e ananela ho kgethwa ha Letona la Matjhaba la Chad, Moussa Faki Mahamat, jwaloka Modulasetulo e motjha wa Khomishene ya Kopano ya Aforika, ya nkang sebaka sa Ngaka Nkosazana-Dlamini Zuma wa Aforika Borwa.5.3. Kabinete e ananela thonyo ya Letona Jeff Radebe, jwaloka moambasadara wa Aforika Borwa bakeng sa Baahi ba Lefatshe, mme o tla bopa karolo ya mokgatlo wa Baahi ba Lefatshe ba dimilione tse robedi ho phatlalla le lefatshe. Sena ke marangrang a dikgalala, baetsi ba maano, baetapele ba dikgwebo, balwanedi ba ditokelo le bankakarolo ba itlametseng ho tobana le diphephetso tse kgolohadi tsa lefatshe le ho fedisa bofuma bo matla.Mosebetsi wa ona o amahane le dipheo tsa NDP ho fedisa bofuma le ho fokotsa ho se lekalekane, le ho tswela molemo moralo wa ntshetsopele bakeng sa kontinente   Lenaneo la 2063.5.4. Letona la Saense le Thekenoloji, Naledi Pandor, le yena o tlotluwe ke Mokgatlo wa Amerika wa Ntshetsopele ya Saense bakeng sa karolo eo a e bapetseng ho bodipolomate ba Saense ho la Boston, Amerika, kajeno.5.5. Kabinete e thoholetsa bahlodi ba Dikgau tsa selemo ka seng tsa Ubuntu, tse neng di tshwerwe ke Lefapha la Dikamano le Tshebedisano ya Matjhaba ho keteka baahi ba Aforika Borwa ba bapalang karolo e matla bakeng sa ho pepesa setshwantsho se setle sa Aforika Borwa matjhabeng. Bana ba kenyeletsa: Winnie Madikizela-Mandela; Siyabulela Xuza; Pretty Yende; Esther Mahlangu;Gertrude Shope; le Moambasadara wa China Tian Xuejun. Sasol, Babies Behind Bars le Mokgatlo wa Desmond Tutu wa HIV le tsona di ile tsa ananelwa.5.6. Kabinete hape e thoholetsa sehlopha sa Aforika Borwa sa Sevens se tsebahalang hape jwaloka di-Blitzbok bakeng sa ho hapa thonamente ya Letoto la Mohope wa Lefatshe wa Rakbi wa Sevens. Ena ke tlholo ya bona ya bobedi esale selemo se qala kamora hoba di-Blitzbok di hape HSBC Wellington Sevens ka Pherekgong.6. DithonyoDithonyo kaofela di tla lokelwa ke ho netefatswa ka mangolo a thuto le tumello e amehang.6.1. Mofumahadi Claire Busetti ho Boto ya Naha ya Mokgatlo wa Diphuputso6.2. Monghadi KW Vukela jwaloka Motlatsi wa Motsamaisi-Kakaretso: Phano ya Ditshebeletso ho Lefapha la Tshebeletso ya Mmuso le Tsamaiso.6.3. Mofumahadi JL Meyer jwaloka Mohlanka e Moholo wa Ditjhelete ho Mesebetsi ya Dikgatiso tsa Mmuso.Dipotso: Donald LiphokoMohala: 082 901 0766"
Pehelo ya kopano ya Kabinete ya la 1 Hlakubele 2017,2 Mar 2017,https://www.gov.za/speeches/statement-cabinet-meeting-1-march-2017-2-mar-2017-0000,https://www.gov.za/st/speeches/statement-cabinet-meeting-1-march-2017-2-mar-2017-0000,"1. Ho Kenngwa Tshebetsong ha Mananeo a Mmuso1.1. Kabinete e tshehetsa maitlamo a entsweng ho Ditekanyetso tsa Naha tsa selemo sa 2017 ho ntshetsapele phethoho e matla ya moruo le ho hulela maAforika Borwa a mangata ka hara moruo bakeng sa kgolo e kenyeletsang. Se ka sehloohong ke hore ditekanyetso di ananela hore kgolo e se nang diphethoho e tla sebetsa feela ho matlafatsa mekgwa ya ho se lekalekane ha nako e fetileng.Kabo botjha ya tshehetso ya thuto, ditshebeletso tsa kalafo le mesebetsi ya bomasepala dibakeng tsa mahae e dula e le tshusumetso ya bohlokwa ya mananeo a rona a tshebediso ya tjhelete.Diphethoho tsa mokgwa wa ditheko di tswela pele ho ntlafatsa bokgabane ba tshebediso ya tjhelete ya mmuso le ho bula menyetla bakeng sa bonkakarolo ba dikgwebo tse nyenyane.Dikabelo tsa ditekanyetso di tshehetsa kgolo ya moruo le ntshetsopele: R3.9 bilione bakeng sa dikgwebo tse nyenyane, tse mahareng le tse kgolo (di-SMME) le dikoporasi; R4.2 bilione bakeng sa meralo ya motheo ya diindaseteri dibakeng tse ikgethang tsa moruo le ditsheng tsa diindaseteri; R1.9 bilione bakeng sa ho kenngwa ha marangrang a inthanete, R3.9 bilione bakeng sa Lekgotla la Diphuputso tsa Saense le Diindaseteri, le R494 milione ya tlatsetso bakeng sa kgodiso ya bohahlaudi, le R266 milione ho tshehetsa lekala la diphedi tsa metsing le ho fihlella merero ya Moruo wa Mawatle wa Operation Phakisa, le tshebediso ya ditjhelete ho tsa temo, ntshetsopele ya dibaka tsa mahae le tlhabollo ya mobu e ka akanngwang ho se ka fihlang ho R30 bilione ka 2019/20.Ditekanyetso di bapala karolo ya bohlokwa bakeng sa diphethoho ka ho hodisa kabo botjha le ho lebisa mehlodi e haellang ho matsete a thusang ho matla a basebetsi le thepa e tshwarehang.1.2. E le kananelo ya tlhoko ya rona ya ho tsetela bokamosong ba batjha, ditekanyetso di netefatsa hore baithuti ba hlokang tjhelete ba fihlelle thuto. Sekema sa Naha sa Thuso ya Ditjhelete ho Baithuti (NSFAS) se fanne ka thuso ya ditjhelete ho baithuti ba fetang 300 000 ba batjha le ba kgutlang bakeng sa ho ithuta diyunivesithing le Dikoletjheng tsa Thuto le Thupello ya Setekgeniki (TVET) ho phatlalla le naha ka selemo sa 2017.Letlole le lebeletse ho tlatseletsa hape ka baithuti ba 100 000 selemong sena. R15 bilione e abetsweng NSFAS ke mmuso e tla thusa mabapi le ho bebofatsa morwalo wa ditjhelete o tjametseng baithuti ba hlokang tjhelete le ba mahareng ba ka hodimo ho sekepele sa dithuso.1.3. Ho latela ho thakgolwa ho atlehileng ha Operation Phakisa makaleng a kang a Moruo wa Mawatle, Kalafo le Thuto ya motheo, Moporesidente Jacob Zuma o thakgotse Operation Phakisa bakeng sa Temo, Tlhabollo ya Mobu le Dibaka tsa Mahae ka la 24 Hlakola 2017.Operation Phakisa e kopiditswe ho tswa ho mokgwa wa Malaysia wa Big Fast Results oo Malaysia o o sebedisitseng ka katleho ho fihlella diphethoho tsa moruo tse potlakileng; mme jwaloka ha ho kgonnwe ho sebediswa ka katleho maemong a Aforika Borwa, jwale o bopa karolo ya kgetsi ya ditaola tsa rona tsa Moralo wa Dintlha tse Robong.Operation Phakisa bakeng sa Temo, Tlhabollo ya Mobu le Ntshetsopele ya Dibaka tsa Mahae e reretswe ho fihlella kgolo e kenyeletsang, jwaloka ha ho laetswe ke tjhebelopele ya Morero wa Ntshetsopele ya Naha (NDP) le ho rera ho nyehela bakeng sa hlasimolla kgolo ya moruo, ho baka tlhahiso ya mesebetsi, le ho fetola mekgwa ya tshebetso ya lekala la temo.Hape e batla ho netefatsa tekatekano ya phihlello ya mobu, ka bobedi bakeng sa ntshetsopele ya moruo le diphethoho ho tsa temo.Lenaneo le tla sheba botjha dimotlolo tse teng tsa tshehetso ya bahlahisi le ho hodisa dimotlolo tsa ditjhelete tse reretsweng ho akofisa tlhabollo ya mobu, ha ho shejwa tlhoko e potlakileng ya hore mmuso o etse kgatelopele mabapi le phumantsho ya dijo.Ho fetafeta moo, lenaneo le reretswe ho sebetsana le ditshita mabapi le ho netefatsa tekatekano ya phihlello ya mobu, ka bobedi bakeng sa ntshetsopele ya moruo le diphethoho ho tsa temo. Tsena di kenyeletsa tlhabollo ya mobu, ntshetsopele ya dibaka tsa mahae, basebetsi, dijothollo, mehlape, ho jalwa ha dimela le tshehetso ya bahlahisi.1.4. Ka selemo sa 2016, ho rekotuwe se fetang 10 milione ya ho kena ha bahahlaudi ka hara Aforika Borwa, e leng keketseho ya 13% ho tloha ka selemo sa 2015.Indaseteri ya rona ya bohahlaudi e atlehang ke bopaki ba tshebedisano e matla pakeng tsa mmuso, mekgatlo ya basebetsi le dikgwebo tse etelletsweng pele ke Lefapha la Bohahlaudi mmoho le Mokgatlo wa Bohahlaudi wa Aforika Borwa ho bula ka botlalo menyetla ya moruo ya thepa ya rona ya bohahlaudi.Re ipiletsa ho balekane bohle ba indaseteri ho tswela pele ho hodisa le ho kgothaletsa bohahlaudi hore bo tle bo tswele molemo badudi ba lehae ka mesebetsi le ntshetsopele ya Meralo ya motheo.1.5. Jwaloka tsepamiso ya maikutlo ya Mmuso ho bula bokgoni ba di-SMME le dikgwebo tsa makeisheneng, Aforika Borwa e tla tshwara Khonkerese ya Lefatshe ya Boetapele ba Dikgwebo pakeng tsa la 13 le la16 Hlakubele 2017, Johannesburg. Khonkerese ke kopano ya dintlha tse kopanetsweng tsa bomampodi ba kgakolang e hohelang baemedi ba 4 000 ho tswa dinaheng tse fetang 150.Baetapele ba mehopolo, baetapele ba dikgwebo, batsetedi, bafuputsi le baetsi ba maano ba e leng karolo ya mokgatlo wa lefatshe ba hodisang boetapele ba dikgwebo jwaloka mohato wa ho aha meruo le ho ntlafatsa thekolohelo ya batho, ba tla ba teng.Lena ke lekgetlo la pele hore khonkerese e tshwarelwe Aforika mme e fana ka monyetla bakeng sa Aforika Borwa le kontinente kaofela ho hotetsa moya wa yona wa boetapele ba dikgwebo.1.6. Aforika Borwa e tshwere sehopotso sa qalo ya Kgwedi ya Ditokelo tsa Botho ka la 1 Hlakubele 2017 tlasa mookotaba:  Selemo sa OR Tambo: Ke selemo sa ho sebetsa re tshwarane ho Hodisa Ditokelo tsa Botho  ho phahamisa temoso le ho kgothaletsa tlhompho bakeng sa ditokelo tsa botho.Kgwedi ya Ditokelo tsa Botho e tla ketekwa ho phatlalla le naha ho fihlela re fihla ho mekete ya naha ka Letsatsi la Ditokelo tsa Botho ka la 21 Hlakubele 2017 Ginsberg, King William s Town ho la Kapa Botjhabela.Letsatsing leo, Moporesidente Jacob Zuma o tla fana semmuso ka setsha sa lebitla sa sehopotso sa Steve Bantu Biko ho ba lelapa la Biko. Sena ke karolo ya ho keteka le ho kgothaletsa tshwarano ho imatahantswe le tjhebelopele ya OR Tambo.1.7. Kabinete hape e ananetse sephetho sa dipatlisiso tsa pelaelo ya mmomori wa phapanyetsano ya ditjhelete tsa dinaheng tsa ka ntle tsa Khomishene ya Diphehisano le ho emela qeto ya dietsahala tsa Lekgotla la Dinyewe la Diphehisano, ho kenyeletswa diphetho tsa yona le qeto mabapi le kahlolo e nepahetseng.1.8. Ha re hopola Kgwedi ya Naha ya Metsi ka Hlakubele 2017 tlasa mookotaba:  Ditokelo tsa Botho bakeng sa Metsi le Tsamaiso ya Dikgwerekgwere , maAforika Borwa kaofela a hopotswa ho baballa metsi ho netefatsa boteng ba ona ba moshwelella ba phepelo ya kamoso.Kabinete e tsebisitswe ka tshisinyo ya Mokgatlo wa Thuto ya Saense le Botjhaba ya Mokgatlo wa Matjhaba a Kopaneng (UNESCO) ho tshwarela Letsatsi la Lefatshe la Metsi Aforika Borwa ka la 22 Hlakubele 2017 tlasa mookotaba:  Metsi a ditshila, mohlodi o so kang o sebediswa .Moporesidente Jacob Zuma eo e leng setho sa Mokgatlo wa Matjhaba a Kopaneng sa Phanele ya Maemo a Hodimo ya Moralo wa Tshebetso wa Metsi o tla bula ketsahalo ena, ka ho thakgola Tlaleho ya Ntshetsopele ya Metsi a Lefatshe ya selemo sa 2017 mabapi le metsi a lahlwang le mesebetsi e amehang.1.9. Kabinete e amohela kgatelopele e entsweng mabapi le phepelo ya furu ho tshehetsa borapolasi dibakeng tse anngweng ke komello ka hara naha. Boikitlaetso bona ke karolo ya R212 milione ya tshehetso, eo mmuso o e ntshitseng ka 2016/17 ho thusa borapolasi ba amehang ho phatlalla le naha.Diporofense hape di ntshitse R198 milione ka letlole la karolelano e lekalekanang, le matlole a tswang lenaneong la Thibelo le Pebofatso ya Kotsi ya Dikoduwa a ileng a sebediswa ho phunya dipetse le ho aha dikotopo tsa ho thibela mello.1.10. Bakeng sa ho thusa ka mathata mabapi le phumantsho ya metsi ka hara Kapa Bophirima, ho lokelwa ho etsa maiteko a ho fana ka botsitso bo boholo ka tsela ya mehlodi ya tlatsetso ya phepelo ya metsi e lokelang ho ba malala-a-laotswe haeba ho keke ha etsahala hore ho be le metsi a lekaneng bakeng sa sehla sena.Ho tswela pele ho thibela tshenyo ya metsi, Lefapha la Metsi le Tsamaiso ya Dikgwerekgwere le tsebisitse lekala la temo ka dithibelo tsa tlatsetso tsa10% tsa metsi. Dithibelo tsa metsi di tla dula jwalo ho fihlela matamo a tlala ka 85% ya mothamo wa ona.1.11. Ha naha e thabela dipula tse batlehang haholo tse tla thusang haholo mabapi le ho imolla naha ho ditlamorao tsa komello, matamo le dinoka di bontsha matshwao a ho phahamisa methamo. Kgonahalo ya dikgohola tse kotsi e sa le hodimo.Re ipiletsa ho badudi ho dula ba fadimehetse dikgohola tse kotsi tse ka lebisang tahlehelong ya bophelo, tshenyo ya thepa le ya meralo ya motheo. Mmuso le makala a ona a behile maemo leihlo mme a malala-a-laotswe ho sebetsa moo ho hlokahalang.1.12. Moporesidente Jacob Zuma o tla fana ka puo ya hae ya selemo ka seng ho Ntlo ya Naha ya Baetapele ba Setso ka la 3 Hlakubele 2017.Ho tswa Puong ena ho tla hlahiswa Lenaneo la Tshebetso le ho kenngwa tshebetsong ke Ntlo eo le Lefapha la Merero ya Setso. Pulo ya semmuso ya ntlo ena hape e tla keteka dilemo tse 20 esale e thehwa.1.13. Moporesidente Jacob Zuma o tla etella pele kemedi ya mmuso wa Aforika Borwa ho Seboka se sa Tlwaelehang sa Ntshetsopele ya Badudi ba Aforika e Borwa (SADC) ka la 18 Hlakubele 2017, Boreneng ba Swatsing.SADC e tswela pele ho sebetsa jwaloka sesebediswa sa mantlha bakeng sa leano la dinaheng tsa ka ntle la Aforika Borwa ho fihlella ntshetsopele ya Lebatowa le momahano ka hara lebatowa la rona.Ho lebeletswe hore Seboka se tla buisana ka, hara tse ding, boemo ba kgotso le tshireletso ka hara lebatowa, ka ho tsepamisa maikutlo ka ho qolleha hodima tse ntseng di etsahala ka hara Naha ya Borena ba Lesotho le Riphabliki ya Demokerasi ya Congo le ho kenngwa tshebetsong ha Moralo wa Lewa o Shebilweng Botjha wa Lebatowa.Aforika Borwa jwaloka Modulasetulo ya tla tshwara marapo a SADC e rerile ho tshwara Seboka sa SADC se Tlwaelehileng ka Phato 2017.1.14. Ka la 8 Hlakubele Moporesidente Jacob Zuma o tla nka Leeto la Semmuso la Puso ho ya Indonesia. Ka bobedi Aforika Borwa le Indonesia ke e meng ya meruo e meholo mabatoweng a yona ka ho latelana, le ho putswa ka leruo la mehlodi ya tlhaho le ya mawatle.1.15. Sena se tla etellwa pele ke Seboka sa Baetapele sa Mokgatlo wa India wa Mawatle wa Rim (IORA) ho tloha ka la 6 ho isa ka la 7 Hlakubele 2017, seo hape se tla hopola ho qeta dilemo tse 20 tsa IORA. Sebokeng sena, Moporesidente Joko Widodo o tla fana ka bodulasetulo ba IORA ho Aforika Borwa.Aforika Borwa le Indonesia ka bobedi ke ditho tsa motheo tsa IORA, e nang le dipuso tse 21 tsa mabopong a Lewatle la India. Aforika Borwa e sebeditse jwaloka Motlatsi wa Modulasetulo ho tloha ka selemo sa 2015 ho isa maqalong a selemo sa 2017 mme e tla sebetsa jwaloka Modulasetulo ho tloha ka selemo sa 2017 ho isa ho sa 2019.2. Diqeto tsa Kabinete2.1. Kabinete e tjhaelletse monwana ho kenngwa koranteng ya mmuso ha moralo wa Leano la Bolaodi ba Metsi a Merafo bakeng sa tshwaelo ya setjhaba. Bolaodi ba Metsi a Merafo, ho kenyeletswa Mokgwa wa ho Monya Esete ya Merafo, e dula e le phephetso e kgolo ya tikoloho.Leano le fana ka motheo wa ho beha boikarabello ho ba molato wa dikgahlamelo tse mpe le tshenyo e entsweng ke tshilafalo e amanang le mokgwa wa ho Monya Esete ya Merafo le/kapa dikgahlamelo dife kapa dife tse ka amanngwang le yona. Leano hape le reretswe ho sisinya mekgwa eo dikhampani tsa merafo di lokelang ho fatolla mawala bakeng sa ho laola metsi a bona.2.2. Kabinete e tsebisitswe ka tlaleho ya kgatelopele ya Komiti e Kopanetsweng ya Matona ya Tsoseletso ya Metse ya Merafo e nang le Mathata mabapi le ho kenngwa tshebetsong ha diphetho tse tswang ho leeto la Diphuputso tsa Mehlala ya Indaseteri ya Merafo ya Australia ka la 24 ho isa ho la 28 Phato 2015.Leeto la diphuputso mabapi le sena le theilwe hodima Tekolo ya Kapele ya Leano le Ditsamaiso tsa Bolaodi tse Laolang Lekala la Merafo tse bapisitseng leano le meralo ya molao tse laolang lekala la merafo hammoho le mesebetsi ya dikhamphani tsa merafo tsa Australia, Chile, Aforika Borwa le Zambia.Dintlha tse ka sehloohong di kenyeletsa bolekane pakeng tsa mmuso le dikhamphani tsa merafo mabapi le ho fana ka bodulo bo hlomphehang le maemo a bodulo a basebeletsi ba merafo le ditho tsa badudi; Tjhebo-botjha ya dipolante tsa tlhwekiso ya metsi ya dikhamphani tsa merafo e ntse e etswa bakeng sa ho hlahloba kgonahalo ya bolekane ba meralo ya motheo.Ntshetsopele ya meralo ya phethoho ya dibaka tsa bodulo tsa ditoropo tsa merafo e se e phethetswe bakeng sa bomasepala ba bahlano.Diporojeke tse thusang tsa ntshetsopele ya moruo di ntse di kenngwa tshebetsong dibakeng tse fepelang ka basebetsi, ho toboketswa ntlha ya ho ntlafatsa lekala la temo metseng ya merafo; le ho akofisa phihlello e eketsehileng ya dihlahlobo tsa bongaka bakeng sa basebetsi ba mehleng ba merafong, ditho tsa badudi le basebetsi ba hajwale ba merafong.Kabinete e tjhaelletse monwana bakeng sa Lefapha la Mesebetsi le la Mehlodi ya Diminerale ho hlahloba dimotlolo tse fapaneng tsa dipalangwang tsa merafo ya Australia ho thusa basebetsi ba merafong ba Aforika Borwa ba tswang dibakeng tse hole ho etela malapeng kgafetsa.Kabinete hape e tjhaelletse monwana hore Lefapha la Bophelo bo Botle le sebetse mmoho le Lefapha la Mehlodi ya Diminerale le balekane ba bang mabapi le phano ya ditshebeletso tsa tshehetso ho sebetsana le malwetse a mosebetsing, ka morero wa ho fokotsa le ho thibela diphephetso tsa kalafo tsa mosebetsing tse amehang.Ho entswe kopo ya hore Lefapha la Bodulo ba Batho le akofise ho kenngwa tshebetsong ha diporojeke tse kopanetsweng tsa bodulo ba batho ka tshebedisano le dikhamphani tsa merafo.2.3. Kabinete e tjhaelletse monwana moralo wa ntlafatso o thehilweng hodima diphetho le dikgothaletso tsa hlahlobo ya matahanyo ya hore haeba phano ya bodulo e tshehetswang ke mmuso e sebetsane le bofuma ba thepa bakeng sa malapa le bomasepala ba lehae.Ho fannwe ka matlo a fetang 3 milione ka lenaneo la mmuso la bodulo.Ho fanwa ka matlo a 2.8 milione ka tshehetso e kgolo ya ditjhelete e fanang ka matlo ka bo mong ho malapa a fumanang lekeno le ka tlase ho R3 500 ka kgwedi. Bopaki bo tiisa hore bodulo ke karolo ya bohlokwa ya pakana ya moputso wa kahisano le mokgwa wa tshireletso ya malapa.2.4. Kabinete e tjhaelletse monwana tlaleho ya ho Kenngwa Tshebetsong ha Tekolo ya Lenaneo la Dibasari la Funza Lushaka hammoho le Karabelo ya Bolaodi le Ntlafatso ho tswa ho Lefapha la Thuto ya Motheo. Sena e ne e le karolo ya Moralo wa Naha wa Tekolo wa 2014/15.Kabinete e tjhaelletse monwana hore Lefapha la Thuto ya Motheo le nne le sebedise Lenaneo lena le thehilweng ka selemo sa 2007 ho eketsa phepelo ya matitjhere a nang le bokgoni a nang le tsebo e ikgethang ya dithuto tse ka sehloohong. Lefapha hape le tla sekaseka ho atiswa le tlatsetso ya Lenaneo lena.Bopaki bo bonahalang bo bontsha hore moralo wa Lenaneo o lokile ho ka dikateng tsa lona tsa sepolotiki, moruo le tsa kahisano. Hape le nepahetse haholo ho ya ka tikoloho e rarahaneng eo le kenngwang tshebetsong ho yona. Lenaneo le kentse tshebetsong dintlafatso tse tswellang leweng la lona, ho kenyeletswa ho tsebahatswa ha tsamaiso ya ho thaotha e itshetlehileng hodima ditereke ka 2012. Le entse nyehelo ya bohlokwa ho keketseho e babatsehang ho boingodiso ba sethathong ba thuto ya matitjhere.2.5. Kabinete e tsebisitswe ka Moralo wa Lenaneo la Boqhwala le ho tjhaella monwana teko ya Lenaneo la ho se Lekalekane ho tsa Boqhwala. Kabinete hape e tshehetsa ho qhaqhollwa ha tlhahisoleseding e phatlalletseng ya mmuso mabapi le bong, boqhwala le dilemo.Lenaneo la ho se Lekalekane ho tsa Boqhwala ke sesebediswa sa bohlokwa bakeng sa ho sala morao ho se lekalekane pakeng tsa batho ba nang le boqhwala le ba sa qhwalang, le ho fana ka tekolo ya boemo bo hodimo ya ho methwa ha sekgeo sa ho se lekalekane. Sena se thusa ka ho tsitlallela boitshunyako ba mmuso bo kenyeletsang haholo.Motjha wa ho qhaqholla o tla thusa ka dikarabelo tsa ka nako ho diphihlello tsa dikotsi tse matla. Ho lokisa Maano le dintlafatso ka botsona, di keke tsa fokotsa ho se lekalekane, ntle le ho methwa ho hlohlomisitsweng le ho sa fetofetoheng ha sekgeo sa ho se lekalekane.2.6. Kabinete e tjhaelletse monwana Leano la Ditsebi tsa Ditshebeletso tsa Kahisano, la selemo sa 2016. Sephetho se ka sehloohong ke phano ya ditshebeletso tsa ntshetsopele tsa kahisano tse arabelang le ho ba tsa boleng, ka taolo ya ditsebi tsa tshebeletso ya kahisano.Sena se bopa moralo o kgontshang o tla batalatsa maemo a mohlodi wa basebeletsi wa lekala la ntshetsopele ya setjhaba, hore ho tle ho ntlafatswe tlhokomelo le tshireletso ya dihlopha tse kotsing.Ho na le tlhokeho ya mofuta o fapafapaneng wa ditsebi tsa tshebeletso ya kahisano ho kenyeletswa le ditsebi tsa ntshetsopele ya badudi, bahlokomedi, le ditsebi tsa Thuto ya Ntshetsopele ya Bana ba Lokisetswang Sekolo; ho arabela ho diphethoho tsa molao, ditlhoko tse fetohang tsa badudi, le maemo a moruo wa kahisano ka hara lekala la ditshebeletso tsa thekolohelo ya setjhaba.2.7. Kabinete e tjhaelletse monwana Taelo ya ho Tiisetsa Mekgahlelo e meng ya Basebeletsi ba Ikgethileng ba Lokelang ho Pepesa Dikgahleho tsa bona tsa Ditjhelete, e tla kenngwa tshebetsong ho tloha ka la 1 Mmesa 2017.Dikotsi tsa taolo e hlwahlwa tse bakwang ke maemo a kgohlano ya dikgahleho ha a ya tjamelana feela le batho ba tshwereng maemo a phahameng a bolaodi. Mokgwa wa Pepeso o ntse o sekwasekwa botjha ho thusa mokgahlelo wa basebeletsi ba bang ho pepesa dikgahleho tsa bona tsa ditjhelete ka inthanete le hore motjha wa netefatso o etsahale maemong a mafapha.2.8. Kabinete e tjhaelletse monwana Tlaleho ya Naha Tatelliso e Ngotsweng ya Mokgahlelo 3 ya Aforika Borwa mabapi le ho kenngwa tshebetsong ha Khonvenshene ya OECD ya Twantsho ya Tjotjo le Bahlanka ba Mmuso ba Melata ho Ditumellano tsa Kgwebo tsa Matjhaba (Khonvenshene e Kgahlanong le Tjotjo).Tlaleho e teka mekutu e kopanetsweng ya mmuso ya ho lemoha, ho fatisisa le ho tjhutjhisa dinyewe tsa melata tsa tjotjo. Khonvenshene ena e tsapamisitse maikutlo ho tshebediso ya molao wa ka hara naha ho etsa hore tjotjo ya bahlanka ba melata e be tlolo ya molao. Sena se sebetsa hodima tjotjo e bonahalang le e ipatileng, empa se sa kenyeletse tjotjo ya ka botlalo ya ka hara naha le tjotjo moo moamohedi wa molemo ka kotloloho kapa e seng ka kotloloho e seng mohlanka wa mmuso.Mokgahlelo 1 o ne o tsepamisitse maikutlo hodima ho hlwauwa ha disebediswa le mekgwa eo dinaha di e sebedisang ho lwantsha tjlotjo ya melata. Mokgahlelo 2 o ne o tsepamisitse maikutlo hodima tshebediso le bohlwahlwa ba disebediswa le mekgwa.Mokgahlelo 3 o ne o batla ho tiisetsa kgahlamelo ya naha ya ho amohela Khonvenshene. Mokgahlelo 4, o qadileng ka selemo sa 2016, o tsepamisitse maikutlo hodima dintlha tsa dihlopha tse ka sehloohong tse phatlaletseng tse amanang le mekutu ya qobello le diphethoho ho melao ya ka hara naha kapa moralo wa ditheo tsa Mekga.2.9. Kabinete e tjhaelletse monwna mekgwa e sisintsweng e tekilweng ho Ntlha ya Kgwebo ya ho lokisa maemo a Lefapha la Merero ya Lehae. Lefapha le lokela ho behwa ka hara maemo a tsamaiso ya tshireletso a puso hore le tle le nyehele ho tshireletso ya naha le ho kgona ho tshireletsa batho ba lona, ditsamaiso le datha.Sena se tla thusa lefapha hantle bakeng sa ho fana ka ditshebeletso ho ya ka thomo ya lona ka botlalo jwalo ka sethusi se hlokolosi sa ntshetsopele ya moruo e kenyeletsang, tshireletso ya naha, phano e hlwahlwa ya ditshebeletso le tsamaiso e hlwahlwa.2.10. Kabinete e tjhaelletse monwana hore Tshebeletso ya Sepolesa ya Aforika Borwa e lokolle tlaleho ya naha ya dipalopalo tsa botlokotsebe bakeng sa kgwedi-tharo ya 2016/17. Jwaloka ha ho le setlwaeding bakeng sa tlaleho ya selemo ka seng ya botlokotsebe, tlaleho ena e tla akaretsa sekgahla sa porofense le sa naha sa botlokotsebe.Dipalopalo tsa botlokotsebe di hlahiswa ho tswa ho tlhahisoleseding ya botlokotsebe e rekotuweng boemong ba diteishene tsa sepolesa.Ho lokollwa ha kotara ka nngwe ho tla thusa mmuso ho disa dipheo tsa ona tse ka sehloohong, ka ho qolleha phokotso ya diketso tse mpe tsa botlokotsebe tse tlalehilweng, jwaloka ha ho tekilwe ho Moralo wa Lewa la Nako e Bohareng (MTSF) mme hape ho ka sebediswa jwaloka temoso ya ka nako ya ho matlafatsa ditshebetso tsa thibelo ya botlokotsebe le mawa a mmuso.2.11. Kabinete e tsebisitswe ka maikemisetso a Letona la Sepolesa a ho phatlalatsa tshwarelo ho ya ka Molao wa Taolo ya Dithunya, 2000 (Molao wa bo-60 wa 2000), bakeng sa nako ya dikgwedi tse tsheletseng ho phahamisa bonkakarolo ba badudi, mme e tla qala ka la 1 Mmesa 2017 le ho fella ka la 30 Loetse 2017.Tshwarelo e tla fokotsa ho potoloha ha dithunya tse seng molaong eo ka ho le leng e tla baka phokotseho ya diketso tsa botlokotsebe tse amang batho.Tshwarelo e tla tsepamisa maikutlo hodima beng ba dithunya le/kapa mahlaaahlela ka hara Aforika Borwa:a) Batho ba nang le dithunya le/kapa mahlaahlela tse seng molaong tse ntseng di le teng, ho kenyeletswa le tseo di sebedisitsweng ketsong e le nngwe kapa ho feta ya botlokotsebe; leb) Batho ba sietsweng lefa la dithunya le/kapa mahlaahlela mme ba hlolehile ho imatahanya le dipehelo tsa Molao wa Taolo ya Dithunya.2.12. Kabinete e tjhaelletse monwana Lewa la Naha le Kgahlanong le Maqulwana ho sebetsana le maqulwana le mesebetsi ya yona kaofela ka tsela ya katamelo ya mekgwa kaofela ya mmuso. Sena se tsamaelana le NDP ho netefatsa hore batho ba phelang ka hara Aforika Borwa ba ikutlwa ba bolokehile malapeng, dikolong le mesebetsing, le ho thabela bophelo ba metseng ntle le ho tshoha. Sena hape se ananela hore botlokotsebe le merusu ha se feela taba ya tshireletso, empa di na le ditlamorao tse tebileng tsa metso ya kahisano le moruo.2.13. Kabinete e tjhaelletse monwana Tlaleho ya naha ya mokgahlelo wa bo-3 ya Aforika Borwa ya Lefatshe ya Tjhebo-botjha ya Nako-le-Nako, e tla hlahiswa bakeng sa tekolo ke Moifo wa Tshebetso wa Lefatshe wa Tjhebo-botjha ya Nako-le-Nako, ho Lekgotla la Ditokelo tsa Botho la (UN) ka Motsheanong 2017.Tlaleho e bontsha kgatelopele e entsweng ke Aforika Borwa mabapi le ho fihlella ditokelo tsa botho le ditokoloho tsa mantlha tse ka hara Molaotheo.Tjhebo-botjha ya Lefatshe ya Nako-le-Nako ke motjha o ikgethang o kenyeletsang tekolo ya direkoto tsa ditokelo tsa botho tsa Ditho tsa Dipuso kaofela tse 193 tsa UN hang dilemong ka nngwe tse nne.E fana ka monyetla bakeng sa Dipuso kaofela ho phatlalatsa mehato eo di e nkileng ho ntlafatsa maemo a ditokelo tsa botho dinaheng tsa tsona le ho hlola diphephetso tse kgahlanong le ho utlwa monate wa ditokelo tsa botho. Hape e kenyeletsa ho arolelana mekgwa e betere ka ho fetisisa ya ditokelo tsa botho lefatsheng ho pota.2.14. Kabinete e tjhaelletse monwana ho kenngwa ha Pele ha Tlaleho ya Naha ya Dilemo ka ding tse Nne ya Khonvenshene ya selemo sa 2005 ya Tshireletso le Kgothaletso ya ho Ipabola ka Botjhaba bo Fapaneng, ho UNESCO.Khonvenshene e ananela hore thepa ya botjhaba le ditshebeletso di fetisa boitsebiso, maitshwaro le moelelo. Botjhaba bo na le bokgoni ba ho ba se nyehelang ka ho fetisisa ho moruo, momahano ya kahisano le phediso ya bofuma.Ditshupane tsa katleho ke ho sebedisa mawa a mane a tshehetsanang: Lewa la Mzansi Golden Economy; Lewa la Momahano ya Kahisano; NDP le Lewa la Tsela e Ntjha ya Kgolo; le makala a thehilweng ka botlalo a nang le Diboto a Lefapha la Bonono le Botjhaba. Aforika Borwa hape e entse kgatelopele e babatsehang mabapi le ho ananela bohlokwa ba dipuo tsa ka hara naha mabapi le leano le molao.3. Dibili3.1. Kabinete e tjhaelletse monwana Bili ya Ditheo tsa Naha tsa Kalafo ya Setjhaba tsa Aforika Borwa bakeng sa ho tekwa Palamenteng. E fana ka ho thehwa ha Ditheo tsa Naha tsa Kalafo ya Setjhaba tsa Aforika Borwa (NAPHISA), mesebetsi ya yona, matla le tshebetso.NAPHISA e reretswe ho fana ka bodisa bo kopanetsweng le ho hokahanngwa ha malwetse le ditemalo, diphuputso, ho beha leihlo la hlahlobo ya ditshebeletso le boitshunyako tse lebisitsweng ho mathata a ka sehloohong a kalafo ya setjhaba a amang batho ka hara Aforika Borwa. Sena se tla eketsa bokgoni ba ho beha leihlo malwetse a tshwaetsang, a sa tshwaetseng le ditemalo, bo tla thusa ka temoho ya ka nako, thibelo le karabelo maemong ana. Qetellong sena se tla nyehela ho taolo ya malwetse le phokotso ya ho kula le mafu.NAPHISA e tla ba mohlodi wa naha o sebeletsang kgahleho ya kalafo ya setjhaba mme e reretswe ho fana ka tsamaiso ya tshireletso ya tsa kalafo e tsepamisitseng maikutlo ho phumantsho, tekatekano, bokgabane le boleng.3.2. Kabinete e tjhaelletse monwana Sehlomathiso sa Bili ya Laboratori ya Tshebeletso ya Kalafo ho tekwa Palamenteng. Sena se fetola Molao wa Tshebeletso ya Laboratori ya Naha ya Kalafo, wa selemo sa 2000 (Molao bo-37 wa 2000).Dihlomathiso tse sisintsweng di batla ho ntlafatsa taolo, boikarabelo, le boikemelo ba ditjhelete ba moshwelella ba Tshebeletso ya Laboratori ya Naha ya Kalafo.Sena se tla thusa tshebeletso ya naha ho fana ka ditshebeletso tsa laboratory tsa popolo ka tsela e bolokang ditjeho ka bokgabane le bohlwahlwa bo boholo, e le ho eketsa boleng ba tlhokomelo ya bongaka e fuwang bakudi ka bolaodi ba bongaka ba ka nako le bo lekalekanang.3.3. Kabinete e tjhaelletse monwana hore Sehlomathiso sa Bili ya Batho ba Baholo, ya selemo sa 2016 e phatlalatswe bakeng sa tshwaelo ya setjhaba. Bili e fetola Molao wa Batho ba Baholo wa bo-13 wa 2006. Dihlomathiso di etsa tshupiso ka botlalo ho tshireletso le mekgwa ya boimatahanyo e tla nyehela bakeng sa ho fana ka tikoloho e bolokehileng le e tshireletsang bakeng sa batho ba baholo.Dibili di rerile ho matlafatsa mekgwa ya bodisa le hlahlobo hodima ditshebeletso ho batho ba baholo ka ho kenya tshebetsong mekgwa e hlwahlwa ya qobello bakeng sa ho se imatahanye ho kenyeletsang ho behwa ha dikahlolo.Sena se tla netefatsa hore batho ba baholo ba fumantshwa ditshebeletso tsa boleng tse kang tlhokomelo ya tsa kahisano, kalafo, tlhokomelo e itshetlehileng hodima badudi, le ya matlong.3.4. Kabinete e tjhaelletse monwana ho phatlalatswa ha Bili ya Phahamiso ya Mokotla, ya selemo sa 2016 bakeng sa tshwaelo ya setjhaba. Ho feta moo, Kabinete e tjhaelletse monwana bakeng sa ho tlosa molao wa matlole a ntseng a le teng le matlafatso ya thepa ya ona le ditahlehelo hore di be Letloleng le le leng.Bili e fetola Molao wa Phahamiso ya Mokotla, wa 1978 o siilweng ke nako.Bili e ngotla dikarabelo ho dikoduwa le ho dumella ho fediswa ha pebofatso ya dikoduwa le mawa a tswelopele ka matlafatso ya matlole a ntseng a le teng ho kenyeletswa le thepa le ditahlehelo tsa lona hore e be Letlole le le leng La Ntshetsopele ya Setjhaba la Naha le Diphallelo. Bokgoni ba ho phahamisa mokotla ba Molao ona bo tla tsoseletswa mme letlole le keke la kgona feela ho sebetsa ha ho hlokwa phallelo ya kahisano, empa le tla sebetsa ho bebofatsa dikotsi le ho ntshetsapele badudi.3.5. Kabinete e tjhaelletse monwana ho kenngwa ha Sehlomathiso sa Bili ya Naha ya Melao ya Bolaodi ba Tikoloho, ya selemo sa 2016 Palamenteng. Sena se fetola Molao wa Naha wa Tikoloho, wa 1998 (Molao wa bo-107 wa 1998) hammoho le Melao e Ikgethileng ya Bolaodi ba Tikoloho.Sena se tla matlafatsa: Bolaodi ba tikoloho bo kopanetsweng; tsamaiso e le nngwe ya bolaodi ba tikoloho; mekgwa ya boimatahanyo le qobello; phapang ya tsa tlhaho le paballo ya yona; bolaodi ba boleng ba moya; bolaodi ba matlakala; le bolaodi bo kopanetsweng ba mabopo a lewatle.3.6. Kabinete e tjhaelletse monwana bakeng sa hore Bili ya Moralo wa Taolo ya Dithuo tsa Mobu wa Temo, ya selemo sa 2017 e phatlalatswe bakeng sa tshwaelo ya setjhaba. Tlhabollo ya Mobu e ya hlokahala bakeng sa ho bula bokgoni ba lekala la temo le itsekang, le holang le le hlahisang mesebetsi.Hara tse ding, Bili e fana kgahlamelo bakeng sa ho thehwa ha Khomishene ya Mobu e tla netefatsa tikoloho e nang le ponaletso le taolo e sebetsang bakeng sa tlhahiso le tshebediso ya tlhahisoleseding e tsamaelanang le thuo le tshebediso ya mobu wa temo.Sena se tla ntlafatsa bokgoni ba puso ba ho beha leihlo le ho hlahloba boimatahanyo ba yona le tshupiso ya molaotheo ho netefatsa hore thuo ya mobu le diphethoho tse amehang, ka morero wa ho nka mehato ya ho lokisa sephetho sa kgethollo ka merabe sa mehleng.Sena se nyehela ho tjhebelopele ya NDP bakeng sa tsoseletso ya dibaka tsa mahae, kgolo ya moruo e kenyeletsang le phokotso ya bofuma e itshetlehileng hodima ho hlahiswa ha phumantsho e lekanang ya mobu le tshireletso ya thuo bakeng sa maAforika Borwa kaofela.3.7. Kabinete e tjhaelletse monwana ho phatlalatswa ha Bili ya Ditsebi tsa Thepa, ya selemo sa 2016 Koranteng ya Mmuso bakeng sa tshwaelo ya setjhaba. Bili e tlosa Molao wa Merero ya Barekisi ba Matlo, wa 1976 (Molao wa bo-112 wa 1976) wa hajwale.Bili e arabela ho maemong a ntseng a fetoha a mmaraka le ditsela tsa tshebetso, le ho tsitlallela ho fana ka tikoloho e kgontshang bakeng sa ho matlafatsa mesebetsi ya moruo ka hara mmaraka wa thekiso ya matlo.Hape e sebetsana le tlhokeho ya ho matlafatsa boimatahanyo le qobello, hammoho le ho netefatsa diphethoho ka hara lekala lena le ho laola mekgwa le boitshwaro ba ditsebi tsa thepa.Sena se maatahantswe le NDP e etsang boipiletso ba diphetho tsa bodulo ba batho le moruo wa naha wa sebaka ka, hara tse ding, tjhebo-botjha ya maano a bodulo le meralo ya molao bakeng sa ho fihlella ditokelo tsa molaotheo ka tsela e betere.Sena se tla netefatsa hore phano ya matlo e sebediswa ho fetola botjha ditoropo le metsemeholo le ho matlafatsa menyetla ya ho iphedisa ya malapa.3.8. Kabinete e tjhaelletse monwana Bili ya Pepeso ya Dikadimo tsa Theko ya Matlo, ya selemo sa 2016 hore e phatlalatswe bakeng sa tshwaelo ya setjhaba. Bili e fetola Molao wa Pepeso ya Dikadimo tsa Theko ya Matlo, wa selemo sa 2000 (Molao wa bo-63 wa 2000).Bili e sebetsana le diphephetso tsa bodulo ba batho tse hlwauweng ho NDP. Sena se kenyeletsa: mekgwa e sa sebetseng hantle ya bodulo ho phatlalla le naha; diphephetso tse tjametseng ditoropo le metsemeholo; meralo e fokolang ya dibaka le bokgoni ba taolo.Bili e reretswe ho fana ka thuso ya ditjhelete ya matlo e leng se kgemang le karolo 26 ya Molaotheo, e bolelang hore  mang le mang o na le tokelo ya ho ba le ntlo e tshwanelehang .E tswela pele ho matlafatsa Kantoro ya Pepeso ho amohela le ho fuputsa ditletlebo tse mabapi le dikadimo tsa ditjhelete tsa matlo. Sena se tla kgothaletsa boimatahanyo ba ditsha tsa ditjhelete le ho nyehela bakeng sa ho matlafatsa mekgwa le ditlwaelo tsa dikadimo tsa ditjhelete ke ditheo tsa ditjhelete mabapi le dikadimo tsa ditjhelete tsa matlo.3.9. Kabinete e tjhaelletse monwana bakeng sa phatlalatso ya Sehlomathiso sa Bili ya Moralo wa Boetapele ba Setso le Puso, ya selemo sa 2016, Koranteng ya Mmuso bakeng sa tshwaelo ya setjhaba. Sena se fetola Molao wa Moralo wa Boetapele ba Setso le Puso, wa 2003 (Molao wabo- 41 wa 2003).Dihlomathiso di sebetsana le diphephetso tse amanang le molaotheo le popo botjha ya dibopeho tsa boetapele ba setso le, moo di sebetsang, ho fediswa ha dibopeho tse itseng.Sepheo ke ho netefatsa popo botjha e nepahetseng ya boetapele ba merabe jwaloka makgotla a setso; ho thehwa ha makgotla a borena le bofumahadi; le ho fedisa balaodi ba metse.3.10. Kabinete e tjhaelletse monwana bakeng sa Bili ya Bonamodi ba Matjhaba hore e hlahiswe Palamenteng. Sepheo sa Bili ke ho ntlafatsa phumantsho ya ditshebeletso tsa toka ho netefatsa phihlello ya sepheo sa NDP sa ho atolosa kgwebisano le matsete le ho beha Aforika Borwa maemong a matle a lefatsheng.Bili e kenyeletsa Motlolo wa Molao wa Bonamodi ba Kgwebo ba Matjhaba, jwaloka ha e amohetswe ke Khomishene ya UN ya Molao wa Matjhaba wa Kgwebisano. Sena se ka sebediswa ke borakgwebo ho rarolla dikgang tsa kgwebo tsa matjhaba le ho ya ka hore ke mekga efe e tla thola meputso ya bonamodi e qobellehang semolao. Mohato o jwalo o ka nyehela ho kgolo ya moruo e eketsehileng le matsete hammoho le ho netefatsa hore Aforika Borwa ke sebaka se hohelang bakeng sa mekga ya lefatshe ho pota ho rarolla dikgang tsa yona tsa kgwebo.4. Dintlha tsa Tikoloho ya hajwale4.1. Kabinete e imatahanya le Moporesidente Jacob Zuma mabapi le ho ipiletsa bakeng sa ho theola moya hara ditsitsipano pakeng tsa a mang a maAforika Borwa le melata. Merusu e feleheditsweng ke boipelaetso ba haufinyana tjena Tshwane ha bo amohelehe mme ha bona sebaka demokerasing ya rona. SAPS e malala-a-laotswe ho fana ka karabelo e potlakileng ho diketsahalo tsa merusu le ho utswa.Botlokotsebe ke sera sa rona kaofela mme ka ho sebetsa mmoho re ka sebetsana le dintlha tse tshwenyang metse ya rona. Leha ho le jwalo ha ho sebaka sa diketsahalo tsa merusu kapa ditshoso. Ha ho matshwenyeho a ka etsang hore badudi ba inkele molao matsohong.Ka ho ipapisa le molao re ka etsa hore metse ya rona e bolokehe le ho tshireletseha ho feta. Baahi ba tshwanela ho sebetsa le SAPS le makala a mang a qobello ya molao ho tsomula botlokotsebe metseng ya rona.4.2. Mmuso o ananela matshwenyeho a bathothi ba mashala ba konteraka mabapi le kgahlamelo eo diporejeke tsa eneji e ka ntjhafatswang botjha di ka bang le yona ho phepelo ya mashala ho Eskom, e ka amang mesebetsi ka hara indaseteri ya bona. Mmuso o ikemiseditse ho kena dipuisanong tse ahang le baetapele ba semolao ba indaseteri ya dilori tsa mashala ho sebetsana le dintlha tsena.Mmuso o tshwanela ho sebetsa ka boikarabelo meralong ya ona ya eneji ho netefatsa phepelo ya moshwelella le e kgonehang ya eneji. Tsamaiso e tshepetse ho motswako wa morwalo wa mantlha (mashala le nyutleleya) le phepelo ya nako le nako ya motlakase (o ntjhafatsehang le kgase). Ho totobetse ho tswa ho moralo wa selemo sa 2016 wa Moralo o Kopanetsweng wa Mehlodi hore Aforika Borwa e tla tswela pele ho kenya motlakase wa mashala ka hara motswako ona.4.3. Kabinete e ananela taelo ya Lekgotla le Phahameng la Dinyewe la Gauteng Leboya mabapi le qeto ya Aforika Borwa ya ho ikgula ho Lekgotla la Dinyewe tsa Botlokotsebe la Matjhaba (ICC). Kabinete e ya tseba hore Palamente e ntse e sekaseka mohato wa tshebetso o tshwanetseng.Kabinete e ikobela taelo ena mme e se e thehile moifo wa tshebetso wa setekginiki ho hlahisa mmapa wa boimatahanyo.4.4. Molaodi ya ka Sehloohong wa Lebotho la Naha la Tshireletso ya Aforika Borwa Moporesidente Jacob Zuma o ne a tshwere marapo moketeng wa bo-5 wa Letsatsi la Mabotho a Hlometseng o neng o tshwaretswe Durban mabapi le sehopotso sa dilemo tse 100 tsa ho teba ha SS Mendi se neng se tshwaretswe Engelane ka tatelano.Kabinete e hlompha le ho hopola ditho tsa Lebotho la Basebetsi ba Batala la Aforika Borwa ba lahlehetsweng ke maphelo a bona nakong ya kotsi e mpe ka ho fetisisa ya lewatleng nalaneng ya sesole sa Aforika Borwa. Bana e ne e le banna ba sebete ba neng ba arabetse pitso ya boetapele ba Boimpheriale ka nako ya ho sebetsa.4.5. Ho latela ho hlwauwa ho matla ha tlhaselo ya sesenyi se bitswang Seboko sa Hwetla, mmuso o eteletswe pele ke Lefapha la Temo, Meru le Ditlhapi o tswela pele ka hlahlobo ya ho phatlalla le tshenyo, hammoho le mehato ya tlhokomediso bakeng sa ho fa dihwai tlhahisoleseding ya setekginiki e nepahetseng le mekgwa ya taolo hammoho le ho netefatsa boingodiso ba tshohanyetso ba dikhemikhale tsa temo.Lefapha hape le qadile sehlopha sa tshebetso sa twantsho ya disenyi, se kopanang kgafetsa ho lekola kgatelopele le sephetho le mafapha kaofela a temo a diporofense, ditho tsa indaseteri le mekgatlo ya diphuputso. Moralo wa Karabelo ya Tshohanyetso ho Disenyi tsa Dimela wa Aforika Borwa, o sebetsanang le ho hlwauwa ha disenyi tse ntjha, o se o ntse o le motjheng bakeng sa ho lwantsha sesenyi sa Seboko sa Hwetla . Mmuso o tla tswela pele ka dipuisano tsa ona le SADC ho netefatsa hore ditemoso tsa ka nako tsa ditshoso tsena di tlhaho di teng.4.6. Kabinete e lakaletsa bapalami ba ileng ba lemala ha diterene tse pedi di ne dithulana seteisheng sa Rosslyn ka leboya ho Pretoria ho fola ka potlako le ho fetisetsa diteboho tsa yona ho ba ditshebeletso tsa tshohanyetso bakeng sa karabelo ya bona e potlakileng mabapi le ho thusa ba neng ba lemetse.Mosebetsi o etswang ke boto ya dipatlisiso e etsang diphuputso tse pharalletseng tsa sesosa sa kotsi le maemo a yona o tshwanela ho ba ka sehlohlolong hore ho tle ho thibelwe diketsahalo tse ka bang teng nakong e tlang.5. Matshediso le Kutlwelobohloko5.1. Kabinete e imatahanya le Moporesidente Jacob Zuma ka ho fetisetsa matshediso a yona ho lelapa la Moahlodi Essa Moosa, eo e neng e le lebone le kganyang la boahlodi ya sebeleditseng Aforika Borwa ka bokgabane pele a beha meja fatshe jwaloka moahlodi wa Lekgotla le Phahameng la Dinyewe la Kapa Bophirima ka selemo sa 2011.O tla hopolwa ka boitelo ba hae mabapi le ho kgothaletsa le ho tshireletsa ditokelo tsa botho, hammoho le boitelo ba hae ho tshebetso ya molao. Pele a phahamisetswa boahloding o ne a sebetsa jwaloka leqwetha la ditokelo tsa botho le ho ba ka pele mabapi le ho phephetsa ditlolo tsa molao tsa mmuso wa kgethollo tse kang ho kwallwa ntle le ho tjhutjhiswa. Hape e ne e le setho sa mantlha sa Mokgatlo wa Naha wa Maqwetha a Demokerasi.5.2. Moporesidente Jacob Zuma o phatlaladitse Lepato le Ikgethang la semmuso la Porofense bakeng sa mokaubere wa ntwa ya kgethollo le motshwaruwa wa mehleng wa Robben Island mofu, Monghadi Collen Monde Mkunqwana ya hlokahetseng beke e fetileng ka la 21 Hlakola 2017.Monghadi Mkunqwana e ne e le wa lelapa la bo Monghadi Makhanda Nxele, molwanedi ya neng a eteletse pele tlhaselo kgahlanong le Manyesemane ho la Grahamstown, Masepala ona hajwale o rehelletswe ka Makana.Dintlha tse batsi ka tsa lepato di tla tsebiswa ke Mmuso wa Porofense wa Kapa Botjhabela.5.3. Kabinete hape e fetiseditse matshediso a yona ho lelapa la Mirriam Tladi, mme wa dibuka wa Aforika Borwa le mongodi wa mosadi wa dinovele. Mme Tladi ya abetsweng kgau ya Ikhamanga o ile a phunyeletsa ditshita tsa dibuka le ha a ne a thibetswe Yunivesithing ya Witwatersrand ka mabaka a mmuso wa kgethollo.5.4. Kabinete e imatahanya le Moporesidente Jacob Zuma mabapi le ho fetisetsa matshediso a yona ho ba malapa a ditho tsa Sesole sa Metsing sa Aforika Borwa le basebeletsi ba bararo ba konteraka ba Lefapha la Mesebetsi ya Setjhaba ba hlokahetseng ha ba ne ba sebetsa kotopong ya dikgwerekgwere Kampong ya Sesole sa Metsing ho la Durban. Masole ana a mararo a ne a leka ho thusa basebetsi ba Lefapha la Mesebetsi ya Setjhaba ba neng ba sokola ho hema mpeng ya lefatshe.5.5. Kabinete e fetisetsa matshediso a yona ho ba malapa a batho ba supileng ba hlokahaletseng kotsing ya ho thulana ha makoloi a mangata mmileng wa R34 pakeng tsa Vryheid le Dundee ha lori le dikoloi tse pedi di ne di thulana.5.6. Mehopolo le dithapelo tsa naha di lebiswa ho lelapa la ngwana e monyenyane Richard Thole, eo ho belaellwang hore o wetse tjhafong ya morafo o seng o sa sebetse Boksburg, ka Moqebelo. Kabinete e leboha moifo wa pholoso o etsang mekutu yohle ho netefatsa hore Richard o kopanngwa le mmae.5.7. Kabinete e romela matshediso a yona ho malapa le metswalle ya ba lahlehetsweng ke baratuwa ba bona nakong ya dikgohola ho la Leboya Bophirima, sebakeng sa Rustenburg.6. Dithoholetso6.1. Kabinete e thoholetsa Moambasadara Xawier Carrim ka ho ba Modulasetulo wa Lekgotla la Kakaretso la Mokgatlo wa Kgwebo wa Lefatshe ka la 28 Hlakola 2017. Sena ke lekgetlo la pele moAforika Borwa a kgethelwa maemong ana mme ke feela lekgetlo la bone mosebetsi ona o tshwerwe ke moAforika.6.2. Kabinete e thoholetsa Khamphani ya Maemafofane ya Aforika Borwa ho ba ka hara dikhamphani tse leshome tse maemong a hodimo tse laolang maemafofane a dulang a le nakong ka ho fetisisa lefatsheng, ho ya ka OAG Aviation Worldwide.Boemafofane ba Matjhaba ba OR Tambo bo fihlelletse maemo a bo-8 ho mokgahlelo wa maemafofane a maholo, Boemafofane ba Matjhaba ba Motse Kapa bo fihletse maemo a bo-6 mokgahlelong wa maemafofane a mahareng ha Boemafofane ba Matjhaba ba King Shaka bo fihlelletse maemo a bo-10 mokgahlelong wa maemafofane a manyenyane.6.3. Kabinete e thoholetsa Mamelodi Sundowns bakeng sa ho hapa Mohope o Moholo wa Khonfederashene ya Bolo ya Aforika (CAF). Sundowns e itshupile hore ke sehlopha se hlwahlwa ka ho fetisisa ka hara Kontinente kamora ho hlola TP Mazembe ka 1-0. Re tshepa hore tlholo ena e tla ba fihlisa hole mabapi le ho kgothatsa dihlopha tse ding ho latela menyabuketsong ya Mamelodi Sundowns.7. DithonyoDithonyo kaofela di lokelwa ho netefatswa ka mangolo a thuto le tumellano e amehang.7.1. Mofumahadi Zanele Monnakgotla jwaloka Setho seo e seng sa Phethahatso ho Boto ya Biro ya Maemo a Boleng ba Dihlahiswa ya Aforika Borwa (SABS).7.2. Balaodi bao e seng ba Phethahatso ho Mokgatlo wa Aforika Borwa wa Inshorense ya Dikotsi tse Ikgethang ba Dikgwebo tsa Mmuso (SOC):a) Mofumahadi Tando Mbatsha (o thontswe hape); leb) Mofumahadi Tshwarelo Moutlane (o thontswe hape).7.3. Balaodi ba o e seng ba Phethahatso ho Boto ya Banka ya Ntshetsopele ya Mobu le Temo:a) Mofumahadi Dumo Motau (o thontswe hape);b) Mofumahadi Thembekile Thelma Ngcobo (o thontswe hape); lec) Mofumahadi Gugu Mtetwa.7.4. Monghadi TS Mokoena jwaloka Molaodikakaretso wa Lefapha la Mehlodi ya Diminerale.Dipotso:Donald LiphokoMohala: 082 901 0766 "
Pehelo ka kopano ya Kabinete ya la 15 Hlakubele 2017,16 Mar 2017,https://www.gov.za/speeches/statement-cabinet-meeting-15-march-2017-16-mar-2017-0000,https://www.gov.za/st/speeches/statement-cabinet-meeting-15-march-2017-16-mar-2017-0000,"1. Diqeto tsa Kabinete 1.1. Kabinete e tshohlile Ditlaleho tsa ho Behwa Sehlohlolong tsa Sephetho sa Tshebetso sa Kotara ya Boraro bakeng sa nako ya Mphalane ho isa ho Tshitwe 2016, e behang leihlo ho kenngwa tshebetsong ha Lenaneo la Mmuso la Tshebetso (PoA) ho ipapisitswe le dipehelo tsa Lewa la Moralo wa Nako e Bohareng (MTSF) le Morero wa Ntshetsopele ya Naha (NDP).Matona a Dihlopha ka ho latelana, ka Tsamaiso ya Dikgokahanyo le Tlhahisoleseding ya Mmuso (GCIS), a tla hokahanya dikopano tsa boraditaba ho hlahisa mekolokotwane ya mafapha e fihlelletsweng nakong eo.Dintlhakgolo tse latelang di tla hlakiswa nakong ya dikopano tsa Matona a dihlopha.a. Phethoho ya moruo1.2. Phethoho ya moruo e batla phethoho e matla motheong wa tlhahiso ya moruo wa Aforika Borwa; hape e batla phethoho ya mekgwa ya bonkakarolo ba batho ba neng ba tinngwe menyetla pele ka hara moruo.1.3. Ho latela tsebiso ya Mmmuso ya hore o tla hlahisa boradiindaseteri ba batho ba batsho ba 100 sebakeng sa nako e bohareng ho tlisa phethoho moruong, Boradiindaseteri ba Batho ba Batsho ba 27 ba tsheheditswe esale lenaneo lena le thakgolwa, moo ba robong ba bona ba tsheheditsweng kotareng ena.1.4. Tshehetso ya Mmuso e bakile hore ho be le matsete a rerilweng a lekala la poraefete a R956 milione ha ho rerilwe ho theha mesebetsi e 1 053. Hodima moo, tshehetso yohle ka matlole ya Koporasi ya Ntshetsopele ya Dindaseteri (IDC) bakeng sa boradiindaseteri ba batho ba batsho e fihlile ho R4, 575 bilione, ho tloha kotareng ya pele ya 2015/16 ho ya ho kotara ya boraro ya 2016/17.b. Matsete 1.5. Ka mekutu ya ho matlafatsa maemo a tshepo, Mmuso ka ho sebedisa Invest SA o hlwaile diporojeke tse 40 tsa kgahlamelo e matla tse malala-a-laotswe bakeng sa ho kenngwa tshebetsong nakong ya dilemo se pedi tse tlang. Tshehetso ho tswa ho Lefapha la Kgwebo le Diindaseteri e hohetse R4 bilione ho matsete a lekala la poraefete, ka bokgoni ba ho baballa le ho hlahisa mesebetsi e akanngwang ho 3 614 kotareng ya Loetse ho fihla ho Tshitwe 2017. Boemakepe ba Kgwebisano ba Dube bo hohetse R1.3 bilione ya matsete a lekala la poraefete ha SEZ ya Boemafofane ba Matjhaba ba OR Tambo e hohetse R260 milione e le matsete a lekala la poraefete.1.6. Maikitlaetso a bodipolomate ba moruo a nkuweng a hlahisitse dithekiso tse eketsehileng tsa dihlahiswa tsa lekgetho la boleng tse rekisetswang dinaha tsa ka ntle ka R247 milione e tlisang palo kaofela e kopaneng bakeng sa selemo ho R4. 105 bilione.1.7. Matsete a ka Kotloloho a Matjhaba (FDI) a tiisa hore Aforika Borwa e dula e le sebaka se ratwang sa matsete. Ditlatseletso tsa Kotara ya bo 3 ho Motjha wa Peipi di emetse bokgoni bo ka bang teng ba FDI ya R4.55 bilione haholoholo lekaleng la eneji le la dikhemikhale. Sena se tlisa bokgoni kaofela ba FDI ho R34.892 bilione. Bahlanka ba ka sehloohong ba sebetsa ka matla ho tlosa matsete ana a tshepisang ho tloha ho motjha wa peipi ho ya ho matsete a tebileng.1.8. Moporesidente Jacob Zuma o tla thakgola Lebenkele la Naha la Ditshebeletso Tsohle la Invest SA hosane ka Labohlano la 17 Hlakubele 2017 Khemphaseng ya dti ho la Pretoria, Sunnyside.c. Ntshetsopele ya dikgwebo tse nyenyane 1.9. Jwaloka karolo ya ho kenya tshebetsong 30%  e beheletsweng ka thoko  ya palo kaofela ya ditjeho tsa ditheko bakeng sa Dikgwebo tse Nyenyane tse Mahareng le tse Kgolo (di-SMME), Lefapha la Naha la Matlotlo le lekotse botjha Moralo wa Melawana ya Molao le ho kenya dihlomathiso koranteng ya mmuso ka Pherekgong 2017 ya Leano la Ditheko tse ka Sehloohong.1.10. Kotareng ya ho tlaleha   Lefapha la Ntshetsopele ya Dikgwebo tse Nyenyane le tsheheditse dikgwebo tsa makeisheneng tse 1 388 le dikoporasi tse 48, ka ditsiane.1.11. Mmuso wa Naha le wa Diporofense e sebetsa mmoho ho tsoseletsa diphaka tsa diindaseteri tsa lehae, e le ho tshehetsa dikgwebo tse ntseng di le teng le ho hohela tse ntjha. Kaha hajwale, Phaka ya Diindaseteri ya Komani (Kapa Botjhabela) e na le dikhamphani tse 30 mme e hirile batho ba 555, ha Phaka ya Botshabelo (Foreisetata) e tshehetsa maphelo a batho ba ka bang 10 000.d. Temo le ntshetsopele ya mahae 1.12. Ha maemo a nako e telele a komello, ho tloha ka selemo sa 2014, a qadile ho fokotseha kotareng ya bone ya selemo sa 2016 kaha pula e tlisitse tshepo e ntjha moruong wa rona, kgahlamelo e tla nka dikgwedi tse mmalwa. Ho ropoha ha seboko sa Sesenyi sa Hwetla Limpopo ho hlahisa kotsi e ntjha mabapi le dimela.1.13. Nakong ya kotara ena, dihektare tse 374 299 tsa mobu o sa sebedisweng ka tshwanelo di ile tsa lengwa mapolasing tlasa Lenaneo la Tshehetsobotjha le Ntshetsopele.Leha komello e ne e le teng ho bile le phihlello ya 50% ya sepheo sa ho tlhahiso ya dijo ha ho bapiswa le dikotara tse tharo tse fetileng.1.14. Batho ba 244 073 ba kgotse molemo ho tswa ho maikitlaetso a tlhahiso e sa haelleng ya dijo a kenyeletsang tse neng di fepelwa Ditsheng tsa Ntshetsopele ya Phepo ya Badudi. Lefapha la Ntshetsopele ya Setjhaba le rekile dihlahiswa ho tswa dikoporasing tsa ka naheng tse 43 ka R1 684 238.21 ho ipapisitswe le ditshisinyo tsa ho reka 75% ya  dihlahiswa tsa ka naheng.1.15. Baithuti ba 6 784 179 ho tswa dikolong tse 10 300 tsa poraemari le tsa sekondari (tsa khwinthaele 1-3) di kgotse molemo Lenaneong la Naha la Phepo ya Dikolo. Bafani ba ditshebeletso ba 5 408 (Dikoporasi tse thehilweng ka badudi tse 1 142, di-SMME tse 3 112 le mabenkele/diholeseile tse 1 154) di fuwe dikonteraka tsa ho fepela dihlahiswa tsa dijo dikolong. Batjha ba 541 121 le basadi ba 291 304 ba kgotse molemo maitshunyakong a kentsweng tshebetsong dibakeng tsa mahae kotareng ena.e. Meralo ya motheo Eneji1.16. Malapa a 46 382 a hoketswe ho marangrang kapa sekema se mahareng sa motlakase le malapa a 2 116 a hoketswe ho thekenoloji e sa kenngwang ho marangrang. Ho feta moo, malapa a itlhophereng a dibaka tsa mahae a 141 191 a fuwe phumantsho ya motlakase wa mantlha wa mahala. Kaho ya Setsi se Kopanetsweng sa Eneji sa Nwaabe se se se phethetswe.1.17. Lefapha la Eneji le phethetse theko ya mekgwa ya matla a letsatsi malapeng a 31 100 bakeng sa ho hokelwa (maikemisetso a selemo ka seng ke 20 000). Ho hokelwa ho tla qala kotareng ya bone.1.18. Mmuso o tswetse pele ho fana ka Lenaneo la Bahlahisi ba Ikemetseng ba Matla a Motlakase (IPP) ka diphihlello tse latelang: (i) ho bulwa ha R201 bilione ho tswa Lenaneong la Matla a ka Ntjhafatswang la IPP; (ii) Tse ka Ntjhafatswang jwale di fana ka 3 175MW ho Marangrang; (iii) memorandamo wa tlhahisoleseding ya porojeke bakeng sa kgase ya IPP o phethetswe ka Kopo ya Tshisinyo e tla hlahiswa pele ho mafelo a selemo se setjha sa ditjhelete; le (iv) 900MW di ile tsa rekwa ho tswa ho IPP ya mashala.Phano e Akofisitsweng ya Meralo ya Motheo ya Dikolo1.19. Mabapi le ho fedisa ditshallomorao tsa meralo ya motheo dibakeng tsa mahae: thuso ya sekolo ka seng e ile ya phethelwa, e thusitsweng ka matlole ke Boikitlaetso ba Phano e Akofisitsweng ya Meralo ya Motheo ya Dikolo, dikolo tse 389 di fumantshitswe metsi, dikolo tse 57 di fumantshitswe motlakase le dikolo tse 157 di fumantshitswe tsamaiso ya dikgwerekgwere e nang le seriti.Hodima moo tse latelang di ile tsa abelwa makala a kenyang tshebetsong: diporojeke tsa kaho ya dikolo tse 293; diporojeke tsa metsi a dikolo tse 959; diporojeke tse 535 tsa motlakase le diporojeke tse 585 tsa tsamaiso ya dikgwerekgwere.  Meralo ya Motheo ya tsa Kalafo1.20. Kgatelopele mabapi le ho fedisa ditshallomorao ho ditsha tsa kalafo e kenyeletsa: kgatelopele ho tokiso ya ditliliniki tse 70 le Ditsha tsa Kalafo tsa Badudi, dipetlele tse 18 le ditsha tsa kalafo tse 67 diterekeng moo Inshorense ya Naha ya Bophelo bo Botle (NHI) e ntseng e lekwa. Kaho ya Ditsha tsa Kalafo ya Mantlha tse tharo le Ditsha tse tharo tsa Kalafo ya Badudi e phethetswe; empa kaho ya Ditsha tsa Kalafo tsa Badudi tse nne e motjheng.  Metsi le Tsamaiso ya Dikgwerekgwere1.21. Malapa a 29 626 a fumantshitswe phihlello ya metsi a pompo nakong ya kotara ena e ntseng e lekolwa. Kaho ya dibaka tsa tlhwekiso ya metsi ya Ncora le tsamaiso ya dipeipi ya Kalahari Botjhabela ho ya Mier e phethetswe; Jozini Pongolapoort le Letamo la Gariep di maemong a ho phethelwa a kaho. Hodima moo diporojeke tsa ntshetsopele ya metsi tse 98 le tse 51 tsa tsamaiso ya dikgwerekgwere di phethetswe.1.22. Malapa a 611 360 a fumantshitswe phihlello ya ditshebeletso tsa dikgwerekgwere le malapa a 20 599 a sebeleditswe ka Dithuso tsa Ditjhelete tsa Meralo ya Motheo ya Malapa a Dibaka tsa Mahaeng ho fedisa tshallomorao ya tsamaiso ya dikgwerekgwere: Mabakete a 1 405 a ile a tloswa ka ho kenya ditshebeletso tsa tsamaiso ya dikgwerekgwere tse nepahetseng dibakeng tsa bodulo tse ahilweng ka ditene.f. Thuto1.23. Qetellong ya Pudungwana 2016   89% (4 107 ya 4 612) ya dirutehi tsa Funza Lushaka tse qetileng dithutong tsa bona tse nang le tshwanelo ya ho kenngwa mesebetsing ka selemo sa 2016 ho ruta dikolong di kentswe mesebetsing e leng ntlafalo ya 2% ho tloha kotareng e fetileng le 4% ka hodimo ho feta maikemisetso a selemo ka seng.1.24. Lekgotla la Aforika Borwa la Matitjhere le kgonne ho eketsa palo ya matitjhere a ingodiseditseng ho nka karolo ho Tsamaiso ya Seporofeshenale e Tswellang ya Bolaodi ba Ntshetsopele ya Matitjhere ho ya ho palo yohle ya matitjhere a 6 572.1.25. Esale ho kenngwa tshebetsong lewa la ho busetsa ditjhelete tsa Sekema sa Dithuso tsa Ditjhelete tsa Baithuti, dipokeletso tsa kgwedi ka nngwe di phahame ka lebaka la maikitlaetso a fapafapaneng mme ho fihlela kajeno ho se ho bokeleditswe R268.4 milione kgahlanong le maikemisetso a selemo ka seng a R285 milione.1.26. Moralo o shebilweng botjha wa Matlole a Diyunivesithi o se o phethetswe mme o tla tshohlwa le lekala la diyunivesithi pele o phatlalatswa.1.27. Diathisene tse 14 077 di ngodisitswe ke Mokgatlo wa Naha wa Tekolo ya Boleng ba Diathisene.  g. Bophelo bo botle 1.28. Thibelo ke lejwe la motheo la lekala la mmuso la ho lwantsha HIV le AIDS. Jwaloka karolo ya ditshebeletso tsa Diteko le Boeletsi ka HIV, Batho ba 3 022 988 ba ile ba etswa diteko tsa HIV, kgahlanong le maikemisetso a kotara ya boraro a 2 500 000.1.29. Dikgohlopo tsa banna tse 221 201 467 le tsa basadi tse 6 403 730 di ile tsa fanwa kgahlanong le maikemisetso a kotara ya boraro a 150 000 000 le 4 500 000 ka tatelano. Ho entswe mabollo a banna a bongaka a 155 188 kahlanong le maikemisetso a kotara ka nngwe a 250 000.1.30. Sekgahla sa katleho ya phekolo e ntjha ya batho ba nang le lefuba (TB) e ne e le 84.2% ho feta maikemisetso a kotara ya boraro a 84%.1.31. Kotareng ya boraro 66.3% ya basadi ba mmeleng e etetse ditsha tsa kalafo pele ho dibeke tse 20, ho feta maikemisetso a kotara a 63%.1.32. Kabinete e tjhaelletse monwana ho thehwa ha Komiti ya Matona, e tla ba tlasa bodulasetulo ba Letona la Tshebeletso ya Mmuso le Tsamaiso, ho sekaseka dipehelo tse tekilweng tsa maemo a tshebeletso a kang: ntlafatso ya mekgolo ya selemo ka seng, sekala sa mekgolo kapa maemo, dibonase tsa tshebetso, ditsiane tsa mekgolo le ditsiane tsa pentjhene. Kabinete hape e tjhaelletse monwana hore ho hlahiswe Porothokhole ya ho Kenngwa Tshebetsong ha Ditherisano tsa Mmuso ho netefatsa motjha o kopanetsweng wa mmuso ka bonkakarolo bo nepahetseng.Sena se bopa motjha o hlwahlwa wa ho matahanya maemo a tshebetso a basebeletsi ka hara makala a fapaneng a tshebeletso ya mmuso le ho netefatsa hore mabaka a ditekanyetso le a phatlaletseng a moruo a nkelwa hloohong ha dintlafatso di sekasekwa.1.33. PoA ya Mmuso e bapetse karolo ya bohlokwa kgolong ya Palohohle ya Dihlahiswa tsa Naha (GDP) jwaloka ha e bonahetse ho dipalo tsa GDP tse lokollotsweng ke Lefapha la Dipalopalo la Aforika Borwa (Stats SA). Mabapi le tshehetso ya NDP, Moralo wa Dintlha tse Robong o teka maitshunyako a itseng bakeng sa ho hodisa le ho fetola moruo, ho hlahisa mesebetsi le ho hohela matsete.Makala a nyehetseng haholo e ne e le a diindaseteri tsa kgwebisano, phano ya dijo le tsa bodulo hammoho le tsa ditjhelete, thepa ya matlo le ditshebeletso tsa kgwebo, a eketsehileng ka 2,1% le 1,6% ka tatelano. Ka bonngwe di nyehetse 0,3 ya phesente ho kgolo ya GDP.2. Ho kenngwa tshebetsong ha mananeo a Mmuso 2.1. Kabinete e ipapisa le Motlatsi wa Moporesidente Cyril Ramaphosa mabapi le ho amohela ho kenngwa tshebetsong ka botlalo ha tumellano ya moputso o tlase ho ileng ha dumellanwa ka hona ke mekgatlo ya basebetsi, mmuso le dikgwebo tlasa boetapele ba Komiti ya Baetapele ya Lekgotla la Naha la Ntshetsopele ya Moruo le Basebetsi (NEDLAC).Ho amohelwa hona ke mokolokotwane wa bohlokwa motjheng wa ho etsa hore Sekepele sa Naha sa Moputso o tlase e be nnete e tla fedisa mohopolo wa  basebetsi ba fumanehileng   le ho dumella basebeletsi ho kgotsofatsa ditlhoko tsa letsatsi ka leng tsa malapa a bona. Hape se atolosa letlowa la rona la kahisano ho ba kotsing haholo ka hara setjhaba sa bo rona le ho re thusa ho aha setjhaba se kenyeletsang bohle.2.2. Mmuso o tiisa tsamaiso ya tshepahalo ya mangolo a thuto le thuto e phahameng. Tsebiso ya Letona la Thuto e Phahameng le Thupello mabapi le mohato o tla nkuwa kgahlanong le mangolo a thuto a mokunyata, ho kenyeletswa le ho tjhutjhiswa, ho phoqa le ho beha poyaneng ba sebedisang mangolo a mokunyata ho tla nyehela bakeng sa ho fedisa boteng ba mangolo a thuto a boqhekanyetsi.Mafelong a Pherekgong 2017, palo ya mangolo a thuto a 1 276 (444 a ka hara naha le 832 a dinaha tsa ka ntle) a ile a rekotuwa lenaneng la Bolaodi ba Mangolo a Thuto ba Aforika Borwa (SAQA) ao e leng mangolo a thuto a fosahetseng   moo ho phethetsweng diafidavite tse 78 tse ileng tsa fetisetswa ho di-Hawks bakeng sa botjhutjhisi.Jwaloka karolo ya mohato wa taolo SAQA e tla ngodisa mabitso a beng ba mangolo a fosahetseng websaeteng ya yona.2.3. Kabinete e thabisitswe ke hore mohala wa mmuso wa twantsho ya bobodu o thusa ho hlwaya dinyewe tsa boqhekanyetsi. Ho tloha ka la 31 Pherekgong selemong sena, dinyewe tse 18 778 di se di fetiseditswe ho mafapha a mmuso mme ho ile ha fumanwa sephetho se mabapi le dinyewe tse 17 249. 90% ya dinyewe di se di kwetswe le bahlanka ba 3 600 ba fumanwe ba le molato wa boitshwaro bo hlephileng pakeng tsa selemo sa 2004 le Pherekgong 2017.Bongata ba basebeletsi ba mmuso bo a tshepahala le ho tswela pele ho fana ka ditshebeletso le ho etsa mosebetsi wa bona.2.4. Boikitlaetsong bo bong bo boholo ba twantsho ya bobodu, mmuso o nkile mohato wa ho netefatsa hore basebeletsi ba tshebeletso ya mmuso ba thibelwa ho etsa kgwebo le mafapha a mmuso le ditheo tseo tse ding tsa puso. Nako ya diphethoho bakeng sa hore basebeletsi ba mmuso ba phatlalatse mesebetsi ya bona tlasa melawana ya selemo sa 2016 ya tshebeletso ya mmuso e fihlile pheletsong ka la 31 Pherekgong 2017. Ho tloha ka la 1 Hlakola 2017, basebeletsi ba mmuso ba neng ba kene kgwebong le setheo sa puso ba tshwanela hore ba be se ba dihetse dikgwebong tsa bona, kapa mosebetsing wa tshebeletso ya mmuso.Lefapha la Tshebeletso ya Mmuso le Tsamaiso hajwale le sebetsana le ho bokella tlhahisoleseding mabapi le basebeletsi ba mmuso ba hlolehileng ho imatahanya le melawana e metjha. Hang ha tsamaiso ena e phethetswe metjha ya tayo e tla kenngwa tshebetsong kgahlanong le bohle ba hlolehileng ho imatahanya.3. Duntlha tsa hajwale 3.1. Kabinete e maswabi haholo ka letshoho le bakuweng ke ho se hlake ha ditefo tsa dithuso tsa mmuso ho bakgolamolemo. Re mmuso o tsotellang mme ditlhoko tsa batho ba bo rona ke ntlha e ka sehlohlolong ho rona. Re sebetsa ka kopanelo bakeng sa ho netefatsa hore baamohedi ba dithuso tsa mmuso ha ba behwe ka mosing ke diketsahalo tsena tse madimabe.3.2. Kabinete e tiisetsa maAforika Borwa hore re sebetsana le taba ena maemong a hodimo ka ho fetisisa. Re tjhaelletse monwana ho thehwa ha Moifo wa Tshebetso wa Matona o bopilweng ka Matona a latelang: Letona Kantorong ya Moporesidente le ikarabellang ho Lefapha la Merero, Bodisa le Tlhatlhobo ya Tshebetso (mohokahanyi), la Ntshetsopele ya Setjhaba, la Ditjhelete, la Saense le Thekenoloji, la Merero ya Lehae, la Meralo ya Dikgokahanyo tsa Mehala le Ditshebeletso tsa Poso le la Tshireletso ya Puso.Moifo wa Tshebetso o ronngwe ho sebetsana le tse latelang:Ho latela kahlolo ya Lekgotla la Molaotheo   ho sekaseka ditshisinyo ka morero wa ho matlafatsa dipehelo hammoho le taolo ya ditlamorao (ka potlako) le ho hlwaya nako e nepahetseng ya diphethoho;Ho netefatsa ditefello tsa dithuso tsa mmuso ho tloha ka la 1 Mmesa 2017;Ho batla keletso ya semolao mabapi le kgonahalo ya mehato e meng ya semolao ke Puso, haholoholo mabapi le ho sebetsana le boitshwaro bo seng molaong le bo tshopodi moo ho hlokahalang;Ho lekola botjha boitshwaro ba Lekala la Aforika Borwa la Polokeho ya Setjhaba (SASSA) haholoholo mabapi bokgoni ba tsamaiso le bolaodi le ho etsa dikgothaletso;Ho hlahisa moralo wa tshohanyetso; leHo tla ka mokgwa o pharaletseng wa setheo wa ditefello tsa dithuso tsa mmuso.3.3. Kabinete e ananela ka mofuthu boitelo le tshebeletso ya seporofeshenale ya Tshebeletso ya Sepolesa ya Aforika Borwa (SAPS) hammoho le melaetsa ya tshehetso le baahi ba ipopileng ho thola Lesea Siwaphiwe Mbambo. Sena se bontsha hore ha maAforika Borwa a sebetsa mmoho re ka etsa phapang maphelong a ba kotsing ka ho fetisisa.Moporesidente Jacob Zuma o tshepisitse hore Mmuso o tla nka mehato e bonahalang ho lwantsha botlokotsebe ka hara Masepala wa Lehae wa Mhlabuyalingana KwaZulu-Natal leboya bo bakang tsitsipano pakeng tsa maAforika Borwa le batho ba Mozambique.Kabinete e ipapisa le Moporesidente mabapi le ho kgothaletsa badudi ba lehae ba Mhlabuyalingana le bomasepala ba mabapi ba Mkhanyakude, Hlabisa le Jozini ho ntjhafatsa tshepo ya bona ho sepolesa le ho sebetsa mmoho le sona ho lwantsha botlokotsebe ba madibohong ka ho qolleha ba ho nkuwa ha makoloi ka mahahapa sebakeng seo.Mafapha a Mmuso ka ho qolleha la Sepolesa, la Tshireletso, la Tshireletso ya Puso, la Merero ya Lehae, la Ntshetsopele ya Setjhaba le a mang a tla etsa boitshunyako bo matla kamora leeto la Moporesidente, a sebetsa le Mmuso wa Porofense le bomasepala.3.4. Leha dikarolo tsa naha di fumane pula e batlehang haholo moo maemo a matamo a bontshang ntlafalo ya bohlokwa moo a mang a bile a tletse ho fihlella mothamo wa ona, komello e ntseng e pheheletse Kapa Bophirima e matla leha ho kentswe tshebetsong mawala a ho baballa metsi.Dipuisano pakeng tsa makala a mafapha a naha le a porofense hammoho le bomasepala di ntse di tswela pele ka boiteko ba ho fokotsa kgahlamelo ena. Metsi e dula e le mohlodi o haellang ka hara Aforika Borwa mme basebedisi kaofela ba metsi   ka hara malapa le dikgwebong ba kgothaletswa ho tswela pele ho sebedisa metsi ka makgethe.3.5. Kabinete e ipapisa le Moporesidente Jacob Zuma mabapi le ho thoholetsa Moporesidente Nana Addo Akufo-Addo wa Riphabliki ya Ghana ka letsatsi la mokolokotwane la Ghana la Selemo sa bo-60 sa Boipuso ka la 6 Hlakubele 2017.3.6. Kabinete e ipapisa le Letona la Dikgokahanyo mabapi le ho keteka le bahlodi ba naha ba Aforika Borwa ba Dikgau tsa Boraditaba tsa Dinaha tse ka Borwa ba Aforika (SADC).Dikgau di ananela boqhetseke ho tsa boqolotsi ba ditaba le ho kgothaletsa ditsebi tsa ditaba dipusong tsa ditho ho tlaleha ka dintlha tse amanang le lebatowa bakeng sa merero ya ho hodisa momahano le tshebedisano-mmoho ka hara lebatowa. Boraditaba ba Aforika Borwa ba a mengwa ho kenya boiketo ba bona bakeng sa Tlhodisano yaDikgau tsa Boraditaba ba SADC tsa selemo sa 2017, pele ho letsatsi la ho kwala la 20 Hlakubele 2017.3.7. Kabinete e tsebisitswe ka kgatelopele mabapi le boitokisetso ba Mokete wa Dilemo tse Lekgolo wa O.R Tambo bakeng sa selemo sa 2017 tlasa mookotaba:  Bophelo le Lefa la O.R Tambo . Lenaneo la selemo kaofela la ho phatlalla le naha bakeng sa mesebetsi ya ho hlasimolla temoso, thuto, ho keteka le ho tlotla O.R. Tambo di ahella ho mekete ka botlalo ya dilemo tse lekgolo ka la 27 Mphalane 2017, le ho fella maqalong a Tshitwe 2017 ka tlhompho ya mmino Wild Coast Casino, Mbizana. Morero ona wa selemo kaofela wa naha o tiisa karolo ya bohlokwa e bapetsweng ke O.R Tambo ntweng ya tokoloho le ho fihlella Tokoloho le Demokerasi.Matsatsi kaofela a Naha le a Sehopotso bakeng sa selemo sa 2017 a tla sebediswa jwaloka mapatlelo a Mekete ya Dilemo tse Lekgolo ya O.R Tambo. Kabinete e ipiletsa ho makala kaofela ho imatahanya le lenaneo la ona le dikateng ho mookotaba le merero ya Mekete ya Dilemo tse Lekgolo ya O.R Tambo.4. Dithoholetso4.1. Kabinete e thoholetsa Letona la Merero ya Tikoloho  Edna Molewa  ya tla thonngwa jwaloka Motjhanselara wa pele wa Yunivesithi ya Disaense tsa Kalafo ya Sefako Makgatho.4.2. Kabinete e thoholetsa borasaense ba bahlano ba banyenyane ba Aforika Borwa ba thontsweng ke Akhademi ya Saense ya Aforika Borwa, ba tla kopana le borasaense ba bang ba banyenyane ba 400 ho tswa dinaheng tse 76 tse kgethilweng ho nka karolo ho Kopano ya selemong sena ya bo-67 ya Lindau Nobel Laureate, Lindau, ho la Germany. Bona ke Ngaka Hlamulo Makelane, wa Yunivesithi ya Kapa Bophirima; Frederick Malan, wa Yunivesithi ya Pretoria; Funeka Nkosi, wa Yunivesithi ya Witwatersrand; Retha Peach, wa Yunivesithi ya Leboya Bophirima, le Ngaka Mark Williams-Wynn, wa Yunivesithi ya KwaZulu-Natal. Kopano e tla tshwarwa ho tloha ka la 25 ho isa ka la 30 Phuptjane 2017 moo dikgalala tse 31 di lebeletsweng ho nka karolo.4.3. Kabinete e thoholetsa sehlopha sa basadi feela sa bafuputsi ho tswa ho Yunivesithi ya Motse Kapa, mmoho le Gasnat Shaboodien le Sarah Krause, le bafuputsi ba tswang Italy ba sibollotseng jini ya lefu la pelo. Tshibollo ena ya nalane ya bongaka e na le bokgoni ba ho thibela makgolokgolo a mafu a amanang le pelo selemo ka seng.4.4.  Lefapha la Dipapadi le Boithapollo la Aforika Borwa le Ditshebeletso tsa Lekeno la Aforika Borwa (SARS) di ile tsa abelwa ka kopanelo Kgau ya Maleme a Mangata ya Boto ya Dipuo tsohle tsa Aforika Borwa mokgahlelong wa Lekala la Mmuso/Setjhaba. Ba amohetse thoriso ena bakeng sa ho ananela boikitlaetso ba bona ba ho hodisa tshebediso ya maleme a mangata ka hara Aforika Borwa.4.5. Phethisetso a atlehileng ya marapo ya bodulasetulo ba khomishene ya Kopano ya Aforika ho tloha ho Ngaka Nkosazana Dlamini-Zuma ho ya ho Moussa Faki Mahamat wa Chad. Kabinete e mo lakaletsa katleho.4.6. Kabinete e thoholetsa Amajita bakeng sa tshebetso ya bona ho Mohope wa Dinaha tsa Aforika wa ba ka tlasa dilemo tse 20, ho la Zambia. Ba ile ba fihlella seka makgaola kgang mme ka ho etsa jwalo ba fumanela Aforika Borwa sebaka ho Mohope wa Lefatshe wa FIFA wa selemo sa 2017 wa ba ka Tlasa dilemo tse 20 o tla tshwarelwa Korea Borwa.5. Matshediso le ditakaletso tse molemo 5.1. Kabinete e romela matshediso a yona ho metswalle le malapa a ba lahlehetsweng ke baratuwa ba bona mellong e hlasetseng dibaka tsa mekhukhu tsa Motse Kapa e siileng batho ba dikete ba hloka bodulo.Mmuso o ahile ditente tse pedi tse kgolo ho thusa ka boingodiso ba ba lahlehetsweng ke ditokomane tsa boitshupo mme diholo tse nne di fane ka bodulo ho ba hlokang bodulo, moo ditlhoko tsa mantlha tse kang metsi le dipakete tsa dijo di abuwang.Mafapha a fapafapaneng a mmuso a itahletse ka setotswana bakeng sa ho fana ka tshehetso le ditshebeletso ho fokotsa sekgahla se teng hodima badudi.Kabinete e leboha mekgatlo ya Dithuso le baithaopi ba thusang ka mesebetsi ya kimollo sebakeng seo.5.2. Kabinete hape e lakaletsa mokaubere wa ntwa kgahlanong le kgethollo Winnie Madikizela-Mandela tse molemo nakong eo a ntseng a le sepetlele, mme re kgothaletsa setjhaba ho mo beha mmoho le lelapa la hae menahanong le dithapelong nakong ena.5.3. Kabinete e ipapisa le Moporesidente Jacob Zuma mabapi le ho lakaletsa molwanedi wa tokoloho Ahmed Kathrada ho fola kapele bohlokong ba hae. Ke e mong wa Baqosuwa ba Rivonia ya ntseng a phela mme re kgothaletsa setjhaba ho mo beha mmoho le lelapa la hae menahanong le dithapelong tsa bona nakong ena.Dipotso:Monghadi Donald LiphokoMohala: 082 901 0766 "
Pehelo ya kopano ya Kabinete ya la 29 Hlakubele 2017,30 Mar 2017,https://www.gov.za/speeches/statement-cabinet-meeting-29-march-2017-30-mar-2017-0000,https://www.gov.za/st/speeches/statement-cabinet-meeting-29-march-2017-30-mar-2017-0000,"1. Ho KenngwaTshebetsong ha Mananeo a Mmuso1.1. Moporesidente Jacob Zuma o tla hlophisaSeboka sa Moporesidente sa Mebuso ya Lehae sa boraro ho tloha ka la 6 ho isa ka la 7 Mmesa 2017 tlasa mookotaba: Re fetola Dibaka Tsa Bomasepala bakeng sa Ntshetsopele e Matla ya Kahisano le Moruo .Seboka se tla tsepamisa maikutlo hodima matlafatso ya tsamaiso ya mebuso ya lehae jwaloka karolo ya mokgahlelo wa bobedi wa lenaneo la Re Boela Sethathong. Hodima moo, se tla sebetsana le ho hloka toka ha tlhophiso ya dibaka le ho se nyallane ha dibaka ho tswelang pele ho ba le kgahlamelo maphelong a batho ba bo rona.Dintlha tse ding di kenyeletsa: ho ahwa ha metse e itsekang bakeng sa ho phema le ho fokotsa kgahlamelo ya dikoduwa; le ho fohla ditumellano tse akaretsang mmuso bakeng sa ho ntlafatsa phethoho ya kahisano le moruo maemong a mebuso ya lehae.Mebuso ya lehae ke taba e amang mang le mang   Kabinete e ipiletsa ho bankakarolo ba setjhaba le ba poraefete, setjhaba ka kakaretso le boradikgwebo ka kakaretso ho kgothometsa mananeo a reretsweng ho tshehetsa bomasepala.1.2. Pitso ya bo-3ya Bohahlaudi ba Mebuso ya Lehae e tla tshwarwa ho tloha ka la 3 ho isa ho la 4 Mmesa 2017 Emperors Palace, ho la Gauteng tlasa mookotaba:  Meralo ya bohahlaudi ke taba ya mang le mang. Pitso e tla tsepamisa maikutlo hodima bohlahlaudi bo ntseng bo hola ka hara naha ka ho bo kenyeletsaka hara mawala kaofela a kgolo le ntshetsopele a diporofense le bomasepala.1.3. Setheo sa Naha sa Diphaka sa Aforika Borwa (SANParks) se tla tshwara Seboka sa Matsete a Bohahlaudi ka la 4 Mmesa 2017, se tla beng se tsepamisitse maikutlo hodima menyetla e metjha e 55 ya matsete. Dilemong tse 15 tse fetileng, SANParks e tswetse pele ho eketsa palo ya ditumellano tsa Bolekane ba Setjhaba le ba Poraefete, tse akaretsang lethathama le phatlaletseng la diporojeke, ho kenyeletswa bodulo, direstjhurente, mabenkele, diketsahalo, boemafofane ba Skukuza le Motjha wa Kheibole ya Moyeng ya Table Mountain.1.4. Moporesidente Jacob Zuma, jwaloka Modulasetulo wa Komiti ya Dihlooho tsa Dipuso ho Phanele ya Maemo a Hodimo ya Metsi ya Mokgatlo wa Matjhaba a Kopaneng (UN), o butse semmusoSeboka le Dipontsho tsa Letsatsi la Metsi la Mokgatlo wa Matjhaba a Kopaneng le hape ho thakgola kgatiso ya bo-17 ya Tlaleho ya UN ya Ntshetsopele ya Metsi a Lefatshe, e tsepamisitseng maikutlo hodima taolo ya metsi a silafetseng bakeng sa meruo e hlasimolohileng, badudi ba itsekang le paballo ya ditikoloho tse lokileng ho phatlalla le lefatshe.Kabinete e ananelaboitlamo ba Phanele ya Maemo a Hodimo ya Metsi ba ho sebetsa haholo le bankakarolo ba metsi ho netefatsa hore maikemisetso a amanang le metsi a Lenaneo la 2030 le ka nqane a ya fihlellwa.Dipheo tsa Ntshetsopele ya Moshwelella di kenyeletsa maikemisetso a ho netefatsa hore mang le mang o fihlella metsi a hlwekileng ka 2030, ho etsa metsi e be ntlha ya bohlokwa ntweng ya ho fedisa bofutsana bo feteletseng. Metsi le tsamaiso ya dikgwerekgwere ke ntho ya bohlokwa ntshetsopeleng ya moshwelella, e hlokolosi bakeng sa ho phela ha batho le tikoloho.1.5. Mohopolo wa Naha wa Mmuso wa Lebenkele le Rekisang Tsohle o ileng wa thakgolwa ke Moporesidente Zuma ka la 17 Hlakubele 2017, jwale o se o sebetsa mme o buletswe kgwebo bakeng sa boramatsete bohle. Le sebetsa jwaloka ntlha e tsepamiseditsweng maikutlo le ho ba sebaka sa kopanelo sa mafapha a fapaneng se fanang ka tshebeletso ya mohopolo o le mong le ya seporofeshenale ho ba batlang ho theha dikgwebo kapa ho tsetela ka hara Aforika Borwa. Ditshebeletso tsena kaofela di fumaneha sebakeng se le seng.1.6. Moporesidente Jacob Zuma o atolositseKomiti e Kopanetsweng ya Matona (IMC) ya Bofalli ka ho kenyeletsa Ditonakgolo kaofela tsa Diporofense le Mokgatlo wa Aforika Borwa wa Mebuso ya Lehae (Salga) jwaloka ditho.Sena se tla netefatsa ho tsepamisa maikutlo ho hokahantsweng hodima dintlha tsohle tsa bofalli ho kenyeletswa le leano la Aforika Borwa la bofalli, ditsela tseo ka tsona makala a fapafapaneng a ka sebetsang le mmuso ho kgothaletsa bofalli bo hlophisitsweng hantle le ho matlafatsa dikamano tse ntle pakeng tsa baahi le melata.1.7. Jwaloka ha re kwala Kgwedi ya Ditokelo tsa Botho Kabinete e leboha maAforika Borwa a neng a imatahantse le mekete ya naha ya Letsatsi la Ditokelo tsa Botho, le neng le tlotla bahale ba rona ba ntwa ya kgethollo ba lwanetseng ditokelo tse ngata tseo re nang le tsona kajeno. Sena se ne se kenyeletsa sehopotso sa dilemo tse 40 sa lefu la Bantu Steve Biko.Ho keteka bahale ba rona ba naha ho netefatsa hore batjha ba rona le meloko e tlang e tla tseba le ho utlwisisa nyehelo ya bona le seo ba neng ba se emetse.1.8. Re bone keketseho e nyarosang ya diketsahalo tse ngata tsa bosemorabe, tse suthang ho dikuno tseo re di entseng jwaloka demokerasi.Re lokela ho tsota hore re dula naheng e kgothaletsang ditokelo tsa botho le seriti. Dikunu tsena di tlile ka theko e thata. Batho ba lahlehetswe ke maphelo a bona. Ha re a tshwanela ho lebala dihlabelo tse entsweng bakeng sa tokoloho le demokerasi ya rona. Re lokela ho tswela pele ho aha Aforika Borwa e kgothaletsang ditokelo tsa botho bakeng sa bohle, ho sa shejwe maemo a bona, bong kapa moo ba dulang teng.1.9. Kabinete e ipiletsa ho maAforika Borwa kaofela ho imatahanya le Letsatsi la Naha la Tokoloho le mekete ya Kgwedi ya Tokoloho. Kgwedi ya Tokoloho le Letsatsi la Naha la Tokoloho di tshwaya ho tswalwa ha tokoloho le demokerasi ka hara naha ya rona, le leeto la rona ho tloha naheng e neng e thuntheditswe ke lehloyo le dikarohano ho ya setjhabeng se ahang bokamoso bo tshwanang.Mekete ya Kgwedi ya Tokoloho e hodisa Morero wa Ntshetsopele ya Naha (NDP) jwaloka tjhebelopele ya rona ya nako e telele bakeng sa bolekane ba ho fihlella Aforika Borwa e lohothwang ho Molaotheo, Bili ya Ditokelo ya rona le Tjhata ya Tokoloho e etsang nalane ya selemo sa 1955.1.10. Kabinete e mema baithuti kaofela ba dikolo tse phahameng ho nka karolo ho tlhodisanoya moqoqo ya dikolo tsa sekondari ya selemo sa2017 ya Ntshetsopele ya Badudi ba Aforika e Borwa(SADC), e buletsweng baithuti kaofela ba dikolo tsa sekondari ka hara lebatowa la SADC.Sehlooho sa Tlhodisano ya Moqoqo wa Dikolo tsa Sekondari ya SADC ya selemo sa 2017:""Re Qhaneha Eneji ya Moshwelella bakeng sa Ntshetsopele ya Moruo wa Lebatowa.""Lefapha la Thuto ya Motheo le tla thusa baithuti ba lakatsang ho kenela tlhodisano ena ya moqoqo. Meqoqo e meraro e tla kgethwa ho tswa porofenseng ka nngwe e tla romelwa ho Lefapha la Thuto ya Motheo ka la 5 Motsheanong 2017. Meqoqo e hlolang ya naha e tla romelwa ho Bongodi ba SADC ka la 31 Motsheanong 2017.2. Diqeto tsa Kabinete2.1. Ditho tsa Phethahatso ho phatlalla le dikarolo tse tharo tsa mmuso di tla buisana le maAforika Borwa naha ka bophara nakong ya Imbizo ya Naha ya Tsepamiso ya Maikutlo ho tloha ka la 17 ho isa ka la 23 Mmesa 2017 tlasa mookotaba  Mmoho re Ntshetsa Aforika Borwa Pele .Kabinete e kgothaletsa maAforika Borwa kaofela ho ba baahi ba mafolofolo le ho ba le boikarabelo, ho buisana le baetapele ba mmuso mabapi le mananeo a kenngwang tshebetsong ho ntlafatsa maphelo a batho le ho ba rwesa boikarabelo. GCIS e tla hokahanya lenaneo lena, leo dintlha tsa lona di tla fumaneha ho www.gov.za.2.2. Kabinete e tjhaelletse monwanaho phetwa ha selemo ka seng ha borobong ha Tshebetso ya Leano la Diindaseteri (IPAP) ha 2017/18 ho isa ho 2019/20 le sebetsanang le diphephetso tse ka sehloohong tsa kgolo ya moruo le ya diindaseteri le bofuma bo itshetlehileng hodima morabe, ho se lekalekane letlhokeho ya mesebetsi. Sena ke se seng sa bohlokwa sa dikateng tsa Moralo wa Dintlha tse Robong waMoporesidente Jacob Zuma mme o matahantswe le mmono wa leano la Phethoho e Matla ya Moruo.IPAP e fihletse katleho ya bohlokwa dibakeng tse ngata tsa bohlokwa: ho boloka difeme tse ngata le mesebetsi, ho tshehetsa makala a bohlokwa bakeng sa menyetla ya Aforika Borwa yaho theha diindaseteri bakeng sa nako e telele le ho bula dibaka tse ntjha tsa kgolo ya moruo ho ahella hodima monyetla wa rona wa boipapiso le bokgoni ba diindaseteri tse matla tsa lefatshe.Dintlha tse kgannang IPAP 2017-2020 di kenyeletsa: boitlamo bo menahaneng habedi ho Phethoho ya Moruo e Matla; mekutu e tswelang pele ya ho fihlella kgolo e abelanwang le e kenyeletsang; akofiso e potlakileng ya Lenaneo laBoradiindaseteri ba Batho ba Batsho, le tsepamiso ya maikutlo hodima kgiro ya basebeletsi ba bangata ho phatlalla le mathathama a dikgwebo a hokelang makala a mantlha a moruo ho makala a tlhahiso le ditshebeletso hammoho le mekutu e matlafetseng ya dihlahiswa tse romellwang dinaheng tsa ka ntle.2.3. Kabinete e tsebisitswe kadiphetho tsa Dipatlisiso tsa Diphuputso tsa Naha le Ntshetsopele ya Diteko tsa2014/15 (Dipatlisiso tsa R&D).Ditshenyehelo-Kakaretso tsa Aforika Borwa tsa R&D(GERD) e ne e le R29, 345 bilione ka 2014/15. Sena ke keketsehoe seng kae ya 14.4% ho tloha ho R25, 661bilione ka 2013/14. Sena ke selemo sa bone ka tatelano hore GERD e eketsehe kamora ho honyela ka 2009/10 le 2010/11. GERD e na le phesente ya Palohohle ya Dihlahiswa tsa Naha(GDP), e leng tshupane e ka sehloohong yamatla a R&D ka hara moruo, e phahametse ho 0, 77% ka 2014/15.Matsete a hlwahlwa le a nepahetseng ho R&D a ya batleha ho fihlella merero ya NDP.2.4. Kabinete e tshehetsatlaleho ya dilemo ka ding tse pedi ya Maemo a Saense le Thekenoloji ya Phethoho ya Tlelaemete ka hara Aforika Borwa.Tlaleho, e tla fumaneha hohle, e fana ka kakaretso ya tekolo e hlokolosi le ya papiso ya diphuputso tsa saense tsa phethoho ya tlelaemete le dintjhafatso tsa thekenoloji tse amehang. E etsa dikgothaletso tse robedi bakeng sa ho ntlafatsa maemo a saense le thekenoloji ya diphethoho tsa tlelaemete ka hara Aforika Borwa le ho beha naha maemong a ho ba monkakarolo wa kontinente le wa lefatshe ho saense le thekenoloji ya phethoho ya tlelaemete. Sena se tla sebediswa ho matlafatsa, ho bebofatsa le mawa a boimatahanyo kgahlanong le phethoho ya tlelaemete.2.5. Kabinete e tjhaelletse monwana phatlalatso yaLewa la Tshehetso ya Thekenoloji ya Dikgokahanyotsa Tlhahisoleseding (ICT) leDikgwebo tse Nyenyane, tse Mahareng le tse Kgolo (di-SMME) bakeng sa tshwaelo ya setjhaba. Sepheo sa Lewa lena ke ho hlahisa maitshunyako a ho akofisa ntshetsopele le kgolo ya dikgwebo tse nyenyane lekaleng la ICT, le ho thusa ka keketseho maemong a tsebo le tshebediso ya di-ICT ke lekala la dikgwebo tse nyenyane ka kakaretso.2.6. Kabinete e tjhaelletse monwana ho phatlalatswa haNational E-Strategy bakeng sa tshwaelo ya setjhaba.E-Strategy ke mohopolo wa tjhebeleopele bakeng sa ntshetsopele e kenyeletsang ya setjhaba sa tlhahisoleseding le moruo wa tsebo bakeng sa naha e itshetlehileng hodima ditlhoko tsa baahi ba yona, lekala la dikgwebo le la setjhaba. Sena se fana ka lepatlelo bakeng sa maAforlika Borwa ho kenyeletsa thekenoloji maphelong a bona ka mokgwa o tswelang setjhaba kaofela molemo.Sepheo ke ho ntshetsapele tsebo e itshetlehileng hodima tsebo ya setjhaba, ho fetola setjhaba sa Aforika Borwa le moruo o itshetlehileng hodima phihlello le tshebediso ya dithekenoloji tsa dikgokakanyo tsa tlhahisolesedingtsa sejwalejwale.2.7. Kabinete e tjhaelletse monwana phatlalatso ya National e-Government Strategy le Mmapa bakeng sa tshwaelo ya setjhaba.Lewa lena le tataisa diphethoho ho tsa dijithale tshebeletsong ya mmuso hore e be setjhaba se kenyeletsang ho tsa dijithale, hore ho kgontshe baahi hore ba kgolemolemo menyetleng e hlahiswang ke dithekenoloji tsa dijithale ho ntlafatsa boleng ba bophelo ba bona.Sena se tla nyehela mabapi le ho fihlellwa ha merero ya NDP hammoho le ho matlafatsa meralo ya Mmuso le mananeo a ho fana ka ditshebeletso tsa Mmuso ka mokgwa o hlwahlwa.2.8. Kabinete e tjhaelletse monwana Lewa la Naha la Boipaballo Mebileng la 2016-2030. Sena se sebetsana le diphephetso le dikgeo tse hlwauweng ke Lefapha la Dipalangwang mabapi le ho kenngwa tshebetsong ha mawa a fetileng, ho kenyeletswa Lewa la Naha la Boipaballo Mebileng la selemo sa 2006.Sena se nyehela mabapi le ho fihlella sepheo sa NDP sa ho  fokotsa ditemalo, dikotsi le merusu ka 50% ho tloha maemong a selemo sa 2010 . Hape le arabela ho tlhokeho ya ho bopa marangrang a meralo ya motheoa hlwahlwa, a hlodisanang le ho arabela a moruo ho netefatsa meralo ya motheo ya mebila e bolokehileng le ho tshepahala.Dikotsi tsa mebila di na le ditlamorao tse bohloko ho malapa le badudi ka ha di baka tahlehelo ya maphelo le ho eketsa morwalo hodima tsamaiso ya polokeho ya kahisano le ya thekolohelo.2.9. Kabinete e tjhaelletse monwana phatlalatso ya Moralo wa Lewa la Lekala la Naha la Bohahlaudi bakeng sa tshwaelo ya setjhaba. Sena ke moralo wa ntshetsopele ya kgolo ya bohahlaudi ba Aforika Borwa.Lewa le rerile ho eketsa nyehelo e otlolohileng ya bohahlaudi moruong ho tloha ho R118 bilione ho fihla ho R302 bilione ka selemo sa 2026 ka meralo ya tshebedisano, le ho kenngwa tshebetsong ha mesebetsi e ka sehlohlolong eo ho dumellanweng ka yona.Ho kenngwa tshebetsong ha Lewa la Lekala la Naha la Bohahlaudi la hajwale le nyehetse mabapi le kgolo ya bohlokwa ho ya ka methamo ya bahahlaudi, nyehelo ho GDP, le tekanyo ya bohlokwa e ntle ya kgwebo le tlhahiso ya mesebetsi. Mokgahlelo o tlang wa kgolo o tsepamisitse maikutlo kgolong e kenyeletsang le diphethoho ka hara lekala lena.2.10. Kabinete e tjhaelletse monwanaLeano la Moralo wa Naha (NSP) bakeng sa (Tshwaetso e Hlaselang Masole a Mmele a Tshireletso) HIV, Lefuba (TB) le Mafu a Tshwaetsang ka Thobalano (di-STI) la 2017-2022.Karabelo ya Aforika Borwa ho mafu a HIV le TB ho bolela hore moAforika Borwa ya jwale o phela dilemo tse leshome halelele ho feta kamoo ho neng ho le kateng ka selemo sa 2004. Sekgahla sa ditshwaetso tsa HIV se fokotsehile fela jwalo le ka mafu a bakwang ke TB.NSP ena ya bone e rerile ho eketsa dikatleho ha ka nqa e nngwe ho tsebahatswa mawa a matjhaa ho thibela ditshwaetso tse ntjha, ho hlwaya batho ba tshwaeditsweng ka potlako le ho ba phekola le ho ba hlokomela ka katleho. E teka moralo wa lewa bakeng sa bolekane le makala a mangata ho akofisa kgatelopele mabapi le ho fokotsaho kula le ho hlokahala ho amahanngwang le HIV, TB ledi-STI. Sena se matahantswe le NDP e ananelang ditlamorao tse tebileng tseo HIV le TB di nang le tsona mabapi le ho diehisa ntshetsopele ya Naha.2.11. Kabinete e tsebisitswe kaTlaleho ya Komiti ya Matona ya Moralo wa Leano bakeng sa Tsamaiso ya Boqhwala le Thuto le Thupello ya Kamora Materiki, e entseng dikgothaletso mabapi le ntshetsopele ya Moralo wa Leano la Lewa la Boqhwala.Sena se fana ka sefutho ho Molaotheo mabapi le ho tlosa ditshita ntlheng ya ho kenyeletsa dihlopha tse kotsing setjhabeng ka kakaretso jwaloka ditho tse nkang karolo tsa setjhaba.2.12. Kabinete e tjhaelletse monwana ho kenngwa ha Khonvenshene e Shebilweng Botjhaya Kananelo ya Dithuto, Ditifikeiti, di-Diploma, Dikgerata le Mangolo a mang a Thuto Thutong e Phahameng ka hara Dipuso tsa Aforika Palamenteng bakeng sa kamohelo. Letona laThuto e Phahameng le Thupello le tla fana ka sesebediswa sena se amohetsweng ho Mokgatlo wa Thuto le Botjhaba wa Matjhaba a Kopaneng (UNESCO).Khonvenshene ena e Shebilweng Botjha e rerile ho fana ka tikoloho e kgontshang ho phatlalla le Dipuso tsa Aforika bakeng sa ho ananela mangolo a thuto e phahameng a kang ditifikeiti, di-diploma, dikgerata le mangolo a mang a thuto moo ho tla thusa mabapi le ho tsamaya ka bolokolohi ha baithuti, dirutehi le basebetsi ho phatlalla le kontinente.2.13. Kabinete e tjhaelletse monwana phatlalatso ya Leano la Naha bakeng sa Tsamaiso e Kopanetsweng ya Ntshetsopele ya Makala a Thuto bakeng sa Aforika Borwa, bakeng sa tshwaelo ya setjhaba.Leano le fana ka tikoloho e kgontshang bakeng sa Ditshebeletso tsa Ntshetsopele ya Makala a Thuto ka maano, ditataiso, diporothokhole, mekgwa, dibopeho, maikarabelo a abelanwang le tshebedisano. Sena se tla tswela pele mabapi le ho netefatsa hore baahi ba dilemo kaofela, ba fihlella tlhahisoleseding ya boleng ya makala a thuto le ntshetsopele ya makala a thuto, maphelong a bona le diqeto tsa bophelo tse fanang ka maemo a hodimo hore ba kgone ho etsa diqeto tse hlwahlwa ka makala a thuto le bophelo tse fanang ka maemo a hodimo a kgiro le ho thusa ho eketsa kgolo ya moruo ya moshwelella ka hara naha le ho matlafatsa bonkakarolo ba bona ntshetsopeleng ka kakaretso ya Aforika Borwa.Sena se matahantswe le NDP e kgothaletsang kgodiso ya kgolo ya moruo le kgiro, ho matahanya basebetsi le mesebetsi, ho eketsa ntshetsopele ya maitsebelo le dipalo tsa dirutehi tsa diyunivesithi.2.14. Kabinete e tsebisitswe ka kgatelopele e entsweng mabapi leTjhebo botjha ya Tsamaiso ya Toka ya Botlokotsebele ho etsa hore Tsamaiso ya Toka ya Botlokotsebe e be ya sejwalejwale ka Lenaneo la Toka le Kopanetsweng.Kabinete e tjhaelletse monwana moralo o pharaletseng bakeng sa ntshetsopele ya Tsamaiso e Kopanetsweng ya Toka ya Botlokotsebe o tla sebetsana le diphephetso le dikgaello ho phatlalla le lethathama la toka ya botlokotsebe.Tsamaiso e Kopanetsweng ya Toka ya Botlokotsebe e reretswe ho matlafatsa tshebedisano le kenyeletso ya makala a qobello ya molao mabapi le ho fihlella lewa la sepheo sa NDP   sa ho aha metse e bolokehileng le ho bopa Tsamaiso ya Toka ya Botlokotsebe e lwantshang bobodu e itsekang. Sena se nyehela ho Sephetho sa horeBatho Kaofela ka hara Aforika Borwa ba Bolokehile le ho Ikutlwa jwalo.2.15. Kabinete e tjhaelletse monwana bakeng sa ho lokollwa haTokomane ya Dipuisano bakeng sa mabaka a ditherisano tse tla baka hore ho be le ntshetsopele ya  katamelo ya mmuso kaofela le setjhaba  ya Lewa la Naha la Twantsho ya Bobodu.Lewa le reretswe ho sebetsana le bobodu, ka bobedi ka hara makala a mmuso le a poraefete jwaloka ka ha ho hlwauwe ho NDP. Mehato e tsebahaditsweng e rerile ho bopa tsamaiso e itsekang e kgahlanong le bobodu e kgothaletsang tshebedisano ya makala a mangata ho phatlalla le makala kaofela.2.16. Kabinete e tjhaelletse monwana Lengolo le letjha la Diphethoho tsa Bofalli ba Matjhaba. Sena ke moralo wa leano o tla tataisa tjhebo botjha e pharalletseng ya bofalli le melao e meng e amehang.Lengolo la Diphethoho tsa e thathiselletsatokelo ya Aforika Borwa ya semmuso ya ho sekaseka kamohelo le maemo a bodulo bakeng sa melata ho imatahantswe le tabatabelo ya naha. E fana ka tjhebelopele e tswetseng pele bakeng sa Aforika Borwa ho eketsa melemo ya bofalli bo laolwang hantle ba matjhaba ha ka nqa e nngwe ho fokotswa dikotsi tse amehang. Bofalli ba Matjhaba bo tshwanela ho ananelwa ha re ntse re tshireletsa boikemelo, kgotso le polokeho.2.17. Kabinete e tshehetsa Moketjana wa ho Amohela Melata o tla tshwarwa ke Lefapha la Merero ya Lehae le ho tjhaella monwanahore e be tlameho bakeng sa batho ba fuweng boahi ka ho fetolwa ho ba maAforika Borwa ho kenela moketjana ona. Kabinete hape e tjhaelletse monwana hore makgotla a dinyewe a bomaseterata, hara a mang, a sebediswe bakeng sa meketjana ya Kamohelo ya Melata.Moketjana o fana ka monyetla wa ho ruta baahi ba batjha ka ditokelo le maikarabelo a bona le ho nka kano ya botshepehi ka pele ho Letona.Sena se tla nyehela mabapi le momahano ya kahisano ka ho hlakisa tlhokeho ya maAforika Borwa ho amohela melata e fumaneng boahi ba Aforika Borwa.2.18. Kabinete e tsebisitswe ka mosebetsi o entsweng ke Sehlopha sa Tshebetso sa Kantoro ya Moporesidente sa Diindaseteri tsa Boiqapelo sa Batlatsi ba Matona. Sehlopha sa Tshebetso tlasa bodulasetulo ba Letona Kantorong ya Moporesidente se fana ka lepatlelo la mawa hore ba nkang diqeto ka hara mmuso, setjhabeng ka kakaretso le lekala la poraefete ho tshohla tshebetso e kopanetsweng e tla akofisa diphethoho indasetering ya boiqapelo. Dintlha tseo ho sebetsanwang le tsona tse kenyeletsang: ho phaereta, tshireletso ya dingolwa le tlolo ya melao, dikateng tsa lehae le nako ya moyeng, polokeho ya kahisano ho kenyeletswa le tokiso ya lekeno, ho lokisa indaseteri ka ho qollehadibapadi, ho fetolwa ha lekala le ntshetsopele ya maitsebelo.Mosebetsi wa Sehlopha sa Tshebetso o tshehetsa Mzansi Golden Economy, e thusang ka tlhahiso ya mesebetsi, e matlafatsa tekatekano ya kahisanole bokgoni ba phehisano le ho thaotha matsete a ka hara naha mabapi le diketso tse ka bopang kgiro ya moshwelella. Se sebetsa le bankakarolo ba bangata ba indaseteri ena le ho phatlalla le mafapha a mmuso, Sehlopha sa Tshebetso se hlahisitse maitshunyako mabapi le ho bula le ho matlafatsa indaseteri ya dipapadi ho phatlalla le lethathama lena la kgwebo leo a mang a tsona a kenyeletsang Sehlomathiso sa Bili ya Ditokelo tsa Dingolwa le Bili ya Tshireletso ya Dibapadi Palamenteng; ntlafatso ya ho etsa direiti tse kgahlanong le ho phaereta kgafetsa, jwalojwalo.2.19. Kabinete e tjhaelletse monwana kopo ya Aforika Borwa e shebilweng botjha ho Ditherisano tsa Kgwebisano Ditshebeletsong tsa SADC tse amanang le makala a kaho le dipalangwang.Sena se hodisa kgolo ya ka hara naha ya makala a ka sehlohlolong ho kenyeletswa ho atolosa menyetla ya phihlello ya mebaraka bakeng sa tshebeletso ya dihlahiswa tse romellwang ka ntle tsa Aforika Borwa.Tokoloho ya tshebeletso e emetse mohato wa bohlokwa ho kenyeletso e tebileng ya SADC le ho nyehela ho thehweng ha mmaraka wa lebatowao tla tshehetsa ho ropoha le ntshetsopele ya difeme tsa lebatowa bakeng sa ho fana ka ditshebeletso ho mmaraka o moholo wa lebatowa. Sena se nyehela ho dipheo tsa NDP tsa ho kgothaletsa kopanelo ya moruo wa lebatowa le ntshetsopele ya kontinente ya Aforika.2.20. Kabinete e tjhaelletse monwana ho tekwa haphihlello ho Khonvenshene ya Nairobi e Fetotsweng bakeng sa Tshireletso, Botsamaisi le Ntshetsopele ya Tikoloho ya Mawatleng le Mabopong a Bophirima ho Lewatle la India, Palamenteng.Sena se fana ka mokgwa wa tshebedisano ya lebatowa, kgokahanyo le diketso tsa tshebedisano lebatoweng le ka Botjhabela le Borwa ba Aforika. Sena se tla kgontsha Mekga e keneng Konterakeng ho qhaneha mehlodi le boitsebelo ho tswa letotong le batsi la bankakarolo le dihlopha tse nang le thahasello mabapi le ho rarolla mathata a hokahaneng a tikoloho ya mabopong le mawatleng ho kenyeletswa dintlha tsa naha le tsa ka nqane ho madiboho.Phihlello e tla lwantsha tshilafatso le ho netefatsa bolaodi bo hlwahlwa ba mehlodi ya mabopo le ya mawatle e amang polokeho ya dijo, bophelo bo botle le bokgoni ba kgolo ya moruo.2.21. Kabinete e tsebisitswe kadiphetho tsa Tulo ya bo-22 ya Pitso ya Mekga (COP22) ho Khonvenshene ya Matjhaba a Kopaneng ya ho Fetoha ha Tlelaemete (UNFCCC), leTulo ya bo-12 ya Pitso ya Mekga e sebetsang jwaloka Kopano ya Mekga ho Porothokhole ya Kyoto (CMP 12), e neng e tshwerwe ho tloha ka la 7 ho isa ka la 18 Pudungwana 2016, Marrakech Morocco.Marrakesh COP 22 e ne e le motsotso wa bohlokwa wa diphethoho ho tswa ho dilemo tse ngata tsa ditherisanoe hlahisitseng Tumellano ya Paris mabapi le ho kenngwa tshebetsong ha diketso tsa boimatahanyo le pebofatso. Dipheo tsa COP 22 boholo di fihlelletswe ho ya ka thomo ya Aforika Borwa.2.22. Kabinete e tjhaelletse monwanathomo ya ho kena ditherisanong ya Aforika Borwa ho sebetsa jwaloka motheo wa dipuisano ho Pitso ya Basel, Rotterdam le Stockholm, e tla tshwarwa o tloha ka la 24 Mmesa ho isa ka la 5 Motsheanong 2017 ho la Geneva.Sepheo ke ho sebeletsa bakeng sa bolaodi bo hlwahlwa ba dikhemikhale le matlakala bakeng sa ho amohela paballo ya moshwelella ya bophelo ba batho le tikoloho.2.23. Kabinete e tjhaelletse monwana ho kenngwa haTlaleho ya pele ya Naha ya Selekane sa Matjhaba sa Ditokelo tsa Moruo, Kahisano le Botjhaba ho Komiti ya UN ya Ditokelo tsa Moruo, Kahisano le Botjhaba.Phihlello ya ditokelo tsa moruo wa kahisano di bopa karolo ya bohlokwa ya Molaotheo le ya NDP. Esale ho tloha ka ketsahalo ya demokerasi Aforika Borwa e entse menyabuketso ya bohlokwa ka ho tswela pele ho fihlella ditokelo tsa moruo wa kahisano bakeng sa batho ba yona. Dilemong tse 18 tse fetileng re ahile ditheo tsa demokerasi, ra fetola tshebeletso ya mmuso, ra atolosa ditshebeletso tsa motheo, ra tlisa botsitso moruong le ho nka maemo a rona jwalo ka naha dinaheng tse ding. Ntle le dikatleho tsena bofuma, ho se lekalekane le tlhokeho ya mesebetsi e ntse e le diphephetso tsa rona tse ka sehloohong.3. Dibili3.1. Kabinete e tjhaelletse monwana ho hlahiswa ha Bili ya Sekema sa Ditsiane tsa Dikotsi tsa Mebileng, ya selemo sa 2017 Palamenteng. Bili e fana ka sekema sa polokeho ya kahisano bakeng sa mahlatsipa a dikotsi tsa mebileng ka ho fana ka sekema se setjha sa ditsiane tsa dikotsi tsa makoloi se bitswang Sekema sa Ditsiane tsa Dikotsi tsa Mebileng, se nkang sebaka sa Letlole la Dikotsi tsa Mebila(RAF) la hajwale.3.2. Kabinete e tjhaelletse monwana phatlalatso ya Bili ya hoHlakolwa ha Dibaka tsa Boikgathollo tsa Overvaal, ya selemo sa 2017bakeng sa tshwaelo ya setjhaba. Sena se hlakola Molao wa Dibaka tsa Boikgathollo tsa Overvaal wa 1997(Molao wa bo-123 wa 1997, e leng molao wa sethathong wa Aventura. Sena se phethela phediso/ho kwalwa ha Aventura.Kabinete e nkile qeto ka la 22 Phato 2001 ho fedisa dibaka tsa boikgathollo tsa Aventura tse neng di nkuwa e se thepa ya bohlokwa ya Mmuso.3.3. Kabinete e tjhaelletse monwana ho hlahiswa haSehlomathiso sa Bili ya Tshireletso, yaselemo sa 2017 Palamenteng. Bili e matahanya Molao wa Tshireletso, wa selemo sa 2002 (Molao wa bo-42 wa 2002) le ditlhoko tsa ditlhophiso tsa Lefapha tse tla matlafatsa bohlwahlwa ba Lefapha la Tshireletso. Dihlomathiso mokgwa tsona ke ditlhophiso tsa lefapha mme di sebetsa ka hara Lefapha la Tshireletso.3.4. Kabinete e tjhaelletse monwana ho hlahiswa ha Sehlomathiso sa Bili ya Mesebetsi ya Semolao, ya selemo sa 2017 Palamenteng.Bili e fetola Molao wa Mesebetsi ya Semolao, wa selemo sa 2014 (Molao wabo-28 wa 2014) bakeng sa ho sebetsana le dintlha tse setlwaeding le tsa setekginiki tsa mofuta o sa bakeng dikgohlano.Bili hape e rerile ho laola ditaelo tsa dibaka tsa tshebetso tsa Makgotla a Diporofense, ho laela hore basebeletsi feela ba sebetsang ho tsa molao ba ka etsa mesebetsi kapa ho fana ka ditshebeletso tse itseng, bakeng sa ho laola mesebetsi ya dibanka mabapi le diakhaonte tsa teraste, ho laola nako ya Foramo ya Naha ya Lekala la Molao le ho fana ka letsatsi la ho qhalwa ha makgotla a molao.4. Dintlha tsa Hajwale4.1. Mmuso o amohetse kahlolo ya Lekgotla la Dinyewe laMolaotheo mabapi le holefuwa ha ditjhelete tsa dithuso tsa mmuso. (IMC) ya Polokeho ya Kahisano e Pharalletseng, tlasa bodulasetulo ba Moporesidente Jacob Zuma esale e sebetsa ka thata ho netefatsa hore Mmuso o tswela pele ho lefa dithuso tsa mmuso tsa ditjhelete tse fetang 17 milione ho bakgolamolemo ba nang le tokelo ho tloha ka la 1 Mmesa 2017.Bakgolamolemo ba amohelang dithuso tsa ditjhelete tsa mmuso ho tswa mabenkeleng le dibankeng ba tla lefuwa ka la 1 Mmesa 2017 ha ba sebedisang dibaka tsa Lekala la Tshireletso ya Setjhaba la Aforika Borwa (SASSA) tsa tefello ba tla lefuwa ho tloha ka la 3 Mmesa 2017. Bakgolamolemo ba dithuso tsa ditjheletetsa mmuso ba lokela ho ela hloko matsatsi a bona a ditefello ka tatelano, a hlahellang dintlankaneng tseo ba di fumanang letsatsing le fetileng la tefello ka Hlakubele 2017. Nomoro ya mahala ya setsi sa SASSA: 0800 60 10 11 e tla bulwa bakeng sa ho thusa bakgolamolemo ka dipotso tsa bona kaofela. Ho entswe ditlhophiso mabapi le ho netefatsa hore tsamaiso ya SOCPEN e ya fumanehabakeng sa dipatlisiso le netefatso ya dikopo tsa dithuso tsa ditjhelete tsa mmuso.Lenaneo la Mmuso la thuso ya setjhaba e dula e le letlowa la bohlokwa la polokeho bakeng sa dimilione tsa maAforika Borwa. Le motsong wa lenaneo la mmuso la phediso ya bofuma, mme le thusitse ho kgutlisetsa seriti sa batho ba bo rona. Re mmuso o tsotellang o tswelang pele ho tsitlallela ho ntlafatsa maemo a bophelo a maAforika a fumanehileng, a kotsing le a tinngweng menyetla.4.2. Kabinete e tiisa horeditokelo le polokeho ya basadi kaofela setjhabeng sa bo rona di tshwanela ho tshireletswa. Diketsahalo tsa haufinyana tjena tsa tlhaselo ya basadi, ka ho qolleha ke bakganni ba ditekesi ke ntho e tlamehileng ho re tshwenya.Kabinete e thoholetsa basadi ba sebete ba itlhahisitseng ka ho tlaleha diketsahalo tsena le ho ipiletsa ho badudi ho thusa ho thola baetsi ba diketso tsa merusu kgahlanong le basadi le bana.4.3. Kabinete e boeletsa maitlamo a entsweng keMopresidente Jacob Zuma nakong eo a neng a tshetleha puo hoDikgau tsa Naha tsa Matitjhere tsa bo-17: hore ho tla nkuwa Bohato kgahlanong le matitjhere a ntseng a tswela pele ho shapa bana dikolong, sena ha se molaong mme ho tla nkuwa mohato kgahlanong le matitjhere a tlolang molao le ho thunthetsa seriti le polokeho ya bana. Bothata ba ho ima ha banana ba sekolo le botlokotsebe dikolong tse ding, tse kang merusu ya maqulwana, dithethefatsi, tahi le bonkwapo le tsona dibehilwe ka sehlohlolong.4.4. Kabinete e lemohile ka ngongoreho diketsahalo tse ntseng di ja setsi tsa merusu ya ditekesi dikarolong tse ding tsa naha. Bankakarolo kaofela indasetering ya ditekesi ba kgothaletswa ho kenela dipuisano le ho batla ditharollo tsa dintlha tse teng hore di seke tsa ama bapalami ba tshepetseng ditshebeletsong tsa bona hampe. Kabinete e ipiletsa ho lekala la dipalangwang le makala a qobello ya molao ho sebetsa mmoho ho lwantsha ho ropoha botjha ha merusu ya ditekesi.4.5. Kabinete e ngongorehile haholo ka ho tjhwatluwa dikantorong tsa Moahlodi e Moholo moo dikhompyutha tse mmalwa di ileng tsa utsuwa. Diketso tse jwalo tsa botlokotsebe di hlasela motso wa demokerasi ya rona ya molaotheo mme ha di na sebaka ka hara setjhaba sa rona.Sehlopha sa Thibelo ya Botlokotsebe ba Toka le Tshireletso, se eteletsweng pele keMoporesidente Jacob Zuma se boeletsa boitlamo ba sonaba ho lwantsha botlokotsebe le ho ipiletsa ho badudi ho tlaleha diketso tse belaetsang ho baetapele ba amehang.4.6. Kabinete e amohela dipatlisiso tsa Khomishene ya Phehisano tsa ho belaellwang e le boitshwaro ba maqulwana lekaleng la tlhahiso ya meroho le ditholwana tse foreshe le ho emela sephetho sa yona ka potlako.Boitshwaro bo hlokang moya wa phehisano bo ama malapa a naha a kotsing ka ho fetisisa le ho nyedisa boiteko ba rona ba naha ba ho eketsa bonkakarolo ba mmaraka o ntseng o runyawa batho ba batsho lekaleng lena.Re thoholetsa mosebetsi wa Khomishene mabapi le ho kakatlela ditokelo tsa basebedisi le badudi ba bo rona.4.7. Lefapha la Temo, Meru le Ditlhapi le kopile ba ka sehloohong ba Brazil ho fana ka tlhahisoleseding ya semmuso le lenane la ditheo tse hlwailweng tabeng ya nama e sa bolokehang e romellwang dinaheng tse fapafapaneng, tse ka kenyeletsang le Aforika Borwa.Ba ka sehloohong ba Brazil ba eleditswe ho thibela kaofela ho romellwa ka ntle ha nama ho tswa ditheong tse jwalo ho fihlela taba ena e rarollotswe ka mokgwa o tla kgotsofatsa Bolaodi ba Aforika Borwa ba Diphoofolo.4.8. Moporesidente Jacob Zuma o phatlaladitse Lepato le Ikgethang la Semmuso bakeng sa Motshwaruwa wa Nyewe ya Bohlaphio ya Rivonia le qhoku ya ntwa ya tokoloho bakeng sa Aforika Borwa e lokolohileng le ya demokerasi mofu, Monghadi Ahmed  Kathy  Kathrada.Kabinete e imatahanya leMoporesidente Zuma mabapi le ho romela matshediso a yona a tebileng ho molekane wa hae, letona la mehleng la Dikgwebo tsa Mmuso Mofumahadi Barbara Hogan, lelapa la Kathrada le lehae la hae la sepolotiki,African National Congress, leo Seapara Nkwe sena a le sebeleditseng ka boitelo bophelo ba hae kaofela ba boholong.Tshebeletso ya bofifi ya semmuso e tla hlophiswa mme dintlha di tla tsebiswa tsamaong ya nako.4.9. Kabinete e fetiseditse matshediso a yona holelapa le metswalle ya mothei wa Bloemfontein Celtic Ngaka Petrus Rantlai Molemela. Lefa la hae la mosebetsi o ikgethang le o hlomphehang haholo tsamaisong ya bolo ya Aforika Borwa le nyehetse dipapading le ntshetsopeleng ya badudi.4.10. Kabinete e fetiseditse matshediso a yona a tswang botebong ba pelo ho lelapa le baratuwa ba mohale wa dipapadi tsa kalaneng le moetsi wa difilimi Monghadi Joe   Mafela ya neng a tsebahala haholo ka lebitso la  Sdumo . O tla hopolwa mabapi le nyehelo ya hae e matla ho lepatlelo la rona la tsa botjhaba.5. DithonyoDithonyo kaofela di lokelwa ke ho netefatswa ka mangolo a thuto le tumello e amehang.5.1. Boto ya Lekala la Ntlafatso ho tsa Thekenoloji:a) Monghadi Edward Christian Kieswetter (Modulasetulo);b) Ngaka Steven Lennon;c) Mofumahadi Joy Sebenzile Matsebula;d) Monghadi Thabiso Ramasike;e) Mofumahadi Fuzlin Levy-Hassen;f) Mofumahadi Patience Lethabo Mlengana;g) Monghadi Mzwandile Madikizela;h) Ngaka Jan van de Loosdrecht;i) Ngaka Judy Coates; lej) Moporofesara Roy Marcus.5.2. Boto ya Batsamaisi ya Postbank:a) Mofumahadi Boitumelo Mothelesi;b) Monghadi Edward Netshivhulana;c) Mofumahadi Leonora Noluphumzo Noxaka;d) Monghadi Ashley Cavel Seymour; lee) Monghadi Mark Barnes.5.3. Ho thonngwa hape ha Mofumahadi Nomsa Motshegare jwaloka Mohlanka e Moholo wa Phethahatso wa Bolaodi ba Naha ba Mekitlane.5.4. Mofumahadi Zodwa Ntuli jwaloka Mokomishenara wa Khomishene ya Matlafatso ya Moruo o Pharaletseng wa Batho ba Batsho.5.5. Lekgotla la Dinyewe la Dikhamphani:a) Moatefokate Mohammed Alli Chicktay (Modulasetulo);b) Mofumahadi Bongekile Zulu;c) Mofumahadi Ishara Kamini Bodasing;d) Monghadi Lindelani Daniel Sikhitha;e) Moporofesara Petrus Albertus Delport (o thontswe hape);f) Monghadi Maake Francis Kganyago (o thontswe hape);g) Monghadi Khashane Manamela (o thontswe hape);h) Mofumahadi Lucia Glass (o hontswe hape);i) Mofumahadi Khatija Tootla (o thontswe hape); lej) Mofumahadi Matshego Jacqueline Ramagaga.5.6. Boto ya Khomishene ya Naha ya Loto:a) Moporofesara Ntshengedzeni Alfred Nevhutanda;b) Moatefokate William Elias Huma;c) Mofumahadi Doris Dondur;d) Monghadi Muthuhadini Alfred Madzivhandila;e) Monghadi Yaswant Narotham Gordhan; lef) Mofumahadi Zandile Nkonyane (moemedi wa dti)5.7. Lekala le Phatlalatsang Dithuso tsa Thekolohelo la Boto ya Khomishene ya Naha ya Loto:a) Mofumahadi Ndileka Eumera Portia Loyilane;b) Mofumahadi Iveda V Kayser Smith;c) Mofumahadi Chickey Silvy Mofet-Mubu; led) Monghadi Jeffrey Du Preez.5.8. Monghadi Jeremiah Lengoasa jwalokaMohlanka e Moholo wa Phethahatso wa Ditshebeletso tsa Boemo ba Lehodimo tsa Aforika Borwa.Dipotso:Donald LiphokoMohala: 082 901 0766 "
Pehelo ya kopano ya Kabinete ya la 26 Mmesa 2017,28 Apr 2017,https://www.gov.za/speeches/statement-cabinet-meeting-26-april-2017-28-apr-2017-0000,https://www.gov.za/st/speeches/statement-cabinet-meeting-26-april-2017-28-apr-2017-0000,"Kabinete e Kopane ka Laboraro, la 26 Mmesa 2017, Union Buildings, e leng letsatsi le hlekelang mekete ya bo-23 ya Letsatsi la Naha la Tokoloho. Moporesidente Jacob Zuma e ne e le modulasetulo wa kopano ya Kabinete, e neng e amohela Ditho tse Ntjha tsa Phethahatso tse tlatseletsang ketapele ya hajwale mmusong bakeng sa ho etella pele ho kenngwa tshebetsong ha Lenaneo la Mmuso la Tshebetso le mabapi le phethoho e matla ya moruo le kgolo e kenyeletsang ya moruo wa kahisano.Diqeto tsa Kabinete1. Kabinete e tjhaelletse monwana hore Lefapha la Temo, Meru le Ditlhapi le tshware mmoho pitso ya Mokgatlo wa Lefatshe wa Botshwasi ba Ditlhapi ho la Motse Kapa ho tloha ka la 26 ho isa ka la 30 Phuptjane 2017.Sena se nyehela ho Laboratori ya tsa Metsi ya Operation Phakisa e reretsweng ho eketsa kgolo ya tsa botshwasi ba ditlhapi makgetlo a menahaneng hahlano dilemong tse hlano tse tlang ho tloha ho ditone tse 4 000 ho ya ho tse 20 000, bakeng sa ho hlahisa mesebetsi e 15 000 ho eketsa nyehelo ya tsa botshwasi ba ditlhapi e lebisang ho Palohohle ya Dihlahiswa tsa Naha (GDP).Merero ya botshwasi ba ditlhapi e hlahisa monyetla o motle wa ho fapanya tlhahiso ya botshwasi ba ditlhapi bakeng sa ho kgotsofatsa ditlhoko tsa lehae, polokeho ya dijo, menyetla ya thomello ntle le ho hlahisa mesebetsi. Ho tshwara pitso ena ho tla hodisa lekala lena, ho matlafatse matsete a lekala la poraefete le banyehedi, le ho thusa bakeng sa ho akofisa ntshetsopele ya merero ya botshwasi ka lapeng ka mahlale ho tswa ho mawa a botshwasi ho tswa ditjhabeng tse ding.2. Kabinete e tjhaelletse monwana ho thehwa ha Komiti e Kopanetsweng ya Matona (IMC) bakeng sa ho beha leihlo le ho fana ka lewa la ketapele nakong ya boitokisetso ba ho tshwara Seboka sa bo-37 se Tlwaelehileng sa Ntshetsopele ya Badudi ba Aforika e Borwa (SADC) sa Dihlooho tsa Puso le Mmuso se tla tshwarwa ka Phato 2017.Seboka sa SADC se tla tshwarwa tlasa mookotaba  Re ipapisa le Lekala la Poraefete bakeng sa ho Ntshetsapele Mathathama a Dithekiso a Diindaseteri le Lebatowa , ho toboketswa tlhokeho ya ho tobana le dintlha tse hlokolosi bakeng sa ho kenya tshebetsong le ho fihlella Lewa la Diindaseteri le Moralo wa Tshebetso la SADC.Aforika Borwa e tla sebedisa maemo a yona jwaloka Modulasetulo wa SADC ho tla ka lewa la ho hodisa ditabatabelo tsa setjhaba sa naha ya bo rona jwaloka ha di tekilwe ho Morero wa Ntshetsopele ya Naha (NDP) le ho matlafatsa menyetla ya lebatowa ya moruo le dintlha tse amanang le tsa tshireletso.3. Lefapha la Bonono le Botjhaba le tla tshwara sehopotso sa boraro sa Kgwedi ya Aforika ka Motsheanong 2017. Sena se bopa karolo ya nyehelo ya Aforika Borwa ho mokete wa ho fetoha ho tloha ho Mokgatlo wa Kopano ya Aforika, o neng o thehwe ka la 25 Motsheanong 1963, ho ya ho Kopano ya Aforika (AU) ya hajwale, le dikaho tsa yona le mananeo a amehang.Mokete wa Kgwedi ya Aforika o nyehela bakeng sa ho fedisa bokoloniale ka hara kontinente ya Aforika ka diporojeke tse fapafapaneng tsa mmso le setjhaba tlasa mookotaba:  Selemo sa OR Tambo: Re aha Aforika e Betere le Lefatshe le Betere .Kgwedi ya Aforika e nyehela ho kgoeletso ya boAforika ya bonngwe le tshebedisano-mmoho ya Aforika, mme e sebediswa jwaloka lepatlelo la Ditho kaofela tsa AU ho lekola kgatelopele e entsweng bakeng sa ho fihlella Lenaneo la 2063.Lenaneo lena la kgwedi kaofela le phatlallang ho ya le mafapha a mmuso, le tla fumaneha ho www.gov.za, le ya ka nqane ho lekala la bonono le botjhaba ho akaretsa dinyehelo tsa Mmuso wa Aforika Borwa ka dintlha tsa moruo, dipolotiki le tsa kahisano tse nang le kgahlamelo ho ntshetsopele ya kontinente. Diketsahalo le dipuisano tse amanang le ho keteka le ho fana ka thuto, kaofela di na le melemo ya sepolotiki le ya moruo wa kahisano bakeng sa batho ba Aforika Borwa le kontinente kaofela bakeng sa ho keteka boAforika ba bona le ho itlama botjha bakeng sa ho aha metse e itshetlehileng hodima boitshwaro le dipehelo tse arolelanwang tsa seAforika.4.   Kabinete e tsebisitswe ka ho tshwarwa ka katleho ha Khonkerese ya Lefatshe ya Selemo ka seng ya Federeishene ya Matjhaba ya Mekgatlo le Dikaho tsa Dilaeborari (IFLA) ya Dilaeborari le Tlhahisoleseding e neng e tshwaretswe Aforika Borwa, ho la Motse Kapa ho tloha ka la 15 ho isa ka la 21 Phato 2015.Tumellano ya Motse Kapa ya IFLA e tla nehelwa Matona a merero ya Botjhaba a AU bakeng sa ho tjhaellwa monwana, ho tshehetswa le ho kenngwa tshebetsong. Lefapha la Bonono le Botjhaba le tla matlafatsa mekutu ya ho kgothaletsa tlwaelo ya ho bala ka hara Aforika Borwa.Ho kenngwa Tshebetsong ha Mananeo a Mmuso 1. Boitlamo ba mmuso ba ho matlafatsa moruo bo ile ba thathiselletswa nakong ya dipuisano tse atlehileng pakeng tsa Letona la Ditjhelete, Malusi Gigaba le batsetedi le boraditjhelete ba lefatshe nakong ya leeto la ho ya Amerika bakeng sa Dikopano tsa Sehla sa Selemo tsa Letlole la Ditjhelete la Matjhaba (IMF) le Banka ya Lefatshe. Letona Gigaba hape le rerisane le batsetedi ba lehae le Komiti e Ikgethang ya Phethahatso ya Lekgotla la Naha la Ntshetsopele ya Moruo le Basebetsi (Nedlac) tlasa bodulasetulo ba Motlatsi wa Moporesidente Cyril Ramaphosa.Dipuisano di tobokeditse boimatahanyo ba leano la mmuso le lebisitseng ho boitshwaro bo kgabane ho tsa ditjhelete le matlafatso e tiileng ya moruo tse sa tlo fetoha jwaloka ha ho hlakisitswe ho Ditekanyetso tsa Naha tsa selemo sa 2017.Kabinete e ipiletsa ho makala kaofela ho ipapisa le mmuso bakeng sa ho matlafatsa tshepo le ho kgannela moruo ho leba kgolong e kenyeletsang ya moshwelella.2.  Ho thakgolwa ha Setsi se Ikgethang sa Moruo sa Maluti-A-Phofung (MAP-SEZ) ke Moporesidente Jacob Zuma Tshiame, ho la Harrismith, Foreisetata Botjhabela, ka la 25 Mmesa 2017 ho bontsha kgodiso ya mmuso ya ntshetsopele ya diindaseteri e leng se bohlokwa tabeng ya katleho ya moruo le tswelopele tsa nako e telele. Makala a ka sehlohlolong bakeng sa MAP-SEZ ke a makoloi, tswelliso ya dihlahiswa tsa temo, dipalangwang, Thekenoloji ya Tlhahisoleseding le Dikgokahanyo (ICT), meriana le tswelliso ya dihlahiswa ka kakaretso. Sena se hlahisa menyetla bakeng sa tlhahiso hammoho le tikoloho ya kgwebisano ya lebatowa le ya matjhaba ka lethathama le eketsehileng la dithekiso ka hara Masepala wa Maluti-A-Phofung.Ho thakgolwa ha SEZ ena ho tlisa palo ya di-SEZ ho tse robedi ka hara naha. Ho fihlela kajeno Lenaneo la SEZ ka kopanelo le hohetse matsete a fetang R9.5 bilione. Hape di hlahisitse mesebetsi e 10 000 ka kotloloho le e 65 000 ya ka thoko. Di-SEZ hape di tswela pele ho bapala karolo bakeng sa ho hohela Matsete a Matjhaba ka Kotloloho (FDI).Ho thakgolwa hona ha MAP-SEZ ya dihektare tse1 038 ho bopa karolo ya bohlokwa ya ho kenngwa tshebetsong ha Moralo wa Leano la Diindaseteri (IPAP) o ralang di-SEZ bakeng sa ho akofisa kgolo ya moruo wa lehae le ntshetsopele mabatoweng a itseng a naha.3. Kabinete e amohela tlaleho ya A.T. Kearney ya selemo sa 2017 ya Tshepahalo ya Matsete a Matjhaba ka Kotloloho, e bontshang hore Aforika Borwa ke sebaka sa bo-25 bakeng sa ho hohela matsete ka kotloloho ka ho fetisisa lefatsheng, ke ya pele ho tswa Kontinenteng ya Aforika.Aforika Borwa e entse lekgutla ka hara lenaneo, le phatlalatsang dibaka tse 25 tse hohelang matsete ka ho fetisisa, lekgetlo la pele esale ho tloha ka selemo sa 2014. E maemong a dinaha tse ding tse ntseng di tswela pele tse kang China (maemong a boraro), India (maemong a borobedi); Brazil (maemong a bo 16) le Mexico (maemong a bo 17).Boemo bona bo bontsha hore lewa la Aforika Borwa la bolekane le boramatsete ba matjhaba le ntse le phakisa ho atleha mme hape le bontsha hore moralo wa naha ya bo rona wa ntshetsopele o hlahisa ditholwana. Dintlafatso ho kgonahalo ya tsa moruo nakong e kgutshwanyane le matsete a nako e telele ho lekala la naha la tlhahiso di hlahisitswe jwaloka dithusi tsa bohlokwa tsa ho ntlafala ha boemo ba Aforika Borwa Lenaneong lena. 4. Tlalehong e nngwe e fapaneng, Lenaneo la Matsete a Aforika la Selemo sa 2016 ka lekala la diphuputso la Quantum Global le beha Aforika Borwa boemong ba bone ba dibaka tse hohelang matsete ka ho fetisisa ka hara Aforika kamora Botswana, Morocco le Egepeta. Aforika Borwa e sebeditse hantle mabapi le ntlha ya kgolo ya GDP, bobebe ba ho kena kgwebong ka hara naha le setjhaba sa bohlokwa se sengata.Kgohedi ya naha jwaloka sebaka sa matsete sa kgetho e ile ya hlakiswa ho ya pele ho tlaleho ya Tjhebahalo ya Moruo wa Aforika ya selemo sa 2016, e behang Aforika Borwa boemong ba bone hara dibaka tse ka sehloohong tsa matsete tsa Aforika ka selemo sa 2015 kamora Egepeta ($10.2 bilione), Mozambique ($4.7 bilione) le Morocco ($4.2 billone) ka $3.6 bilione ya matsete a dinaha tsa ka ntle. Aforika Borwa e tswela pele ho ahella hodima Aforika ka motheo wa yona o matla wa ditjhelete le kgwebo, e le boemong ba bo-47 ho tswa dinaheng tse 138 ho Lenaneo la Phehisano ya Foramo ya Lefatshe ya Moruo la 2016/17.5. Foramo ya Moruo wa Lefatshe mabapi le Aforika ya bo-27 e tla tshwarelwa Setsing sa Matjhaba sa Dikopano sa Albert Luthuli Durban ho tloha ka la 3 ho isa ka la 5 Motsheanong 2017 tlasa mookotaba:  Re fihlella Kgolo e Kenyeletsang: Boetapele bo Arabelang le bo Ikarabellang. Kabinete e ananela monyetla ona bakeng sa hore maAforika Borwa a kene dipuisanong tse mabapi le kgonahalo ya menyetla ya botsetedi, kgokahano e tebileng ka hara lebatowa le boitlamo bo botjha bo lebisang kgolong ya moshwelella le ntshetsopele ka hara Aforika.Aforika ke lehae la meruo e meng e holang ka potlako ka ho fetisisa e hohelang kgahleho e eketsehileng ho tswa ho boramatsete ba lefatshe. Moruo wa Aforika Borwa ke o tswakaneng ka ho fetisisa ka hara kontinente le ho bapala karolo e hokahaneng mabapi le ntshetsopele ya Aforika.6. Boitlamo ba Aforika Borwa le Oman ba ho matlafatsa dikamano tsa kgwebisano, foramong ya kgwebo ya la 27 Hlakubele 2017 pakeng tsa Letona la Lefapha la Dikgwebo le Diindaseteri (dti) Rob Davies le mphato wa hae wa Oman, Ngaka Ali Bin Masoud Al-Sunaidy, bo kgontsha borakgwebo ba Aforika Borwa ho sebedisa menyetla e teng Oman, ka ho qolleha bakeng sa diindaseteri tsa temo le tswelliso ya dihlahiswa tsa temo.Ho feta moo, leeto la matsete la dti ho ya Ghana le Nigeria pakeng tsa la 20 le la 25 Hlakubele 2017 le nyehetse bakeng sa ho hlwaya le ho bopa mebaraka ya thomello ntle ya thepa bakeng sa dihlahiswa le ditshebeletso tsa boleng bo ekeditsweng tsa Aforika Borwa. Hape le hodisa dihlahiswa tsa Aforika Borwa, ditshebeletso tse teng le ho bopa bolekane ba dikgwebo pakeng tsa beng ba dikgwebo ba dinaha ka tatelano.Ho eketseha ha kgwebisano le ho fohla bolekane le bomphato ba Aforika ho ka lebisa phedisong ya bofuma, metjha e eketsehileng ya kgwebisano, ntshetsopele ya diindaseteri mme le tlhahiso ya mesebetsi e tla latela, e leng sa bohlokwa bakeng sa ntshetsopele ya moruo wa Aforika.7.Letona la Ntshetsopele ya Dikgwebo tse Nyenyane, Lindiwe Zulu o ne a eteletse pele kemedi ya Aforika foramong ya kgwebo ya Estonia e neng e tshwere ke Mokgatlo wa Kgwebo le Diindaseteri wa Aforika Borwa. Ka moruo wa Estonia o nang le moruo o bopilweng ka 90% ya Dikgwebo tse Nyenyane, tse Mahareng le tse Kgolo (di-SMME), Bolekane le Aforika Borwa bo matlafatsa boitlamo ba mmuso ba ho hlahisa mesebetsi le kgodiso ya di-SMME.8. Boitseko ba lekala la dihwai bo tshehetswang ke mekgwa ya kapele ya temoso le diphuputso, ho sa natswe tlhaselo ya Seboko sa Hwetla le komello, bo ile ba bonahala ka boholo ba poone ya kgwebo ya selemo sa 2017 e lohothuweng, e kgolo ho feta ya selemo sa 2016 ka 84%, e leng tjhai e nyenyane ka ho fetisisa esale ho tloha ka selemo sa 2007. Dibaka tse kgolo tse hlahisang poone, e leng diporofense tsa Freisetata, Mpumalanga le Leboya Bophirima di lebeletswe ho hlahisa 82% ya tjhai ya selemo sa 2017.Boholo ba tjhai e lebeletsweng ya poone ya kgwebo e lohothwa ho ba ditone tse 14,324 milione, sena ke 2,91% (ditone tse 405 050) ho feta palo ya ditone tse neng di shebilwe tse 13,918 milione. Sebaka sa kakanyo sa poone se dutse e le dihektara tse 2,629 milione, ha tlhahiso e lebeletsweng e le dihektare tse 5,45 bakeng sa tone ka nngwe.9.Boitlamo ba mmuso ba ho matlafatsa, ho ntshetsapele, le ho pharalatswa ha ho kena diyunivesithing, bo bonahala ka ho menahana habedi ha palo ya baithuti dilemong tse 20 tse fetileng. Sena se matlafaditswe ke phatlalatso ya Letona la Thuto e Phahameng le Thupello, Ngaka Blade Nzimande ya ditjeho tsa mmuso tse fihlang ho R 7 bilione bakeng sa dilemo tse pedi tse tlang mabapi le bodulo bo botjha ba baithuti, dilaboratori, dikgokahanyo le thekenoloji, le dibaka tse ding tsa bohlokwa, hammoho le tokiso ya diyunivesithi tse teng le katoloso ya diyunivesithi tse ntjha. R 2.5-bilione e nngwe bakeng sa dilemo tse hlano tse tlang e tla tobiswa ho diyunivesithi tse neng di tinngwe menyetla pele hore di tle di kgone ho fihlella ka bokgabane bokgoni ba tsona ba phano ya thuto e phethahetseng.Matsete a Meralo ya Motheo, ho kenyeletsa ho ruta le dibaka tsa diphuputso, thepa, le ditikoloho tse loketseng bodulo ba baithuti ke tsa bohlokwa bakeng sa ho netefatsa hore diyunivesithi di ka kgona ho phethahatsa thomo ya tsona ya matlafatso.10.Letona la Mesebetsi, Mildred Oliphant, le tla etella pele letsholo la temoso ya Kgwedi ya Basebetsi la selemo sa 2017 tlasa mookotaba:  Tseba ditokelo tsa hao le boikarabelo jwaloka tsela ya ho hodisa boimatahanyo bo matla .Letsholo le tla hlakisa maemo a temoso ka hara basebetsi ka hara Aforika Borwa mabapi le ditokelo le boikarabelo ba bona. Hape le tla hlakisa diphihlello tsa basebetsi ka hara Aforika Borwa le ho lekola boimatahanyo le melao ya basebetsi. Kgwedi ena e tla kenyeletsa dihlahlobo tsa tsometso makaleng a nkuwang e le a dulang a tlola molao.Mmuso o fetisitse molao bakeng sa ho sebetsana le ho se lekalekane ho matla le kgethollo e tletseng leeme eo re e nyantseng mmusong o fetileng. Se motsong wa melao ya rona ya basebetsi ke tlhokeho ya ho hodisa ntshetsopele ya moruo, toka ya tsa kahisano, kgutso mosebetsing le ho etsa hore dibaka tsa mosebetsi e be tsa demokerasi. Kabinete e ipiletsa ho makala kaofela ho bapala karolo ya ona bakeng sa ho sebetsana le ho se lekalekane ha nako e fetileng ka ho tobana le motsamao o monyebe wa diphethoho dibakeng tsa mosebetsi.11. Mmuso o thakgotse Beke ya Naha ya Imbizo ya Tsepamiso ya Maikutlo ya bo-6 ya tsamaiso ya hajwale ho tloha ka la 17 ho isa ka la 23 Mmesa 2017. Beke ena e tshwailwe ka nako e matla ya dipuisano pakeng tsa ditho tsa phethahatso le baahi mme e nyehela moralong wa mmuso o pharaletseng wa ho ntlafatsa maphelo a baahi kaofela.Kabinete e thoholetsa badudi ba nkileng karolo ho Izimbizo le bahlanka ba mmuso ho phatlalla le naha, ka morero wa ho tobana le diphephetso tsa tshebeletso ya mmuso le ho fana ka bophelo bo betere bakeng sa bohle.Izimbizo tse ding di ne di kenyeletsa: ho thakgolwa ha Setsi sa Ketapele ya Dikgwebo Koletjheng ya Thuto le Thupello ya Mosebetsi wa Setekginiki (TVET) ya Goldfields Welkom, ho la Freistata ke Letona la Ntshetsopele ya Dikgwebo tse Nyenyane, Mofumahadi Lindiwe Zulu. Setsi sena se nyehela bakeng sa ho tobana le diphephetso tsa tlhokeho ya mosebetsi ho batjha ka ho fana ka tshehetso e nepahetseng ho batjha nako e sa le teng leetong la ketapele ya dikgwebo. Dikopano tse 34 di tshwerwe ho phatlalla le naha.Dintlha tsa hajwale1.Moporesidente Jacob Zuma o ile a etella pele mekete ya bo-23 ya naha ya Letsatsi la Tokoloho ka la 27 Mmesa 2017 tlasa mookotaba:  Selemo sa OR Tambo: Mmoho re tebisa demokerasi le ho aha metse e bolokehileng e hlokang botlokotsebe .Dikopano tsa Mopresidente Manguzi, ho la Umhlabuyalingana di bopa karolo ya letsholo la naha le kgahlanong le botlokotsebe, leo hape e leng tatelliso ya Lenaneo la Kantoro ya Moporesidente la Bodisa la Siyahlola ka Hlakubele 2017. Le hlakisa tlhokeho ya mohato o potlakileng wa ho tobana le botlokotsebe ba madibohong haholoholo ba ho nkuwa ha makoloi ka mahahapa. Mmuso o sebetsa ka matla sebakeng seo ho fedisa botlokotsebe le ho sebetsana le dintlha tsa badudi ba Umhlabuyalingana, ho kenyeletswa le diphephetso tse mabapi le Phaka ya Mokgwabo ya Isimangaliso.Mekete e shebana le diphihlello tsa naha ho tloha ka selemo sa 1994 ha ho ntse ho hopolwa mosebetsi o lokelang ho etswa mabapi le ho aha Aforika Borwa e kopaneng e le ka nnete, e hlokang leeme, e sa kgetholleng ka bong, ya demokerasi le e tswelang pele. Ka kgwedi ya tokoloho re keteka nyehelo ho tokoloho ya rona le demokerasi, ya Moporesidente wa mehleng wa ANC le mohale wa naha, Oliver Reginald Tambo, eo a ka beng a na le dilemo tse 100 selemong sena haeba a ne a ntse a phela.2.Jwaloka karolo ya lenaneo la Kgwedi ya Tokoloho Letona la Dikgokahanyo, Ayanda Dlodlo, le thakgotse dipuisano tsa batjha jwaloka karolo ya dipuisano tse ntseng di tswella le batjha mabapi le seo ba se utlwisisang ka  OWN YOUR FREEDOM , e leng theke e sebediswang ho latella dipuisano ho marangrang a kahisano.Kabinete e ipiletsa ho batjha bohle ho sebedisa ditokelo le maikarabelo a bona ka nepo le ho hlompha ba lwanetseng tokoloho ya rona, hore e thabelwe ke bohle ka hara naha ya rona ya demokerasi.3. Kabinete e ananela kopano ya pele ya boemo bo hodimo ya Aforika Borwa-China ya Mokgwa wa Phapanyetsano wa Batho-ho-Batho (PPEM) e neng e tshwerwe ho tloha ka la 24 ho isa ho la 27 Mmesa. Sena e ne e le phethahalo ya tumellano ho tswa Leetong la Puso la selemo sa 2015 Aforika Borwa pakeng tsa Moporesidente Jacob Zuma le Moporesidente Xi Jinping. IMC ya Mokgwa wa Phapanyetsano wa Batho-ho-Batho, e eteletsweng pele ke Letona Nathi Mthethwa e ile ya amohela Motlatsi wa Tonakgolo Lui Yandong le baemedi ho tswa ho la Riphabliki ya Batho ba China.Ho saennwe letoto la ditumellano tsa tshebedisano-mmoho tse welang hara meokotaba e mmedi e phatlaletseng  Ntshetsopele ya Matla a Basebeletsi, le Diphuputso le Ntshetsopele. Kgolo ya moruo o kenyeletsang o bonahalang ka phethoho e matla ya moruo wa kahisano e tsamaelana le kaho ya bokgoni ba batho ba rona, haholoholo batjha ba rona maemong a fapafapaneng.Kabinete e ananela nyehelo ya thepa ya bongaka (e entsweng Aforika Borwa) ho tswa mmusong wa China, jwaloka karolo ya tumellano ya tshebedisano-mmoho ho tsa kalafo pakeng tsa Aforika le China, sena se tla nyehela ntlafatsong ya boleng ba phano ya ditshebeletso dipetleleng tsa mmuso.Ka ditumellano tsa tshebedisano-mmoho dinaha ka bobedi di itlamme ho fohla tshebedisano mmoho e tshwarahaneng ya setekginiki, thupello ya matitjhere le phapanyetsano ya ditsebi lekaleng la thuto, haholoholo tabeng ya Dipalo, Saense le Thekenoloji jwaloka thepa e ahang kgolo ya meruo ya tsebo. Dibaka tse ding tsa tshebedisano-mmoho e matlafetseng di kenyeletsa: botjhaba; dikgokahanyo; kalafo; saense le thekenoloji; dipapadi; bohahlaudi; merero ya basadi le batjha.4. Kabinete e fetisetsa matshediso a yona ho malapa le metswalle ya batho ba 235 ba lahlehetsweng ke maphelo a bona ka lebaka la dikotsi tsa mebila nakong ya matsatsi a phomolo ya Paseka. Dipalopalo bakeng sa nako eo di bontsha hore 50% ya batho ba hlokahetseng e ne e le ditaaso, tse latetsweng ke bapalami ba etsang 24% le bakganni ba etsang 19%.5. Kabinete hape e ipapisa le Moporesidente Jacob Zuma mabapi le ho hlahisa tsharelo e tebileng le letshoho ka ho hlokahala ha baithuti ba 18, le batho ba baholo ba babedi nakong ya kotsi e mpe ya tekesi ya minibese Bronkhorstspruit, kantlenyana ho Pretoria. Re boeletsa kgoeletso ya Moporesidente Zuma ya hore makala a qobello ya molao a batlisise kapele sesosa sa kotsi eo.Kabinete e leboha mafapha kaofela a mmuso, Mekgatlo eo e seng ya Mmuso (di-NGO), ditsebi le borakgwebo bakeng sa ho tshehetsa malapa a amehang hammoho le baithuti le basebeletsi ba Sekolo se Phahameng sa Mahlenga le ba Sekolo sa Poraemari sa Refano nakong ena e boima.Dikotsi tsa mebila, ka ho qolleha nakong ya matsatsi a phomolo ka hara Aforika Borwa, e dula e le taba e hlokolosi ya naha. Mabakeng a mangata mafu ana a ka be a thibetswe ka boitshwaro bo nang le boikarabelo le tshebediso ya mebila ya naha. Ho kganna ka bohlaswa le ho se tsotelle ha di amohelehe mme maAforika Borwa kaofela a kgothaletswa ho nka boikarabelo bakeng sa polokeho ya bona mebileng ya bo rona.6. Kabinete e thoholetsa lekala la dipalangwang tsa dibese bakeng sa ho kgutlela mosebetsing kamora seteraeke se neng se se na dikgoka, ho bontsha tsela e ntle ya boipelaetso ba diindaseteri. Karolo e bapetsweng ke Letona la Mesebetsi e tshwanela ho ananelwa bakeng sa ho thusa hore seteraeke se fele bakeng sa lekala lena la bohlokwa la moruo wa bo rona.7. Kabinete e kgathatsehile ka keketseho ya moraorao ya dikgoka Vuwani ho latela qeto ya Boto ya Tsheho ya Meedi ya ho e kenyeletsa masepaleng o motjha. Kabinete e tshwela ka mathe ka matla tshebediso ya bana ba rona jwaloka sesebediswa sa ditherisano, dibeke tsa ho se kene ha dikolo ho rothofatsa bokamoso ba bana bana ba ntseng ba phaellwa ka kgatello ya maikutlo. Dikgoka, ditshoso, tshenyo ya thepa, kapa diketso tse lebisang tabeng ya hore dikolo di senngwe kapa bana ba tingwe ho ya sekolong ha di na sebaka ka hara demokerasi ya rona.Kabinete e ananela mosebetsi o etswang ke IMC, e eteletsweng pele ke Letona la Lefapha la Kopanelo ya Mmuso le Merero ya Setso (Cogta) Monghadi Des Van Rooyen le leeto la Letona la Maphodisa, Fikile Mbalula, le ho thathiselletsa mmono wa hore diketso tsa botlokotsebe ho kenyeletswa tshenyo ya thepa di keke tsa mamellwa. Moporesidente Jacob Zuma o reretswe ho kopana le Morena wa VhaVenda Toni Mphephu Ramabulana le baetapele ba botjhaba ba tswang seterekeng sa Vhembe ka maiteko a ho tlisa botsitso. Kabinete e toboketsa hore tjhelete le mehlodi e sebediswang bakeng sa ho lokisa dikolo tse sentsweng e reretswe mananeo a mang.8. Kabinete hape e ipileditse bakeng sa kgutso le botsitso ho latela boipelaetso bo tletseng dikgoka toropong ya Lichtenburg le Lekeisheneng la Blydeville, Masepaleng wa Lehae wa Ditsobotla, ho la Leboya Bophirima. Ho kena ha dikolo ho sitisehile, mabenkele a ile a utswetswa dikoloi le matlo a mmalwa a ile a tjheswa. Tonakgolo ya Leboya Bophirima, Supra Mahumapelo, o thontse sehlopha se kenyeletsang Ditho tsa Lekgotla la Phethahatso (di-MEC) le boramotse ba babedi ho batlisisa le ho tobana le diphephetso tsa phano ya ditshebeletso tulong ena.9. Kabinete e ipiletsa ho badudi ba Coligny, ho la Leboya Bophirima ho emisa ka boipelaetso bo tletseng dikgoka le ho dumella ba Tshebeletso ya Sepolesa sa Aforika Borwa (SAPS) Coligny ho phetha dipatlisiso tsa bona ka lefu la ngwana ya bolailweng, ho netefatsa hore toka e a phethahale.Baahi ba kgothaletswa ho hlahisa matshwenyeho a bona ka dibopeho tse teng ka hara meedi ya molao.10. Mmuso o thoholetsa makala a qobello ya molao bakeng sa karabelo ya ona mabapi le ho tshwara batlodi ba molao ba diketso tsa dikgoka kgahlanong le basadi le bana.Tabeng ena, Kabinete e ananela mehato e potlakileng e nkuweng ke Yuniti ya di-Hawks ya Kgwebisano ka Batho le Sehlopha sa Karabelo ya Dikgoka sa SAPS ba tshwereng moruti wa Durban ka qoso ya ho hweba ka batho ho la Port Elizabeth.Ke mosebetsi le boikarabelo ba maAforika Borwa kaofela ho sebetsa le ba ka sehloohong ho tshireletsa basadi le bana ba rona le ho netefatsa hore re bapala karolo ya rona ya ho etsa hore metse ya rona e bolokehe.Melaetsa ya matshediso le ya thoholetso1.Kabinete e thoholetsa Zolani Tete ka ho hapa sekola sa boima ba bantam ba Mokgatlo wa Ditebele wa Lefatshe (WBO). Sena se mo beha maemong a ho kopanya dikola tsa lefatshe   se bolelang hore jwale o kgona ho phephetsa bakeng sa dikola tsa lefatshe mekgatlong e mene e meholo ya lefatshe e leng: WBO Lekgotla la Lefatshe la Ditebele (WBC), Mokgatlo wa Lefatshe wa Ditebele (WBA) le Federeishene ya Matjhaba ya Ditebele (IBF).2. Kabinete e ipapisa le Moporesidente Jacob Zuma mabapi le ho romela matshediso ho lelapa le metswalle ya mokwetlisi le setsebi se etsang nalane sa ditebele, Nick Durandt, ya neng a tsejwa ka bokgoni ba hae ba ho hlahisa bomampodi ba ditebele le ho tlosa bashemane diterateng mme a ba etse bomampodi.DithonyoDithonyo kaofela di lokela ho netefatswa ka mangolo a thuto le tumello e amehang.1. Dithonyo tsa kantoro ya Moporesidente ho Lekgotla la Dinyewe tsa Naha tsa Bareki, le tla qala ho sebetsa ho tloha ka letsatsi la Taelo ya Boporesidente e amehang:Moporofesara Joseph Mandal Maseko (Modulasetulo wa Phethahatso);Mofumahadi Laura Best (Motlatsi wa Modulasetulo);Monghadi Lulama Andisa Potwana (setho sa nako tsohle);Mofumahadi Penelope Anne Beck (setho sa nakwana);Moatefokate Hope Fiona Neo Sephoti (setho sa nakwana);Mofumahadi Diane Reinette Terblanche (setho sa nakwana);Mofumahadi Nomfundo Maseti (setho sa nakwana);Mofumahadi Maleho Margaret Daisy Nkomo (setho sa nakwana);Moporofesara Bonke Clayton Dumisa (setho sa nakwana);Moporofesara Tanya Ann Woker (setho sa nakwana);Moporofesara Kasturi Moodaliyar (setho sa nakwana);Ngaka Maria Claudina du Toit (setho sa nakwana);Monghadi Xolela Christopher May (setho sa nakwana);Monghadi Fungai Khumbulani Sibanda (setho sa nakwana);Monghadi Lehlohonolo Lucky Rabotapi (setho sa nakwana);Monghadi Trevor Albert Bailey (setho sa nakwana); leMoatefokate Frans Kgolela Manamela (setho sa nakwana).5.2.Thonyo ya ditho tseo e seng tsa phethahatso ho Boto ya Khoporeishene ya Dibetsa ya Aforika Borwa (ARMSCOR):Motlatsi wa Moadimirale (ya behileng mejafatshe) RJ Mudimu (Modulasetulo ebile o thontswe hape);Mofumahadi Thuthukile Skweyiya (Motlatsi wa Modulasetulo ebile o thontswe hape);Ngaka Moses Khanyile (o thontswe hape);Monghadi Ndumiso M Tyibilika (o thontswe hape);Monghadi Raymond Mlungwana Vokwana (o thontswe hape);Moatefokate Virginia Lee Anne De La Hunt (o thontswe hape);Mofumahadi CE Simpson;Mofumahadi T Mhlan; leMoambasadara TJ Ndhlovu.5.3. Monghadi Kgabo Mahoai jwaloka Motsamaisi Kakaretso ho Lefapha la Dikamano tsa Matjhaba le Tshebedisano.Dipotso: Willy Hlopheka BaloyiMohala: 0833907147"
Pehelo ya Kopano ya Kabinete ya la 10 Motsheanong 2017,11 May 2017,https://www.gov.za/speeches/statement-cabinet-meeting-10-may-2017-11-may-2017-0000,https://www.gov.za/st/speeches/statement-cabinet-meeting-10-may-2017-11-may-2017-0000,"Kabinete e kopane ka Laboraro, la 10 Motsheanong 2017, Tuynhuys, Motse Kapa.Foramo ya Moruo wa Lefatshe (WEF) ya AforikaKabinete e amohela ho tshwarwa ka katleho ha WEF ya Aforika ya bo-27 mooMoporesidente Jacob Zuma a neng a eteletse pele Moifo wa Aforika Borwa, Dihlooho tsa Dipuso le Mebuso ho tswa kontinenteng ya Aforika, baetapele ba lefatshe ba diindaseteri le dikgwebo le ketapele ya setjhaba ka kakaretso. Pitso e ne e tshwerwe tlasa mookotaba: Re fihlella kgolo e kenyeletsang: boetapele bo arabelang le ho ikarabella .Ho dula habo-27 ha WEF ya Aforika ho tiiseditse lefatshe botjha hore Aforika Borwa e dula e le karolo ya sebaka se nang le bokgoni ba matsete ka hara kontinente ya Aforika. Bahlophisi ba tiisitse hore baemedi ba fetang 1000 ba ne ba kenetse ketsahalo eo, e leng palo e neng e sa lebellwa ha ho bapiswa leWEF ya Aforika e fetileng.Moya o matla wa bolekane pakeng tsa mmuso le boradikgwebo nakong ya WEF ya Aforika o ne o le kgabane haholo. Puisano e matla e nehile Aforika Borwa monyetla wa ho bontsha kgatelopele eo o e etsang e lebisang kgolong ya moruo e kenyeletsang le ho bontsha hore Aforika Borwa e bulehile bakeng sa kgwebo. Aforika Borwa e tla dula e itlametse ho dula motjheng wa ho kenya tshebetsong Morero wa Ntshetsopele ya Naha (NDP) ho fokotsa maemo a bofuma, ho se lekalekane le tlhokeho ya mesebetsi.2. Dipalangwang 2.1. Hothakgolwa ha diterene tse ntjha le tshebeletso ya Lekala la Bapalami ba Diterene la Aforika Borwa(PRASA), ke Moporesidente Jacob Zuma ka la 9 Motsheanong 2017 Seteisheneng sa Pretoria ke karolo ya boitlamo ba mmuso bo tswelang pele ba ho netefatsa dipalangwang tsa setjhaba tse kgonehang le ho tshepahala, le ho matlafatsa meralo ya motheo ya moruo wa naha.2.2. Diterene tse ntjha tsa Metrorail (tse palangwang ke Batho) ke karolo ya diterene tse ntjha tse tla fanwa ke mmuso nakong ya dilemo tse10 ho isa ho tse15 tse tlang e le karolo ya Lenaneo la Sejwalejwale la PRASA. Boikitlaetso bona bo tla bopa dikete tsa mesebetsi ya moshwelella le menyetla ya mosebetsi, ka polante e motjheng e tla hlahisa diterene tse ntjha e Nigel, Ekurhuleni.Ke qalo ya ho kenngwa tshebetsong ha Tumellano ya Fora le Brazil e saennweng pakeng tsa PRASA le Alstom.2.3. Diterene tse ntjha tsa maemo tsa Metrorail (tse palangwang ke Batho) di fana ka maemo a se nang thaka a boiketlo le tshebeletso, mme di tla fetola boiphihlelo ba maeto a terene a bapalami. Ke karolo ya mmuso ya ntshetsopele ya moruo ka ntshetsopele e matla ya meralo ya motheo mme diterene tsena di lokile bakeng sa batho ba qhwadileng.2.4. Kabinete e ipileditse ho maAforika Borwa kaofela ho ba motlotlo le ho tshireletsa diterene tse ntjha kgahlanong le diketso tsa bosenyi.3. Boipelaetso ba VuwaniI3.1. Kabinete e amohela boitshunyako bo atlehileng ba Moporesident Zuma, Vuwani, ho la Limpopo. Moporesidente okopane le Motlotlehi Morena Toni Mphephu Ramabulana wa Vha-Venda, le bankakarolo ba bang ba badudi mabapi le ho fihlella ditharollo tsa kutlwano tsa dintlha tse hlahisitsweng.3.2. Kopano e amohetse tshisinyo ya Motlotlehi ya hore Masepala wa Setereke wa Vhembe o tshwanetse ho fana ka ditshebeletso ho batho ba Vuwani ha ho ntse ho batlanwa le tharollo ya moshwelella ya ntlha ya tsheho ya meedi. Tharollo e sisintsweng e tsamaelana le molao o sebetsang wa hajwale o tsamaisang bomasepala.3.3. Hape ho ile ha qetwa ka hore mafapha a amehang a naha le a porofense a tshwanela ho tshehetsa masepala wa setereke hore o phethahatse thomo ya ona e ntjha. Kopano leha ho le jwalo, e tobokeditse hore qeto eo ha e bolele hore masepala e motjha (LIM 345) o a fediswa. Qeto ena ke karolo ya boitlamo ba mmuso ba ho fumana tharollo e kenyeletsang.3.4. Dipuisano tsa Moporesidente le bankakarolo bohle di bakile hore dikolo le dikgwebo di sebetse ka tlwaelo.Kabinete e thoholetsa bankakarolo bakeng sa ho qobella ho kenngwa tshebetsong ha ditumellano tse hokahantsweng ke Morena. Moporesidente o itlamme ho kgutlela ho badudi ba Vuwani bakeng sa ho ikopanya le bona ka letsatsi le sa ntsaneng le tla behwa ke Motlotlehi Morena Toni Mphephu Ramabulana le bankakarolo bohle ka hara sebaka seo.3.5. Kabinete e ipiletsa ho batswadi le badudi ho tshehetsa maitshunyako a mafapha ho netefatsa hore bana ba kgutlela dikolong le ho tsepamisa maikutlo le ho kgahlametsa nako e senyehileng ka maitshunyako a sebediswang dikolong.4. Boipelaetso bo tletseng merusu4.1. Kabinete e kgothaletsabadudi ho nyahlatsa merusu, ditshoso le ho utswa thepa ha ba hlahisa dingongoreho tsa bona. Merusu le diketso tsa ho utswa thepa le tshenyo ya thepa ya dikgwebotse etsahetseng haufinyana tjena Coligny,Eldorado Park le Ennerdale di tshwelwa ka mathe ka matla ke Kabinete.4.2. Kabinete e ipiletsa ho badudi ho hlahisa matshwenyeho a bona ka mokgwa o batlang ditharollo ntle le ho senya thepa ya setjhaba kapa ho hatikela ditokelo tsa ditho tse ding tsa setjhaba.4.3. Moporesidente o entse kgoeletso ka selemo sa 2015 Nakong ya Puo ya Maemo a Naha, a ipiletsa ho Moifo wa Toka, Thibelo ya Botlokotsebe le Tshireletso (JCPS) ho sebetsana ka matla le boipelaetso bo tletseng merusu le tshenyo. Kabinete e boeletsa kgoeletso ena ya hore ba tlolang molao ba tla tobana le letsoho le matla la molao.4.4. Kabinete e kgothaletsa bankakarolo bohle ho buisana ka morero wa ho rarolla ka potlako dikgang Ennerdale, Eldorado Park le Coligny.5. Sehlomathiso sa Bili ya Setsi sa Mautlwela a Ditjhelete5.1. Kabinete e amohela ho sennwa ha Sehlomathiso sa Bili ya Setsi sa Mautlwela a Ditjhelete (FICA) hore e be molao keMoporesidenteZuma. Aforika Bowa jwaloka karolo ya badudi ba lefatshe e imatahantseng le ho lwantsha diketso tse seng molaong tsa ditjhelete, e tla imatahanya le boitshunyako ba matjhaba bo batlang ho lwantsha ho pata mohlodi wa tjhelete le ho thusa boferakanyi ka ditjhelete.5.2. Bili ena hape e tla nyehela mabapi le ho matlafatsa ponaletso le seriti tsa tsamaiso ya ditjhelete ya Aforika Borwa le ho etsa hore ho be thata bakeng sa ditlokotsebe ho baleha ho lefa lekgetho, ho pata mohlodi wa tjhelete le ho pata phallo e seng molaong ya ditjhelete ba sebedisa mekgwa ya tsamaiso ya ditjhelete ya Aforika Borwa. E bopa se seng sa disebediswa tse ngata tseo re nang le tsona jwaloka naha bakeng sa ho lwantsha botlokotsebe ba maemo a hodimo makaleng ka bobedi a poraefete le a mmuso.5.3. Kabinete e ile ya tsebiswa ke Letona la Ditjhelete hore ditherisano di ntse di tswela pele mme di tla phethelwa haufinyana ho netefatsamotjha wa phatlalatso ya melawana e tla kenya tshebetsong Molao wa FICA.6. Diqeto tsa KabineteLetona la Ditjhelete le tsebisitse Kabinete ka dikopano tsa haufinyana tjena tsa Selemo tsa Letlole laLefatshe la Ditjhelete (IMF)/ tsa Banka ya Lefatshe, dikopano tsa Leeto la Dipontsho le Batsetedi le tsa WEF ya Aforika. Hape le tsebisitse ka ditshisinyo tsa Aforika ho G20 Compact le matshwenyeho a batsetedi le makala a Balekodi ba mekitlane. Ho bile le dipuisano tse matla mabapi le tjhebahalo ya moruo wa lefatshe le wa lebatowa le seo re lokelang ho se etsa ho etsolla ho theolwa ha maemo a moruo.Kabinete e boeleditse hore e dula e itlamme bakeng sa boemo ba leano la ditjhelete tsa mmuso le tekilweng Puong ya Ditekanyetso ya selemo sa 2017, ho kenngwa tshebetsong ha diphethoho bakeng sa ho ntlafatsa taolo ya dikhamphani tsa mmuso; ho baballa sekepele se amohelehang sa ditshenyehelo le ho netefatsa botsitso ba mekitlane ya mmuso. Lenaneo la Mmuso la ho akofisa ho kenngwa tshebetsong ha diphethoho tsa dibopeho tse reretsweng ho matlafatsa kgolo ya moruo jwaloka ha di tekilwe ho Moralo wa Dintlha tse Robong le dula le nepahetse bakeng sa ho tobana le dintlha tse ding tse hlahisitsweng ke batsetedi.Kabinete e amohela tlaleho e lokolotsweng haufinyana ke feme ya boeletsi ya EY Consultancy mabapi le Matsete a Otlolohileng ka hara Aforika. Tlaleho e supa Aforika Borwa jwaloka setsi se seholo ka ho fetisisa sa moruo le ho behwa maemong a bobedi ho Lenane la Kgohedi la Aforika la selemo sa 2017.Kabinete hape e tsebisitswe ka leeto le tlang la Makala a Bolekodi ba mekitlane ho buisana le mekgatlo e mengata le bahlomphehi ba phethahatso ba mmuso.Kabinete e tjhaelletse monwana Moralo wa Lewa le Shebilweng Botjha la Dipalangwang tsa Metse ya Mahae. Lewa lena le arabela ho dintlha tse ka sehlohlolong tsa bomasepala ba setereke le diporofense, ka ho tobana le phano e sa lokang ya Meralo ya Motheo ya Dipalangwang tsa Metse ya Mahae le ditshebeletso e fokotsang ntshetsopele ya moruo wa kahisano.Ho kenngwa tshebetsong ha lewa lena ho tla nyehela bakeng sa ntshetsopele ya moruo wa lehae le wa porofense ka ho ntlafatsa phumantsho ya dipalangwang tsa setjhaba. Sena se tla eketsa kgokahanyo pakeng tsa dibaka tsa ditoropo le tsa mahae, ka morero wa ho kenyeletsa tikoloho tsa mahaeng ka hara moruo o bataletseng.Kabinete e tjhaelletse monwana Leano le Pharaletseng la Dipalangwang tsa Mawatleng. Sena se supa boitlamo ba mmuso bakeng sa kgolo, ntshetsopele le diphethoho tsa lekala la dipalangwang tsa mawatleng tsa Aforika Borwa, mabapi le ho tshehetsa ntshetsopele ya moruo wa kahisano ha ka nqa e nngwe le nyehela kgwebisanong ya matjhaba.Sena se tsamaelana le dintlha tse ka sehlohlolong tsa mmuso tse amanang le Operation Phakisa mabapi leho hodisa Moruo wa Mawatle. Hape se tsamaelana le merero e bataletseng ya ho hodisa kgolo ya moruo le ho matlafatsa tlhahiso ya mesebetsi, jwaloka ha ho tekilwe ho NDP le Moralo wa Naha wa Meralo ya Motheo.Kabinete e tjhaelletse monwana phatlalatso ya Moralo wa Lewa la Dipalangwang tse Hlwekileng bakeng sa tshwaelo ya setjhaba. Dipalangwang di bapala karolo ya bohlokwa mabapi le ho kgontsha kgwebisano ya matjhaba ka mokgwa o tla bang wa moshwelella ho tsa moruo, kahisano le tikoloho. Mekgwa ya Dipalangwang e bopa mokokotlo wa mesebetsi ya moruo wa kahisano ka ho thusa ka ho tsamaiswa ha batho le dithoto. Leha ho le jwalo, mesi e tswang lekaleng la dipalangwang e nyehela ho palo kaofela ya ho ntshuwa ha dikgase tse kotsi (GHG), moo makoloi e leng ona a nyehelang haholo. Lewa lena le rerile ho sisinya maitshunyako a tla fokotsa mesi ya GHG ka hara dipehelo tsa ntshetsopele ya moshwelella.Kabinete e tjhaelletse monwana hore Aforika Borwa e kenele Smart Africa Alliance.Sena ke tshebedisano e etelletsweng pele ke Aforika mabapi le ho hlahisa le ho abelana mehlodi ya ho tobana le diphephetso tsa ntshetsopele tse shebaneng le kontinente. E beha Dithekenoloji tsa Tlhahisoleseding le Dikgokahanyo bohareng ba lenaneo la ntshetsopele la selemo sa 2063 la dinaha tsa Aforika.Aforika Borwa e tla kgola molemo ka bobedi ho tsa moruo le sepolotiki ka bonkakarolo ba yona ho Smart Africa.Ka ho beha diindaseteri tsa Aforika Borwa bohareng ba lenaneo la ntshetsopele la Smart Africa, Aforika Borwa e tla nyehela kgolong ya kgwebo ya lehae ka hara lebatowa.Kabinete e tjhaelletse monwanaphatlalatso ya Leano la Naha la Lefapha la Thuto ya Motheo ya (HIV), Ditshwaetso tse Fetiswang ka Thobalano (di-STI) le Lefuba (TB).Leano lena la selemo sa1999 le tsepamisitse maikutlo hodima ditemoso tse tlwaelehileng le dintlha tsa bophelo tsa bongaka tsa thibelo, le hanyenyane hodima mekgwa ya boitshwaro ya dibopeho le ya kahisano e hlohleletsang HIV.Leano lena le sisinya tsela ya ho swaela lehakoreng la ho bona HIV jwaloka taba e bohareng ya bolaodi ho sebediswa katamelo ya bophelo bo botle ba setjhaba, hammoho le ho kenyeletswa ha TB jwaloka ntlha e ka sehlohlolong ka hara dikolo, hara tse ding. Ho phatlalla ha tshebediso ho pharaleditswe ho ya baneng, matitjhereng le ho bahlanka, dikolong tsa mmuso le tsa poraefete.7. DibiliKabinete e tjhaelletse monwana ho hlahiswa haSehlomathiso sa Bili ya Khamphani ya Maemafofane, ya selemo sa 2017 le Sehlomathiso sa Bili ya Ditshebeletso tsa Sephethephethe sa Moyeng le Tsamaiso ya Difofane Palamenteng.Diphetoho dibiling tsena tse pedi di reretswe bakeng sa ho fana ka Sebopeho sa Taolo sa moshwelella. Hape diphethoho di fana ka monyetla wa ho theha dikomiti tsa mekgwa ya maipiletso, tse tla sebetsa mabapi le ho rarolla dikgang dife kapa dife.8. Diketsahalo tse tlangMoporesidente Jacob Zuma o tla fana ka puo ya pulo ya Indaba ya Bohahlaudi ya selemo sa2017 e tla tshwarelwa Setsing sa Matjhaba sa Dikopano sa Inkosi Albert Luthuli Durban pakeng tsa la 16 le la 18 Motsheanong 2017.Ena ke indaba ya matjhaba eo hape e tla pepesa dihlahiswa le ditshebeletso tsa Aforika Borwa ka hara lekala la bohahlaudi le bodulo ba baeti. Indaba ya Bohahlaudi ya 2017 hape e tla hodisa le ho tshehetsa diphethoho tse ntseng di tswela pele le ntshetsopele ya indaseteri ya bohahlaudi ya Aforika Borwa ka ho qolleha karolo e bapalwang ke baetapele ba dikgwebo le beng ba dikgwebo tse nyenyane.Ka haraAforika Borwa ho fihlile bahahlaudi ba matjhabeng ba fetang 10 milione ka selemo sa 2016, 13% ho feta selemong sa 2015. Sena se ka hodimo ho feta palohare ya sekgahla sa kgolo ya lefatshe sa 3 % bakeng sa nako eo. Nakong ya indaba ena ya Bohahlaudi, Aforika Borwa e tla kgola molemo ho tswa palong ya baemedi ba tla kena naheng ya bo rona.Letona la Eneji Mmamoloko Kubayi kgweding ena o tla etella peleletsholo la Kgwedi ya Eneji tlasa mookotaba, Re kgothaletsa motswako wa eneji e kgonehang le ya moshwelella mabapi le ho tshehetsa diphethoho tse matla tsa moruo wa kahisano . Letsholo le tla ruta, le bope temoso le ho buisana le setjhaba mabapi le bokgabane ba eneji, polokeho ya eneji, dintlha tsa eneji e nngwe e fapaneng le kamoo e leng tsa bohlokwa bakeng sa tshebediso ya malapa, dikgwebo le diindaseteri.Dingangisano tsa Ditekanyetso tsa Mafapha tsa selemo sa2017ka Motsheanong2017 di hlahisa monyetla wa mafapha a ho hlahisa Palamenteng le setjhabeng ka kakaretso kamoo a tla sebedisang Ditekanyetso tseo a di abetsweng tsa selemo sa 2017. A tla sebedisa dintlha tsena hape hore a abelane le setjhaba hore ke eng seo mananeo a ona a se fupereng bakeng sa selemo sa hajwale sa ditjhelete. Kabinete e ipiletsa ho setjhaba ho itahlela ka setotswana ditlhakisetsong tsena kaha di hlahiswa ka motjha wa Palamente.Lefapha la Metsi le Tsamaiso ya Dikgwerekgwere le tla tshwara Beke ya Dikgwerekgwere pakeng tsa la 16 le la 22 Motsheanong 2017 tlasa mookotaba:  Tsamaiso ya Dikgwerekgwere bakeng sa Bophelo bo botle le Seriti .Mmuso o itlamme ho tlisa seriti ho maAforika Borwa ka phano ya ditshebeletso tsa tsamaiso ya dikgwerekgwere. Ntlha e ka sehloohong e tla tsepamisetswa maikutlo bekeng ena e tla ba taba e ka sehlohlolong ya Lenaneo la Phediso ya Mabakete. Sena se tla bonahala ka phano ya dintlwana tse sebedisang metsi Masepala wa Lehae waNketoana, ho la Freistata le Masepaleng wa Lehae wa Dawid Kruiper, ho la Kapa Leboya jwaloka karolo ya ho akofisa ditshebeletso bakeng sa ho fedisa matlwana a mabakete.Aforika Borwa e keteka Kgwedi ya Aforika tlasa mookotaba: Aforika e Betere le Lefatshe le Betere. Diketsahalo tse ngata di ntse di tswela pele tse eteletsweng pele ke Lefapha la Bonono le Botjhabatse reretsweng ho kgothaletsa bonngwe ba Aforika.Diketsahalo tsena di tla fihla sehlohlolong ka la 25 Motsheanong 2017 moo Moporesidente Zuma a tla hlophisang dijo tsa motsheare ntlong ya baeti ya Boporesidente ya Sefako Makgatho. Ba memetsweng dijong e tla ba baetapele ba mekgatlo ya melata ba dulang ka hara Aforika Borwa bao Moporesidente a kopaneng le bona ka selemo sa 2015.9. Tshebediso ya Lebotho la Naha la Tshireletso (SANDF)9.1. Kabinete e amohela qeto ya Moporesidente Jacob Zuma ya hoatolosa ho sebediswa ha ditho tsa SANDF ho la Rephabliki ya Demokerasi ya Congo (DRC).Sena ke mohato wa ho nyehela bakeng sa kgotso le botsitso kontinenteng ya Aforika mme ka ho qolleha lebatoweng la rona ho imatahantswe le maitlamo a rona a matjhaba le leano la rona la matjhaba la ho nyehela bakeng sa Aforika e betere le lefatshe le betere.9.2. Palo e etsang 1371 ya ditho tsa SANDF di sebediswa ka hara DRC ho tshehetsa Morero wa Mokgatlo wa Matjhaba a Kopaneng (UN) wa Botsitso. Ho sebediswa ha bona ho atolositswe ho tloha ka la 01 Mmesa 2017 ho isa ho la 31 Hlakubele 2018.9.3. Tshebediso ya rona ya sesole kontinentengbakeng sa tshehetso e tswelang pele ya metjha ya lebatowa le kontinente bakeng sa ho arabela le ho rarolla dikoduwa, ho kgothaletsa kgotso le polokeho, ho matlafatsa momahano ya lebatowa, e eketsa ka bokgabane ba kgwebisano ya ka hara Aforika le ho sebeletsa ntshetsopele ya moshwelella ka hara Aforika.10. Ditlotlo tsa naha10.1. Kabinete e thoholetsa bohle baamohedi ba Ditlotlo tsa Naha tsa selemo sa 2017. Selemong sena sa OR Tambo ba re bontshitse matla a ho sebeletsa ho lebisang ho Aforika Borwa e betere le setjhaba se betere. Re fumana kgothatso ho tswa ho diphihlello tsa bona, boitelo ba bona, lerato le maikemisetso a bona a ho ntshetsapele botho.Tlotlo ya Ikhamanga ya Gauta (1),Tlotlo ya Ikhamanga ya Silifera (7),Tloto ya Ikhamanga ya Boronse (1),Tlotlo ya Baobab ya Gauta(1),Tlotlo ya Baobab ya Silifera (2),Tlotlo ya Baobab ya Boronse(2),Tlotlo ya Luthuli ya Silifera (29),Tlotlo ya Luthuli ya Boronse (1),Tlotlo ya Mapungubwe ya Silifera (2),Tlotlo ya Metswalle ya OR Tambo ya Gauta (1).10.2. Ho lokollwa ha Tlaleho yabo-17th ya Khomishene ya Tekatekano Mesebetsing ke Letona la Mesebetsi, Mofumahadi Mildred Oliphant e bontsha monyebe o tletseng manganga wa diphethoho dibakeng tsa mosebetsi tse fapafapaneng ka hara mmaraka wa basebetsi wa Aforika Borwa.Tlaleho e bontsha hore re sa le hole le ho fihlella lebotho la basebetsi le emelang ka nnete setjhaba sa bo rona. Batho ba batsho, Basadi le Batho ba Phelang ka Boqhwala ba dula ba ntse ba hlahella hanyenyane mekgahlelong kaofela ya Tekatekano Mesebetsing.10.3. Tlaleho e bontshitse hore makgowa a tshwere 68% ya mesebetsi e ka hodimo ya botsamaisi ya nahamakaleng a mmuso le a poraefete, e leng makgetlo a tsheletseng ho feta sehlopha se ntseng se le dilemong tsa ho sebetsa. Batho ba batsho ba etsa feela 14.4%ya mesebetsi e ka hodimo ya botsamaisi.10.4. Ha re sheba hore ho na le tlhokeho e potlakileng ya ho fetola moruo le ho netefatsa kgolo e kenyeletsang batho kaofela, sena ha se a lekana hohang. Kabinete e amohela phatlalatso ya Letona la Mesebetsi ya hore lefapha le lohotha ho nka mehato e matla bakeng sa ho se imatahanye.11. Melaetsa ya thoholetso le ya matshediso11.1. Kabinete e ipapisa le Moporesidente Jacob Zuma mabapi le ho thoholetsa Monghadi Emmanuel Macron, Moporesidente ya tla nka marapo a Rephabliki ya Fora, ho latela tlholo ya hae ka la 7 Motsheanong 2017 ya dikgetho tsa boporesidente tsa Fora.Aforika Borwa e lebeletse ho sebetsa mmoho le mmuso wa Fora tlasa boetapele ba Monghadi Macron ho matlafatsa maqhama a ntseng a le matla a sepolotiki, a moruo le kgwebisano pakeng tsa Aforika Borwa le Fora.11.2. Kabinete e thoholetsa ramotse wa mehleng wa Johannesburg, le modulasetulo wa Mokgatlo wa Mebuso ya Lehae wa Aforika Borwa (SALGA), Parks Tau ka ho thonngwa jwaloka modulasetulo-mmoho wa Phanele ya Boemo bo Hodimo e Ikemetseng ya UN ho disa bohlwahlwa ba Habitat III.Lenaneo lena le ile la amohelwa ke UN ho tsoseletsa boitlamo ba lefatshe mabapi le kgodiso ya moshwelella ya dibaka tsa ditoropo.11.3. Lefapha la Dikgwebo le Diindaseteri (dti) le hapilekgau ya mopepesi ya hlwahlwa ka ho fetisisa wa molata ho Dipontsho tsa Kgwebisano ya Matjhaba ya Zimbabwe (ZITF) yabo-58.Sena se ananela mekutu e babatsehang ya Sehlopha sa Aforika Borwa mabapi le ho netefatsa boitlamo ba naha ba ho aha bolekane le Zimbabwe mme sena se hlahisitse dikuno tsa moruo tse neng di labalabelwa.11.4. Kabinete e fetiseditse matshediso ho mmuso le batho ba Riphabliki ya Tanzania mabapi le kotsi ya bese e nyarosang e bakileng mafu a batho ba 36, moo ba 33 e leng bana.12. DithonyoDithonyo kaofela di lokela ho netefatswa ka mangolo a thuto le tumellano e amehang.12.1. Ditho tsa Boto ho Boto e Ikemetseng ya Taolo ya Bahlakisi ba Ditjhelete:Mofumahadi Amanda L Mazibuko (o thontswe hape);Monghadi Abel Dlamini (o thontswe hape);Monghadi Thiru Pillay (o thontswe hape);Mofumahadi Nkabaneng T Mashile;Mofumahadi Zuziwe Ntsalaze;Monghadi Mohamad I Motala;Monghadi Madoda A Petros; leMofumahadi Martie J Janse van Rensburg12.2. Ho thonngwa hape ha Monghadi Cedric Monwabisi Masondo jwaloka Motsamaisi le Motsamaisi wa Phethahatso wa Mokgatlo wa Inshorense ya Dikotsi tse Ikgethang (SASRIA) tsaDikgwebo tsa Mmuso.Dipotso:Mofumahadi Phumla WilliamsMohala: 083501 0139"
 Pehelo ya Kopano ya Kabinete ya la 24 Motsheanong 2017,25 May 2017,https://www.gov.za/speeches/statement-cabinet-meeting-24-may-2017-25-may-2017-0000,https://www.gov.za/st/speeches/statement-cabinet-meeting-24-may-2017-25-may-2017-0000,"Kabinete e kopane ka Laboraro, la 24 Motsheanong 2017, Tuynhuys, Motse Kapa.1. Dintlha Tsa Hajwale1.1. Kabinete e tshwenyehile ka diketsahalo tse ntseng di phahama tsa tlhekefetso le merusu kgahlanong le basadi ka hara setjhaba sa bo rona. Diketsahalo tsa haufinyana tjena tsa merusu ya balekane ba ratanang di bonahetse ha basadi ba sebete ba ema ka maoto ho bua kgahlanong le kgatikelo ya ditokelo tsa bona.1.2. Kabinete e ananela hore jwaloka naha re ntse re tswela pele ho ba le setjhaba se laolwang ke banna mme ke kahoo ho nang le boipiletso ba hore ho sebetswe ho feta bakeng sa ho lwantsha koduwa ya dipolao tsa basadi le kgwebisano ka batho.1.3. Kabinete e ipiletsa ho makala kaofela a setjhaba ho ipopa bakeng sa ho lwantsha koduwa ena, ho hanyetsana le mokgwa ofe kapa ofe wa merusu e etswang kgahlanong le basadi le bana, le ho sebetsa le sepolesa le tsamaiso ya toka bakeng sa ho tshwara baetsi ba diketso tsena.1.4. Moporesidente Jacob Zuma o entse boipiletso ba hore ho emiswe ka tlhekefetso ya basadi le bana e ntseng e tswela pele. Kabinete e laetse Sehlopha sa Tshireletso ya Kahisano, sa Ntshetsopele ya Badudi le Setjhaba ho tla ka lenaneo la tshebetso le tla kgannela naha ntweng ya ho emisa ka tlhekefetso ya basadi le bana.1.5. Kabinete e amohela sephetho sa Aforika Borwa sa Tekolo ya Maemo a Setjhaba ka Kakaretso le a Bophelo bo Botle ya 2016 e entsweng ke Lefapha la Dipalopalo la Aforika Borwa (Stats SA), e methang maemo a bophelo bo botle ba maAforika Borwa, le phihlello le boleng ba mananeo a bophelo bo botle. Tekolo ena hara tse ding e tlaleha hore ho na le phokotseho ya 20% ya ho shwa ha masea le phokotseho ya 11% palong ya basadi le banna ba tsubang.Sephetho sena se bontsha hore maitshunyako a maano a behilweng ke tsamaiso ya Moporesidente Zuma a beha ditholwana tse ntle.Kabinete, le ha ho le jwalo, e tshwenyehile ka palo ya maAforika Borwa e ntseng e tswela pele ho kena thobalanong e sa tshireletsehang le balekane ba bangata. Se ka etsang 32% le 42% ya basadi le banna ka tatelano se bontshitse hore ha ba e so ka ba kenela diteko tsa HIV leha mmuso o entse mekutu ya ho hlahisa temoso ka ho kenela diteko tsa HIV.Kabinete e etsa kgoeletso ho maAforika Borwa kaofela ho nka boikarabelo bakeng sa bophelo ba bona bo botle le boitekanelo, ho kena thobalanong e tshireletsehileng le ho dula ba kenela diteko tsa HIV le mafu kaofela a tshwaetsanang le a sa tshwaetsaneng.1.6. Kabinete e ipiletsa ho batswadi le bahlokomedi ho netefatsa hore bana ba bona ba thola diente kgahlanong le mafu a bana. Kabinete e dula e itlamme mabapi le ho etsa bonnete ba hore bana ba sireletsehile bakeng sa ho fedisa mahloko a tshwaetsanang a behang bophelo ba bana kotsing. Kabinete e tiisetsa batswadi le bahlokomedi hore meriana e fanwang ke Lefapha la Bophelo bo Botle e bolokehile.1.7. Kabinete e amohetse mokgahlelo wa pele o tsoseleditsweng wa Setsi sa Diindaseteri sa Vulindlela Heights Mthatha ho la Kapa Botjhabela. Sena ke karolo ya Lenaneo la Tsoseletso ya Diphaka tsa Diindaseteri. Ke ya bobedi ya mofuta wa yona ho la Kapa Botjhabela le ho ba ya botshelela ya diphaka tse ntseng di tsoseletswa ho phatlalla le naha.Mmuso o tsoseletsa diphaka tsa diindaseteri ho matlafatsa tlhahiso ya mesebetsi le ho netefatsa kgolo e kenyeletsang. Ho suthisa mesebetsi ya moruo ho tloha ditsing tsa metse ya ditoropo hape ke karolo ya mekutu ya mmuso ya ho tlisa diphethoho moruong.Tlhahisoleseding e mabapi le kamoo o ka nkang monyetla wa menyetla e teng diphakeng tsa rona tsa diindaseteri, ho fihlella tshehetso ya mmuso le mananeo a ditsiane, le menyetla ya matsete makaleng a fapafapaneng e a fumaneha ho www.thedti.gov.za kapa ka Setsi sa Mehala sa Lefapha Dikgwebo le Diindaseteri (dti) ho 0861 843 384.1.8. Kabinete e lemohile ka maswabi qeto ya General Motors South Africa (GMSA) (Pty) Ltd ya ho fedisa tlhahiso le thekiso ya makoloi a Chevrolet ka hara naha.Sena se fupere ditlamorao tse bohloko bakeng sa ba tla lahlehelwa ke mesebetsi ya bona le bakeng sa moruo wa rona.Mmuso o dula o itlamme bakeng sa ho tshehetsa lekala la naha la tlhahiso ya makoloi, e leng le hlokolosi bakeng sa moruo le tlhahiso ya mesebetsi.Ba dti ba tswela pele ho sebetsa le bankakarolo kaofela ho bebofatsa sekgahla sa sena. Bakeng sa ho eketsa tlhahiso, tlhahiso ya mesebetsi le matlafatso ya dihlahiswa tse rekiswang ka ntle, haufinyana tjena re thakgotse mokgahlelo wa borobong wa Moralo wa Leano la Tshebetso la Diindaseteri (IPAP) bakeng sa ho tataisa mesebetsi ya rona. Kabinete e ananela hore Isuzu, eo esale e le selekaneng le GMSA ka dilemo tse ngata ka hara Aforika Borwa, e tla nka ditshebetso tsa GMSA.1.9. Kabinete e lemohile ho mpefala ha maemo a komello ka hara Kapa Bophirima le Kapa Botjhabela. Kabinete e ipiletsa ho badudi ho tshehetsa dithibelo tsa tshebediso ya metsi tse tsebahaditsweng ke diporofense.Moifo o bopilweng ka bahlanka ho tswa ho Lefapha la Metsi le Tsamaiso ya Dikgwerekgwere, Komiti ya Naha ya Taolo ya Dikoduwa o sebetsa mmoho le diporofense le mmuso wa lehae, esale o phathahane mabapi le ho netefatsa hore ditharollo tsa nako e kgutshwanyane ho isa ho tsa nako e bohareng di a akofiswa bakeng sa ho tiisetsa polokeho ya metsi ya porofense bakeng sa nako e telele.Kabinete e ipiletsa ho maAforika Borwa kaofela ho kenyeletswa basebedisi ba malapeng, dikgwebo, lekala la merafo, makala a eneji le a temo ho sebetsa mmoho le ho sebedisa metsi ka polokeho.1.10. Kabinete e amohetse tokomane ya dipuisano e lokolotsweng ya Lewa Kgahlanong le Bobodu, e tla matlafatsa Lewa la Naha le Kgahlanong le Bobodu. Kabinete e mema setjhaba ho etsa diphehiso tse ngotsweng ka websaete ya Lefapha la Meralo, Bodisa le Tlhatlhobo ya Tshebetso: www.dpme.gov.za.Ntwa kgahlanong le bobodu e dula e le e nngwe ya dintlha tse ka sehlohlolong tsa mmuso. Bobodu le ho nyehla ha seriti ho ka bobedi makala a mmuso le a poraefete di na le kgahlamelo e kotsi hodima ntshetsopele ya naha ya bo rona.1.11. Kabinete e hlahisitse ngongoreho ka tlhaselo ya lefatshe ka marangrang a dikgokahano ya haufinyana tjena, e tlalehilweng e le tlhaselo e kgolo ka ho fetisisa ho fihlela hajwale.Kabinete e kgothaletsa maAforika Borwa kaofela ho nka mehato ya tlhokomelo ha ba sebedisa mekgwa ya dikgokahanyo ya elektroniki le ho etsa ditumellano.Ho sebedisa disebediswa tsa antivaerase ya khomphyutha kgafetsa tse tla hlahloba tikoloho e sa lokang inthaneteng le tsona di a kgothaletswa.1.12. Kabinete e ngongorehile ka tse ntseng di etsahala haufinyana tjena Eskom. Kabinete e ananela hore taba ya ho hirwa hape ha Monghadi Brian Molefe jwaloka Mohlanka e Moholo wa Phethahatso (CEO) wa Eskom e makgotleng a dinyewe le ka hara Palamente, mme ka hona e tla hlompha ditsamaiso tsena.Moporesidente, le ha ho le jwalo, o thehile Komiti e Kopanetsweng ya Matona (IMC) e bopilweng ka Letona la Dikgwebo tsa Mmuso, la Eneji, la Ditjhelete le la Toka le Ditshebeletso tsa Tlhabollo ya Batshwaruwa. IMC e kopuwe ho bokeletsa dintlha mabapi le ho tataisa Kabinete kamoo e tla sebetsanang le dintlha tse jwalo nakong e tlang. Moetapele ke Letona la Toka le Ditshebeletso tsa Tlhabollo ya Batshwaruwa, Monghadi Michael Masutha.2. Diqeto tsa kabinete2.1. Kabinete e tjhaelletse monwana phatlalatso ya Tjhata e Shebilweng Botjha ya Matlafatso e Pharaletseng ya Batho ba Batsho Moruong bakeng sa Indaseteri ya Aforika Borwa ya Merafo le Diminerale ka selemo sa 2017.Letona la Mehlodi ya Diminerale Mosebenzi Zwane o tla fana ka tsebiso hang feela ha tjhata e se e kentswe koranteng ya mmuso.2.2. Kabinete e amohetse Moralo wa Naha wa Maqhubu a Radio wa selemo sa 2017 o tjhaelletsweng monwana ke Lefapha la Meralo ya Motheo ya Dikgokahanyo le Ditshebeletso tsa Poso. Ho ajwa ha maqhubu ke Pitso ya Lefatshe ya Dikgokahanyo tsa Radio ho na le kgahlamelo ya bohlokwa kgolong ya moruo wa Aforika Borwa.Moralo wa Naha wa Maqhubu a Radio wa selemo sa 2017 ke mohlodi o pharaletseng wa kabo ya ho phatlalla ha maqhubu a radio bakeng sa ditshebeletso tse fapaneng tsa dikgokahanyo tsa radio. Moralo o shebilweng botjha wa Naha wa Maqhubu a Radio wa selemo sa 2017 o netefatsa hore Aforika Borwa e matahantswe le Melawana ya Matjhaba ya Radio e tjhaelletsweng monwana e ileng ya amohelwa ka selemo sa 2015 ho Pitso ya Matjhaba ya Meralo ya Motheo ya Dikgokahanyo (ITU).2.3. Kabinete e tjhaelletse monwana Lewa la Boipaballo ba ka hara Naha ba Metsing. Lewa lena, ka Bolaudi ba Boipaballo ba Mawatleng ba Aforika Borwa, le beha maemo le ho ntlafatsa ditsamaiso mabapi le ho dumella le ho etsa ditlhophiso tsa dilaesense bakeng sa diketswana tse sebedisang ditsela tsa rona tsa metsi tsa ka hara naha. Sena se tla netefatsa boipaballo ba dikepe tse nyenyane ditseleng tsa ka hara naha tsa metsi tsa Aforika Borwa.2.4. Kabinete e tjhaelletse monwana Lewa la Mebila la Tsamaiso ya Dithoto. Lewa lena le rerile ho hlahisa moralo o kopanetsweng wa taolo le tshebetso, o tla kgontsha Aforika Borwa ho fihlella maemo a hlwahlwa ka ho fetisisa a matjhaba a ditshebetso tsa mebila ya tsamaiso ya dithoto.Dikgothaletso leweng lena di tla matlafatsa bohlwahlwa ba qobello, ho hodisa boipaballo mebileng, ho matlafatsa tshireletso ya meralo ya motheo, ho fokotsa dikgahlamelo tsa tikoloho, le ho bopa moralo o kopanetsweng wa phehisano e laolwang ho ya ka boleng boo ka hara lekala la tsamaiso ya dithoto le ka tswelang pele ho sebeletsa ditlhoko tsa moruo wa Aforika Borwa.2.5. Kabinete e tjhaelletse monwana meralo ya Khamphani ya Mente ya Aforika Borwa bakeng sa dikhoine tsa sehopotso le tse tla sebediswa tsa dilemo tsa 2017 le 2018.Ka tshebedisano le Kabinete, ho hlahisitswe letoto le letjha le emelang botjhaba, tokoloho le demokerasi tlasa mookotaba:  Re keteka Aforika Borwa . Tswalo ya Molwanedi wa Tokoloho ya dilemo di lekgolo Oliver Reginald Tambo e kgethilwe e le sehlooho sa pele se tla bontshwa.Ho hlahiswa ha R50 (1aonse, silifera ya seteling) e ntjha ya khoene, R500 (1aonse, 24 dikharata tsa gauta) ya khoene le R50 (metale wa motheo) ya khoene ho keteka sehopotso sa dilemo tse 100 tsa letsatsi la tswalo la OR Tambo.2.5.1. Meralo ya letoto la dikhoene tse latelang tsa dilemo tsa 2017 le 2018 tsa sehopotso di hlahisitswe:a. Letoto la dikhoene la selemo sa 2017: Mokete wa Dilemo tse Lekgolo tsa Oliver Reginald Tambo;b. Dikhoene tse tla sebediswa naheng tsa selemo sa 2017: khoene ya R5 e bontshang Tlotlo ya Metswalle ya OR Tambo;c. Letoto la dikhoene la selemo sa 2017 la Protea: Bophelo ba Mohale   Nelson Mandela;d. Letoto la dikhoene tsa 2017 tsa R1: Dihahabi tsa Aforika Borwa   Marabe;e. Letoto la dikhoene tsa selemo sa 2018 la Mokgatlo wa Thuto, Saense le Botjhaba wa Mokgatlo wa Matjhaba a Kopaneng (UNESCO) la Motho le Sebaka sa Bophelo: Resefe ya Sebaka sa Bophelo ya Waterberg;f. Letoto la dikhoene la selemo sa 2018: Mokgatlo wa Naha wa Sebopeho sa Naha  Boikitlaetso ba Dikatse tse Kgolo    Tau;g. Dikhoene tsa selemo sa 2018: FIFA World Cup RussiaTM.3. Diketsahalo tse tlang3.1. Kabinete e ipiletsa ho maAforika Borwa kaofela ho tshehetsa Beke ya Tshireletso ya Bana ho tloha ka la 28 Motsheanong ho isa ka la 4 Phuptjane tlasa mookotaba:  Bohle ha re tshireletseng bana bakeng sa ho ntshetsa Aforika Borwa pele . Tshireletso ya bana ba rona ke mosebetsi le boikarabelo ba maAforika Borwa kaofela; batswadi, bahlokomedi, batho ka bo mong le badudi.Jwaloka ka setjhaba, ke mosebetsi wa rona ho etsa ho hongata ho netefatsa hore ba tsietsing ka ho fetisisa ka hara setjhaba sa rona ha ba hlekefetswe. Ho diatleng tsa rona ho kgina motsamao wa ho nyahlatsa, ho hlekefetsa, merusu le ho ja bana tsuo.Kabinete e kgothaletsa makala oohle a setjhaba ho sebetsa mmoho bakeng sa ho bopa metse e bolokehileng le ho itekanela hore bana ba rona e tle e be batho setjhabeng.3.2. Nakong ya mokete wa dilemo tse lekgolo tsa OR Tambo, Aforika Borwa e tla tshwaya Kgwedi ya Batjha ka Phuptjane 2017 tlasa mookotaba:  Selemo sa OR Tambo: Re ntshetsapele Bonkakarolo ba Batjha Moruong. Kgweding eo kaofela mmuso o tla kenela diketsahalo tse mmalwa ho kenyeletswa dipontsho tsa batjha, dipuisano le dibaka tsa baetapele ba dikgwebo ba batjha ho pepesa menyetla e teng bakeng sa batjha, le ho ba hlohlelletsa ho ikgapela ditlwaelo tsa thuto le boetapele tsa OR Tambo.Kabinete e kgothaletsa batjha bohle ho fihlella mananeo a fapafapaneng a tshehetso le thuto ao mmuso o a hlahisitseng bakeng sa ho ntlafatsa menyetla le ho ntshetsapele bonkakarolo ba bona moruong.3.3. Kabinete e ipiletsa ho bahiri ho nka karolo kgoeletsong ya tloho le ngwana wa ngwanana mosebetsing ka la 25 le la 26 Motsheanong. Sepheo ke ho hlahisetsa banana ba etsang Kereiti 10 ho ya ho 12 makala a fapaneng a thuto.3.4. Moporesidente Zuma ka Labone, la 25 Motsheanong 2017, o tla tshwara mokete wa naha wa selemo sa 2017 wa Letsatsi la Aforika Ntlong ya Baeti ba Boporesidente ya Sefako Makgatho Pretoria. Sena ke phethelo ya diketsahalo le mananeo a tshwayang Kgwedi ya Aforika tlasa mookotaba:  Selemo sa OR Tambo: Re aha Aforika e Betere le Lefatshe le Betere . Sehopotso sa selemo ka seng sa Letsatsi la Aforika se tshwaya ho thehwa ha Mokgatlo wa Kopano ya Aforika (OAU) ka selemo sa 1963.Ha re phethela Kgwedi ya Aforika, Kabinete e ipiletsa ho maAforika Borwa kaofela le maAforika a bo rona a dulang ka hara Aforika Borwa le dibakeng tse ding ka hara kontinente ho netefatsa tswelopele ya lebatowa la rona le Aforika ka bophara.Ho mahetleng a bohle ba dulang ka hara meedi ya rona, maAforika Borwa le melata ka ho tshwana ho imatahanya le melao ya naha. Mmoho re lokela ho lwantsha koduwa ya kgwebisano ka batho, dikwetelo, le tlhekefetso ya basadi le bana.4. Melaetsa ya thoholetso4.1. Kabinete e thoholetsa moifo wa bongaka wa Yunivesithi ya Stellenbosch le Sepetlele sa Dithuto sa Tygerberg o bopilweng ka Moporofesara Andre van der Merwe, Ngaka Alexander Zuhlke, Moporofesara Rafique Moosa, Ngaka Amir Zarrabi le Ngaka Zamira Keyser. Haufinyana tjena ba entse oporeishene ya bobedi ya ho kenya setho sa botona, hore e be setsi sa pele sa bongaka sa ho etsa mosebetsi ona habedi. Katleho ya ketsahalo ena matsohong a moifo wa oporeishene ena ke bopaki ba boitsebelo ba boemo bo hodimo le botsebi bo teng ka hara lekala la kalafo ka hara Aforika Borwa.4.2. Kabinete e thoholeditse Phaka ya Mokgwabo ya iSimangaliso bakeng sa ho amohela Kgau ya Boqhetseke ba Tlhatlhobo ho tswa ho Setheo sa Bahlanka ba Tshebediso ya Ditjhelete sa Aforika Borwa (SAICA) ka Dikgau tsa Boqhetseke ho Lekala la Mmuso pejana kgweding ena. Kgau ena ke kananelo ya Phaka ya ho fumana bohlahlobi ba ditjhelete bo hlokang sekodi bakeng sa dilemo tse hlano ka tatelano. iSimangaliso e ile ya tsebahatswa e le Setsha sa pele sa Lefatshe sa Botjhaba ka Tshitwe 1999.4.3. Kabinete e thoholetsa lenaneo la Working on Fire mabapi le ho amohela polaka ho tswa ho Mmuso wa Alberta Canada e le sehopotso sa thuso e fannweng ke lenaneo lena mabapi le ho laola mello ya hlaha ka hara Porofense ya bona ka selemo sa 2016. Working on Fire ke Lenaneo la Katoloso ya Mesebetsi ya Setjhaba (EPWP) le reretsweng bakeng sa ho fana ka menyetla ya mosebetsi ho banna le basadi ba batjha.5. Melaetsa ya matshediso5.1. Kabinete e ipapisa le Moporesidente Zuma le badudi ba matjhaba ka ho tshwela ka mathe ka matla tlhaselo ya boferekanyi Sebakeng sa Boithabiso sa Manchester ho la Manchester Engelane, e bakileng mafu a madimabe le ditemalo tsa bana ba bangata le batjha.Kabinete e fetisetsa matshediso a yona ho mmuso le batho ba United Kingdom, ka ho qolleha malapa le baratuwa ba ba hlokahetseng, le ho lakaletsa ba lemetseng ho fola kapele. Diketsahalo tsa merusu le bojelathoko ha di na sebaka ka hara setjhaba le ho fupara tshoso bakeng sa kgotso, polokeho le ntshetsopele.Dipotso:Mofumahadi Phumla WilliamsMohala: 083 501 0139"
Pehelo ya kopano ya Kabinete ya la 7 Phuptjane 2017,8 Jun 2017,https://www.gov.za/speeches/statement-cabinet-meeting-7-june-2017-8-jun-2017-0000,https://www.gov.za/st/speeches/statement-cabinet-meeting-7-june-2017-8-jun-2017-0000,"Kabinete e kopane ka Laboraro, la 7 Phuptjane 2017, Tuynhuys, Motse Kapa.1. DINTLHA TSA HAJWALE Kabinete e boeletsa kgoeletso ya Moporesidente Jacob Zuma bakeng sa hore maAforika Borwa a ipope kgahlanong le dikgoka le tlhekefetso ya basadi le bana, le ho ipiletsa ho maAforika Borwa kaofela ho nka mehato e potlakileng ho fedisa koduwa ena ka hara metse ya bo rona. Sena se latela leeto la Moporesidente Elsies River ho la Motse Kapa mabapi le ho tshehetsa Imbizo ya Ntwa e kgahlanong le Botlokotsebe. Leeto lena hape le hlakisitse ho ba kotsing ha basadi le bana ka hara setjhaba sa rona.Moporesidente o ikemiseditse ho kgutlela sebakeng seo ho ya fatisisa diphephetso tse ngata tsa botlokotsebe le dipolao, ka ho qolleha tsa bana le kamoo balaodi ba qobello ya molao ba ka ntlafatsang ditshebeletso tsa bona ho badudi.1.2 Kabinete e amohela ho lokollwa ha Diphuputso tse Akaretsang tsa Malapa tsa selemo sa 2016, tse tswellang ho bontsha kgatelopele mabapi le ho kenngwa tshebetsong ha mananeo a mmuso a ho ntlafatsa maphelo a maAforika Borwa, haholoholo badudi ba neng ba tingwe menyetla pele. Dipalopalo di bontsha hore mmuso e etsa menyabuketso mabapi le ho fana ka bodulo, moo malapa a maAforika Borwa a dulang ka hara matlo a  RDP  kapa matlo a tsheheditsweng ke mmuso a phahameng ho tloha ho 5% ka selemo sa 2002 ho ya ho 13,5% ka selemo sa 2016. Diphuphutso tsena hape di bontsha hore mananeo a mmuso a thuso ya kahisano a supa keketseho ho tloha ho 12,7% ka selemo sa 2003 ho ya ho 29,7% ka selemo sa 2016.Hape ho na le keketseho e bonahalang ho phumantsho ya metsi, motlakase le tsamaiso ya dikgwerekgwere, e leng letshwao la bohlokwa bakeng sa maikemisetso a Mmuso wa Aforika Borwa wa ho lokisa dimpe tsa mmuso wa kgethollo le ho fana ka ditshebeletso tsa mantlha ho batho kaofela.Kabinete, leha ho le jwalo, e lemohile hore ha boingodiso thutong e phahameng bo ntse bo eketseha, leha e le ka monyebe, ebile feela 3,3% ya maAforika Borwa a ba Batsho a dilemong tse 18 ho ya ho tse 29 a neng a ithuta papisong le 18,8% ya baithuti ba maIndia/maAsia le 17,5% ya makgowa sehlopheng sa ba dilemong tsena. Ke feela 3,5% ya ba Mmala ba neng ba ithuta nakong ya selemo sa 2016.Diphuputso ho ya pele di supile phokotseho ho tloha ho 23,8% ho ya ho 11,8% ya malapa a neng a phela ka tlala, e leng se bontshang kgatelopele mabapi le ho shebana le malapa a phelang bofutsaneng bo feteletseng.1.3 Kabinete e lemohile Diphuputso tsa Kotara ka Nngwe tsa Lebotho la Basebetsi bakeng sa kotara ya pele ya selemo tse bontshitseng hore moruo o ekeditse mesebetsi ka mesebetsi e 144 000. Dipalo tsena di thuntheditswe ke keketseho ya batho ba neng ba batla mosebetsi ba 433 000. Kabinete e thathiselleditse boitlamo ba yona ba ho tswela pele ho theha selekane le lefapha la poraefete le basebetsi maitekong a yona a ho sebetsana le diphephetso tsa naha tsa tlhokeho ya mesebetsi.1.4 Kabinete e amohela ho thakgolwa ha Phaka ya Diindaseteri ya Babelegi e ntjhafaditsweng ho la Hammanskraal jwaloka karolo ya meralo ya mmuso ya ho akofisa ntshetsopele ya moruo le tlhahiso ya mesebetsi sebakeng seo. Porojeke ena ya R42-milione ke karolo ya mmuso ya Lenaneo la Tsoseletso ya Diphaka Tsa Diindaseteri le e nngwe ya diphaka tse tsheletseng tse ntseng di tsoseletswa ho phatlalla le naha bakeng sa ntshetsopele e pharaletseng ya moruo le diindaseteri.Kabinete e kgothaletsa diindaseteri le dikgwebo tsa lehae ho sekaseka ho atolosetsa ditshebetso tsa bona ho ya sebakeng sena sa diindaseteri bakeng sa ho fumantshwa mekgwa e fapafapaneng ya tshehetso e teng bakeng sa ho hodisa dikgwebo tsa bona ho ya pele.1.5 Kabinete e tsebisitswe ke Letona la Ditjhelete, Monghadi Malusi Gigaba, mabapi le dipalo tsa moraorao tsa Palohohle ya Dihlahiswa tsa Aforika Borwa (GDP), e honyetseng ka 0,7% kotareng ya pele ya selemo sa 2017. Sephetho sena sa GDP se mpefetseng ho feta kamoo ho neng ho lebeletswe se tlase haholo ho feta Tjhebobotjha ya Ditekanyetso tsa selemo sa 2017, e neng e lepile kgolo ya GDP ya selemo sa 2017 ho ba 1,3%. Sena se bakuwe ke, hara tse ding, ho honyela ha tlhahiso, kgwebisano, diindaseteri tsa phano ya dijo le bodulo.Leha ho le jwalo moruo o ile wa tshehetswa ke kgolo merafong le diindasetering tsa dikwari e eketsehileng ka 12.8%. Diindaseteri tsa temo, meru le ditlhapi di ile tsa hlasimoloha kotareng ya pele ya selemo sa 2017 ka keketseho ya 22,2%.Ho na le matshwao a tshepisang a hore naha e ka itseka bakeng sa ho matlafatsa tjhebahalo ya yona ya kgolo ya moruo. Tsena di kenyeletsa kgolo ya ho kenella lefatsheng, ho tsitsisa ditheko tsa phahlo, maemo a matle a tlelaemete, phepelo e tshepahalang ya motlakase le dikamano tse batlang di tsitsitse tsa basebetsi.Jwaloka taba e potlakileng, Kabinete e ipiletsa ho dikgwebo, basebetsi le setjhaba ka kakaretso ho theha selekane le mmuso bakeng sa ho matlafatsa lenaneo la rona la kgolo le ho ntlafatsa tshepahalo bakeng sa ho kgina ho fokola le ho beha moruo maemong a batlang a phahame, ho fihlella kgolo ya moruo e kenyeletsang. Ntlheng ena Letona la Ditjhelete le tla kopana le baetapele ba dikgwebo ka morero wa ho bopa mawa a ho lwantsha ho putlama ha moruo le ho fihlella kgolo e kenyeletsang.Kabinete e tjhaelletse monwana kopano ya boraditaba le Letona la Ditjhelete bakeng sa ho arolelana le maAforika Borwa maitshunyako ao mmuso o tla a etsang ka hara meralo ya ditekanyetso tsa hajwale. Kabinete hape e thathiselletsa moralo o amohetsweng wa ditekanyetso bakeng sa naha.1.6 Lekala la tekolo la Fitch le la Standard & Poor s a thathiselleditse ditekolo tsa Aforika Borwa tsa mekitlane ya ditjhelete tsa maatjhabeng tsa nako e telele tsa  BB+ .Sena se tla hara nako eo dipuisano tsa Letona Gigaba le lekala la poraefete bakeng sa ho netefatsa hore mosebetsi o kopanetsweng wa mmuso, dikgwebo, basebetsi le setjhaba ka kakaretso di ntseng di tswela pele, le hore maitlamo a entsweng a ya phethahatswa.Kabinete e boeletsa hore maAforika Borwa a lokela ho tswela pele ho sebetsa e le ntho e le nngwe, haholoholo dinakong tse thata le ho sebetsa ka thata ho feta ho netefatsa hore naha e tseke maemo a yona a tekolo ya matsete.1.7 Kabinete e ananela ditherisano tse thakgolwang kgetlo la pele tsa Komiti e Kopanetsweng ya Tsamaiso bakeng sa Mmaraka o Tshwanang wa Borwa (MERCOSUR) le Mokgatlo wa Lekgetho la Madiboho a Dinaha tsa Aforika e Borwa (SACU (SACU) tse neng di tshwerwe haufinyana tjena ka hara naha.Mekga e dumellane hore ka kopanelo e tla sekaseka menyetla ya ho hodisa Tumellano e ka Sehloohong ya Kgwebisano (PTA) ya MERCOSUR-SACU ka ho kenyeletsa makala a yona a kgodiso ya kgwebisano, mekgatlo ya kgwebo, lekala la poraefete, le matlo a bona a bonqosa le dikantoro tsa matjhabeng ka ho latelana. PTA ya MERCOSUR-SACU e neha ba romellang thepa ya lehae ka ntle monyetla wa ho kenella mmarakeng wa batho ba fetang 280-milione.Kabinete e ipiletsa ho ba romellang thepa ka ntle ho nka monyetla ona wa PTA kaha jwale dihlahiswa tsa mona hae di kgona ho kena lepatlelong la MERCOSUR ka dikgahla tse kgothaletswang tsa lekgetho.1.8 Kabinete e hlahisitse tshwabo ya yona ka qeto ya Amerika (USA) ya ho ikgula Tumellanong ya Paris.Tumellano ya Paris, e tla sebetsa ka botlalo ka selemo sa 2020, e thehilwe hodima dinyehelo tse tekilweng ke dinaha ka botsona mabapi le merero ya lefatshe eo ho dumellanweng ka kopanelo ka yona.Aforika Borwa e ipileditse ho USA ho sekaseka botjha boemo ba yona le ho itlama botjha tsamaisong e kopanetsweng ke dinaha ka bongata.1.9 Memorandamo wa Kutlwano (MoU) pakeng tsa Novartis, Lekgotla la Aforika Borwa la Diphuputso tsa Bongaka le Lefapha la Saense le Thekenoloji, o betla tsela ya ho matlafatsa mothamo le boleng ba diteko tsa bongaka le ho aha bokgoni ba diphuputso ka hara kontinente.Tumellano e tla thusa bakeng sa mananeo a kopanetsweng a diphuputso mahlokong a kgethilweng a tshwaetsanang le a sa tshwaetsaneng, ho ntlafatsa phumantsho ya bakudi ba Aforika Borwa ya meriana e ntjhafatsang, le ho aha bokgoni ba naha le ba kontinente ba diphuputso le ntshetsopele.Kabinete e dumela hore ho na le sebaka bakeng sa bolekane bo eketsehileng ba mmuso le ba poraefete, le ho kgodiseha hore tsena di ka bula tsela ya ho sebetsana le diphephetso tse ngata tse matla tseo re tobaneng le tsona.1.10 Kabinete e amohela Tlaleho ya selemo sa 2017 ho tswa ho Mokgatlo wa Khonkerese ya Matjhaba le Khonvenshene, e tswellang ho beha Aforika Borwa jwaloka sebaka se ka hodimo sa ho tshwara diketsahalo tsa kgwebo ka hara Aforika le Botjhabela bo Hare. Tlaleho ena e lokolotswe ka Motsheanong 2017 Frankfurt, ho la Jeremane.Aforika Borwa e dula e le se seng sa dibaka tse tummeng ka ho fetisisa sa bohahlaudi lefatsheng le ho tswela pele ho nka maemo a hodimo hape ho lenaneo la bophehisane la Foramo ya Moruo wa Lefatshe la ho eta le bohahlaudi lefatsheng jwaloka ha le lokolotswe ka Mmesa 2017.Kabinete e rata ho bona bongata ba ditoropo le metsemeholo e menyenyane ya Aforika Borwa e iketa bakeng sa dikopano tse nyenyane moo di ka kgonang ho imatahanya le ditlhokeho tsa ho tshwara dikopano. Sena se tla thusa ho ntlafatsa qaqolohano ho ya ka sebopeho sa naha bakeng sa bohahlaudi ka nqane ho ditsi tse kgolo le ho ala moruo o fehlilweng ke diketsahalo tsena ka tsela e batlang e lekalekana.1.11 Kabinete e ipiletsa ho maAforika Borwa kaofela hore a fadimehele ditaba tsa leshano, ka ho qolleha keketseho ya ho maneha ditaba tse fosahetseng ho marangrang a ditaba a kahisano mabapi le banana le basadi ba lahlehileng, ba kwetetsweng le ba hapilweng ka mahahapa. Ho ropoha ha haufinyana tjena ha merusu KwaMashu, pela Durban ka lebaka la ditlaleho tse fosahetseng tsa hore bana ba nkuwa ka mahahapa sebakeng seo le ho belaellwa ha ho hapuwa ka mahahapa ha ngwanana Naledi, ho la Soweto ke batho ba tsamayang ka Toyota Quantum ho kenyeleditswe le nomoro ya yona ya boingodiso e ileng ya phatlalla ho marangrang a ditaba a kahisano, moo ho tholahetseng hamorao hore ha se nnete.Meritaoke ena, ditaba tsa leshano le ho tsamaisa tlhahisoleseding e fosahetseng ho baka pherekano ka hara metse ya bo rona le ho senya nako le mehlodi ya sepolesa. Re ipiletsa ho batho hore ba seke ba pheta ho maneha le ho tsamaisa ditaba tsa leshano ho marangrang a ditaba a kahisano, ho fihlela ba tiisitse bonnete ba tsona.1.12 Kabinete e lemohile ka ngongoreho e kgolo ditlaleho tsa ditaba ka  diimeile tse nyenyelepisitsweng tse hlokang nnete  tseo ho hopolwang hore di beha Matona, bahlanka ba mmuso le batho ba poraefete ka mosing ba belaellwa hore ba entse tse sa lokang.Kabinete e dula e itlamme bakeng sa puso e hlwahlwa le ka nako e le nngwe, hape e ananela hore batho kaofela ba nkuwa ba hloka molato ho fihlela ba bonwe molato ho ya ka dipehelo tsa Molaotheo wa rona.Kabinete e kgothaletsa bohle ba nang le tlhahisoleseding ka molato ofe kapa ofe o etswang ke bahlanka ba mmuso kapa Matona ho tsebisa makala a qobello ya molao hore ho tle ho etswe dipatlisiso.Kabinete e hlokometse hore ho se ho na le dinyewe tse ritetsweng, mme sepolesa se ntse se etsa dipatlisiso tse lokelang. Bohle ba anngweng ke diimeile tseo ba kgothaletswa ho sebetsa mmoho le makala a qobello ya molao.Moporesidente Zuma o qheletse ka thoko tlaleho e phatlaladitsweng ke koranta ya Sontaha ya ho belaellwa hore o na le ntlo Dubai ho la United Arab Emirates.2. DIQETO TSA KABINETE 2.1 Kabinete e ile ya tsebiswa ka ditlaleho tsa bo-4 tsa kgatelopele ya tshebetso tsa kotara ka nngwe bakeng sa 2016/17 (Pherekgong-Hlakubele 2017) mabapi le ho kenngwa tshebetsong ha diphetho tse ka sehlohlolong.Bodisa ba Kabinete hodima ho kenngwa tshebetsong ha Lewa la Meralo ya Nako e Bohareng (MTSF) la 2014 ho isa ho 2019, bo baka phano ya ditshebeletso e ntlafetseng. Sena se re atametsa phihlellong ya Tjhebelopele ya 2030 ya Morero wa Ntshetsopele ya Naha (NDP).Mmuso o entse kgatelopele e bonahalang mabapi le ho kenya tshebetsong diphetho tsa ona tse 14 tse ka sehlohlolong le ho kgannela pele merero ya NDP. Diphephetso tse amang ho kenngwa tshebetsong le mehato e batlehang bakeng sa ho ntlafatsa phano e ile ya hlwauwa.Tsamaiso ya Dikgokahanyo le Tlhahisoleseding ya Mmuso (GCIS) e ntse e hlophisa dikopano tsa boraditaba tsa dibaka ka ho fapana, tse reretsweng ho etsahala ho tloha ka la 9 ho isa ka la 18 Phuptjane 2017. Lenaneo le hlophisitsweng hantle le tla manehuwa ho www.gov.za.3. DIKETSAHALO TSE TLANG3.1 Moporesidente Zuma o thakgotse Kgwedi ya Batjha tlasa mookotaba  Selemo sa OR Tambo: Re Ntshetsapele Matlafatso ya Batjha Moruong , ka kopano ya Sehlopha sa Tshebetso sa Batjha sa Kantoro ya Moporesidente. Sena se bokantse mmoho mmuso le baetapele ba mekgatlo ya batjha, ba lekotseng kgatelopele ntshetsopeleng ya moruo wa kahisano wa batjha.Matona le Batlatsi ba Matona ba tla kenella diketsahalong tse fapafapaneng tse reretsweng ho kgothaletsa ntshetsopele le matlafatso ya batjha. Ketsahalo ya sehopotso sa Letsatsi la Naha la Batjha e tla tshwarelwa Ventersdorp, ho la Leboya Bophirima ka la 16 Phuptjane 2017. Selemo sena se tshwaya selemo sa bo-41 sa Merusu ya Soweto mme sehopotso se sebetsa jwaloka kgopotso ya hore batjha ka hara naha ba ne ba le ka pele Ntweng.Kabinete e kgothaletsa batjha kaofela ho nka karolo diketsahalong tsa Letsatsi la Batjha le ho sebedisa tshehetso kaofela le mehlodi eo mmuso e e hlahisitseng bakeng sa ho ntlafatsa menyetla ya bona le ho ntshetsapele bonkakarolo ba bona ka hara moruo.3.2 PITSO YA MEBUSO YA LEHAE E LENG KA BATJHALetona la Kopanelo ya Puso le Merero ya Botjhaba, Monghadi Des van Rooyen, o tla epa Pitso ya Mebuso ya Lehae ho tloha ka la 19 ho isa ka la 22 Phuptjane 2017, tlasa mookotaba  Batjha ba nka marapo ho tsa ntshetsopele . Pitso e tla thakgola Foramo ya Mebuso ya Lehae ya Ntshetsopele ya Batjha.Sena se tla kgontsha batjha ho sheba botjha kgatelopele ya mebuso ya lehae papisong le phihlello ya Leano la Naha la Batjha (NYP) la 2020. E tla boela e matlafatsa bolekane pakeng tsa mmuso, dikgwebo le setjhaba ka kakaretso mabapi le ho ntshetsapele baetapele ba batjha lepatlelong la lehae.3.3 Letona la Tshebeletso ya Mmuso le Tsamaiso, Mofumahadi Faith Muthambi, o tla etella pele kemedi ya Aforika Borwa e tla kenela Letsatsi la Tshebeletso ya Mmuso la Aforika Kigali, ho la Rwanda ho tloha ka la 21 ho isa ka la 23 Phuptjane 2017. Mookotaba wa selemo sena ke:  Re Tebisa Tlwaelo e Tobaneng le Batho ya Phano ya Ditshebeletso: Re theha selekane le batjha bakeng sa Phethoho ya Aforika.  Mookotaba o fana ka menyetla ya ho lekola kamoo Tshebeletso ya Setjhaba e hlalosang le ho arabela ho tlwaelo e tobaneng le batho ya phano ya ditshebeletso e hlaloswang ke tsela eo dintho di etswang ka yona hajwale.4. MELAETSA YA MATSHEDISO4.1 Kabinete e fetisetsa matshediso a yona ho lelapa le metswalle ya mopalami ya hlokahetseng ha diterene tse pedi tsa Metrorail di ne di thulana pela seteishene sa Elandsfontein Ekurhuleni le ho lakaletsa ba lemetseng kotsing eo ho fola ka potlako.Kabinete e ipiletsa bakeng sa hore dipatlisiso tsa sesosa sa kotsi di akofiswe ho thibela ho hlaha hape ha dikotsi tse kang ena tse bolayang.4.2 Kabinete e ile ya ipapisa le badudi ba matjhaba ka ho tshwela ka mathe ka matla tlhaselo ya haufinyana tjena ya boferekanyi ho la United Kingdom (UK). Tlhaselo ena, e etsahetseng bosiung ba la 3 Phuptjane 2017 ka hara Motsemoholo wa London, e nkile maphelo a batho ba mmalwa le ho siya ba bang ba lemetse.Tlhaselo ya London e etsahetse nakong ya ho siyana ka dibeke tse pedi le ya Manchester, moo badudi ba bangata, boholo e le batjha le bana, ba lahlehetsweng ke maphelo a bona.Kabinete e fetiseditse matshediso a yona ho mmuso le batho ba UK, ka ho qolleha malapa le baratuwa ba ba hlokahetseng, le ho lakaletsa ba lemetseng ho fola ka potlako.4.3 Kabinete e fetisetsa matshediso a yona ho lelapa le metswalle ya Moporofesara Babatunde Osotimehin, ya hlokahetseng bekeng ena. Moporofesara Osotimehin e ne e le Motsamaisi wa Phethahatso wa Letlole la Setjhaba la Matjhaba a Kopaneng. O ne a le bohlokwa bakeng sa ho kgannela pele dintlha tsa motabo le boitekanelo ba tswadiso ka hara Aforika dilemong tsa moraorao tjena. O sebeditse ka matla ho kgothaletsa ditokelo tsa motabo le boitekanelo ba tswadiso tsa basadi le batjha ka hara Aforika le lefatsheng ka bophara. O lwanetse ka mafolofolo ditokelo tsa Basadi ba ratanang le basadi ba bang, Banna ba ratanang le banna ba bang, Ba bong bo habedi, Ba fetotseng bong, Ba ditlwaelo tse makatsang tsa bong le ba kopanelo ya bong.4.4 DIFEFO TSA KAPA LE MELLO YA KNYSNAKabinete e hlokometse ka difefo tse ammeng boholo ba dibaka tsa Kapa Bophirima le tshenyo e latetseng difefo tseo. Kabinete e romela matshediso a yona ho malapa a ba lahlehetsweng ke maphelo le thepa nakong ya dikoduwa tsena; palo ya moraorao e tlalehilweng ke ya mafu a batho ba robedi. Setsi sa Taolo ya Dikotsi tsa Dikoduwa sa Motse Kapa se kgothaletswa ho sebetsa ka matla mabapi le ho pholosa maphelo le thepa, ho kenyeletswa sebaka sa Knysna moo ho nang le mello e befileng. Re ipiletsa ho batho ho tsitlallela mehato ya boipaballo.5. MELAETSA YA DITHOHOLETSO5.1 Kabinete e ananela qeto ya Moporesidente Jacob Zuma ya ho thonya Moleftenente Kgenerale Lesetja Mothiba jwaloka Mokomishenara e motjha wa Sepolesa sa Naha wa ya Tshwereng Mokobobo. 5.2 Kabinete e thoholetsa dimathi tsa rona le boradipapadi le bommadipapadi bakeng sa ho kgethwa mekgahlelong e robedi ya Dikgau tsa Selemo ka seng tsa Dipapadi tse Lebatowa tsa selemo sa 2017, tse neng di tshwerwe ke Aforika Borwa.Lekgotla la Dipapadi la Kopano ya Aforika la Lebatowa la 5 ke le leng la mabatowa a mahlano a tshepetsweng boikarabelo ba ho ntshetsapele dipapadi tlasa Kopano ya Aforika. Ditho tsa lebatowa ke: Angola, Botswana, Lesotho, Malawi, Mozambique, Namibia, Aforika Borwa, Swaziland, Zambia le Zimbabwe.Wayde van Niekerk o hapile kgau ya Radipapadi wa SelemoCaster Semenya o hapile kgau ya Mmadipapadi wa SelemoAnna Botha o hapile kgau ya Mokwetlisi wa SelemoMamelodi Sundowns e hapile kgau ya Sehlopha sa Selemo.5.3 Kabinete e thoholetsa batho ba Lesotho mabapi le dikgetho tsa kgotso le hape ho thoholetsa eo e tla ba Tonakgolo Monghadi Thomas Thabane le mokga wa hae ka ho hapa dikgetho.6. DITHONYODithonyo kaofela di tla lokelwa ke ho netefatswa ka mangolo a thuto le tumello e amehang.6.1 Motsamaisikakaretso (DG): Lefapha la Meralo, Bodisa le Tlhatlhobo ya Tshebetso, Mofumahadi Nompumelelo Zandile Mpofu.6.2 DG: Lefapha la Matlotlo a Naha, Monghadi Dondo Mogajane.Dipotso: Mofumahadi Phumla Williams   Motsamaisikakaretso ya Tshwereng Mokobobo (GCIS)Mohala: 083 501 0139"
Pehelo ka Kopano ya Kabinete ya la21 Phuptjane 2017,22 Jun 2017,https://www.gov.za/speeches/statement-cabinet-meeting-21-june-2017-22-jun-2017-0000,https://www.gov.za/st/speeches/pehelo-ka-kopano-ya-kabinete-ya-la21-phuptjane-2017-22-jun-2017-0000,"Kabinete e kopane ka Laboraro,la 21 Phuptjane 2017, Tuynhuys, Motse Kapa.1. Dintlha tsa hajwale1.1. Kabinete e tshohlile ditsebiso tsa haufinyana tjena tsa makala a maholo a tekolo ya maemo a moruo. Ka boraro ba ona a hlahisitse dintlha tse tshwanang tse kang diphethoho tse monyebe tsa matlafatso ya kgolo, tshebetso ya dikhamphani tsa mmuso(di-SOC) le dikotsi tsa sepolotiki, hara dintlha tse ding.Kabinete e hlahisitse tshepo maitshunyakong a yona a hlohlomisitsweng hantle bakeng sa ho sebetsana le diphephetso tsa naha tsa moruo hammoho le mosebetsi oo ho kenweng ho ona wa ho matlafatsa tshebetso ya di-SOC. Mmuso o ntse o le motjheng mabapi le ho baballa moralo wa ona wa maemo a ditjhelete tsa puso, ho netefatsa maano a tsitsitseng, le ho sebetsa bakeng sa ho netefatsa kgolo le diphethoho moruong.Kabinete e boeletsa hore motheo wa motjha o phahameng wa kgolo le ntshetsopele ya moruo wa kahisano o se o behilwe. O tsepamisitse maikutlo hodima tshepo ya batsetedi le basebedisi ka ho akofisa ho kenngwa tshebetsong ha diphethoho tsa sebopeho bakeng sa kgolo ya moruo.Moporesidente Jacob Zuma o bitseditse ba Lekgotla la Boeletsi la Matlafatso ya Batho ba Batsho Moruong(BEE) boitjhorisong ka Labobedi, la 20 Phuptjane 2017, moo ho neng ho tsepamisitswe maikutlo hodima diphethoho tse matla tsa moruo. Boitjhoriso bona, hara tse ding, bo ile ba shebana le diphephetso tse hlohlomisitsweng le tsa sebopeho tsa ho kenngwa tshebetsong ha Molao o Pharaletseng wa Matlafatso ya Batho ba Batsho Moruong (BBBEE), wa selemo sa 2003 (Molao bo-53 wa selemo sa 2003) le dikgothaletso tse sisintsweng tsa ho fihlella merero ya mmuso mabapi le diphethoho tse matla tsa moru wa kahisano.Bolekane pakeng tsa mmuso, dikgwebo, basebetsi le setjhaba ka kakaretso bo hlokolosi bakeng sa ho matlafatsa maemo a tshepo, hore ha re sebetsa mmoho re kgone ho tseka botjha le ho baballa ditekolo tsa maemo a botsetedi.1.2. Jwaloka ha Kgwedi ya Batjha e ya mafelong, Kabinete e leboha makala kaofela a nkileng karolo diketsahalong tsa ho phatlalla le naha. Bonkakarolo ba dikete tsa batjha diketsehalong tse fapafapaneng tsa Kgwedi ya Batjha tsa matlafatso tse neng di tshwerwe ke mafapha, dikaho tsa mmuso le lekala la poraefete ke bo kgothatsang.Selemo sena se tshwaya selemosabo-41 sa Meruso ya Baithuti ya Soweto ya selemo sa1976 mme sehopotso se sebetsa jwalo ka kgopotso ya hore batjha ba ka hara naha ba ne ba le ka pele Ntweng ya rona.Kabinete e ipiletsa ho batjha ho sebedisa tshehetso yohle le mehlodi eo mmuso e di hlahisitseng bakeng sa ho ntlafatsa maemo a bona le ho ntshetsapele bonkakarolo ba bona moruong.1.3. Kabinete e tshwela ka mathe merusu le ditshoso tsa bapalami tsa haufinyana tjena nakong ya boipelaetso ba beng ba ditekesi. Diketsahalo tse jwalo ha di tsamaelane le bophelo ba rona ba demokerasi. Maitshunyako a tletseng kgotso tabeng efe kapa efe a tla dula a tswela bohle ba amehang molemo.Ditumellano tse latetseng seo pakeng tsa Mokgatlo wa Ditekesi wa Aforika Borwa le Lekala la Dithuso tsa Ditjhelete tsa Ditekesi la Aforika Borwa ke tiisetso e nngwe ya hore dipuisano tsa kgotso di ka rarolla dintlha tse jwalo ntle le ho hahlamela batho ba hlokang molato le ho sitisa moruo. Kabinete e amohela qeto eo, e leng molemong wa bapalami le indaseteri ya ditekesi.Kabinete e amohela dipuisano tse ntseng di tswela pele hajwale pakeng tsa Lefapha la Dipalangwang le baetapele ba indaseteri ya ditekesi mabapi le ho fumana tharollo ya moshwelella.Lefapha le tla buisana le dikaho tsa ntshetsopele ya ditjheletebakeng sa ho batlana le ditsela tse ding tsa ho thusa boraditekesi ka ditjhelete.1.4. Kabinete e fetisetsa matshediso a yona a tebileng ho bohle ba lahlehetsweng ke baratuwa ba bona dikoduweng tsa haufinyana tjenaho la Kapa Bophirima le Kapa Botjhabela ka tatelano. Bongata ba badudi hape ba feletswe ke bodulo le ho lahlehelwa ke thepa.Kabinete e thoholetsa katamelo ya ka potlako e kopanetsweng le karabelo ho tswa mmusong, borakgwebo le maAforika Borwa ka kakaretso mabapi le ho thusa malapa a amehileng. Kabinete e lebisa hlompho ho mohale wa moithaopi wa ditimamollo, Bradley Richards le mokganni wa dilori John Blaaw ba thusitseng batimamollo ka ho tsamaisa metsi le ho lahlehelwa ke bophelo ba e mong wa bona ha ba ne ba thusa batho ba motse wa bo bona.Kabinete hape e fetisetsa kananelo e ikgethang ho sehlopha sa Working on Fire se lwantshitseng mello e neng e befile ka sebete. Ke motlotlo wa rona! Kabinete e lakaletsa batimamollo ba babedi ba lemetseng ho fola ka potlako ho kenyeletswa Ian Barnard ya ileng a lemala ha a ne a leka ho pholosa Bradley Richards.Moporesidente Zuma o etetse badudi ba Wit Lokasie le Knysna Heights ba anngweng ha bohloko ke mello. Moporesidente Zuma o ile a kenela tshebeletso ya bofifi ya Monghadi Richards.Ka moya wa nnete wa sehlopha sa batimamollo, Monghadi Barnard o ile a kgona ho ba teng tshebeletsong ya bofifi ya mosebetsi-mmoho le yena Monghadi Richards.Moporesidente o nehelane ka tshehetso ya botho le tshehetso e nngwe dibakeng kaofela tse amehileng. Sena se ile sa hokahanngwa ka sebopeho sa Setsi se Kopanetsweng sa Naha sa Taolo ya Dikoduwa, ka tshebedisano le dihlopha tsa Mmuso wa Porofense wa Kapa Bophirima le Porofense tsa Taolo ya Dikoduwa.Kabinete e leboha mekgatlo yohle eo e seng ya mmuso, lekala la poraefete, baithaopi le badudi ba tshehetsang badudi ba amehileng.1.5. Kabinete e kgothaletsa badudi ba Limpopo ba arolelanang moedi le Zimbabwe ho fadimeha le ho ela hloko dikgoho tsa bona. Sena se latela tlaleho ya ho ropoha ha kokwanahloko ya ntaramane ya dinonyana le dikgoho e bitswang H5N8. Kgwebisano ka dihlahiswa tsa bommaditshibana ho tswa Zimbabwe e sa fanyehilwe.Kokwanahloko ya H5N8 e kgona ho baka mafu a mang haholo le ho tshwaetsana ka ho fetisisa, le ho lebisa maemong a phahameng a ho shwa.Borapolasi ba kgwebo le bona ba kgothaletswa ho eketsa mekgwa ya tshireletso ya tsa tlhaho mapolasing a bona.1.6. Kabinete e amohetsekahlolo ya Lekgotla le Phahameng la Dinyewe le tsebisitseng hore Karolo 18 ya Molao wa Tsamaiso ya Botlokotsebe, 1977 (Molao wabo-51 wa 1977) ha o ipapise le molaotheo, le phahamiseditse moedi ho dilemo tse20 bakeng sa ho ritela dinyewe kgahlanong le ba qoswang ka diketso tsa tlhekefetso ka thobalano. Kahlolo ena e tla thusa haholo mabapi le ho matlafatsa bokgoni ba tsamaiso ya rona ya toka bakeng sa ho sebetsa kgahlanong le ba tsitlalletseng merusu kgahlanong le basadi le bana.1.7. Kabinete e amohela tulo ya haufinyana tjena ya badudi ya Inthanete bakeng sa Bohle e neng e tshwaretsweKliptown, Soweto. Tulo ena  e neng e eteletswe pele ke Letona la Meralo ya Motheo ya Dikgokahanyo le Ditshebeletso tsa PosoSiyabonga Cwele,ka bolekane le Foramo ya Lefatshe ya Moruo, lekala la poraefete le setjhaba ka kakaretso  e entse hore ho be le thupello ya motheo ya maitsebelo a Tlhahisoleseding le Thekenoloji ya Dikgokahanyo (ICT) bakeng sa batjha ba ka bang 500. Tumellano ya Inthanete bakeng sa Bohle e amohetse sebopeho sa boetapele mme hape le ho hlwaya tse lokelang ho kenngwa tshebetsong nakong ya dikgwedi tse tsheletseng tse tlang.Kabinete hape e amohetse boitshunyako ba Lefapha la Meralo ya Motheo ya Dikgokahanyo le Ditshebeletso tsa Poso ka Bolaodi bo Ikemetseng ba Dikgokahanyo ba Aforika Borwa le Lefapha la Ntshetsopele ya Moruo ka Khomishene ya Diphehisano, ho hlahloba ditjeho tse hodimo tsa datha tse tswelang pele ho ba tshita bakeng sa ho eketsa phumantsho yadi-ICT.1.8. Kabinete e tshwenyehile ka ditlaleho tsa ho sitiswa ha ditshebeletso dimotjhareng tsa Gauteng ka lebaka tsa dikgang tsa basebetsi tse ntseng di tswela pele. Ka lebaka leo, malapa a bofifing ha a kgone ho tseka ditopo tsa bo bona. Lefu lelapeng le leng le le leng le tlisa bodutu le bohloko ho ba lelapa ba setseng. Jwaloka setjhaba ha ho ntho e kgolo hakalo e ka lokelang maemo a bosula hakana. Kabinete e ipiletsa ho bohle ba amehangho fumana tharollo ya kgotso ya dikgang tsa bona ntle le ho ama ba malapa a ba hlokahaletsweng.1.9. Kabinete e amohela ho thehwa ha Foramo ya Batjha ya Ntshetsopele ya Mebuso ya Lehae. Foramo ena e reretswe ho ba lentswe la tswelopele la batjha mabapi le ho kenngwa tshebetsong ha maikitlaetso a fapafapaneng a ntshetsopele ya batjha ka hara mebuso ya lehae. Foramo ena e ne e tshwere pitso ya yona ya ho thakgolwa la pele ka la 20-21 Phuptjane Muldersdrift, ka bophirima ho Johannesburg.2. Diqeto tsa Kabinete2.1. Kabinete e tjhaelletse monwana Pampiri ya Mosupatsela ya Inshorense ya Naha ya Bophelo bo Botle (NHI), e tla kenngwa koranteng ya mmuso jwaloka tokomane ya maano. Pampiri ya Mosupatsela e re atametsa ntlheng ya ho netefatsa hore maAforika Borwa kaofela a fumantshwa tlhokomelo ya kalafo, ho sa natswe maemo a bona a ditjhelete.NHI ke tsamaiso e thusang ka ditjhelete ho tsa kalafo e abang matlole bakeng sa phumantsho ya tlohokomelo ya kalafo.Sena se kgema le maikemisetso a Morero wa Ntshetsopele ya Naha (NDP) a batlang ho netefatsa hore mang le mang o fumantshwa tlhokomelo ya kalafo, ho sa tsotellwe lekeno la hae.Lefapha la Bophelo bo Botle le tla tshwara kopano ka la 29 Phuptjane2017 ho hlopholla ka botlalo dikateng tsa Pampiri ya Mosupatsela.2.2. Kabinete e tjhaelletse monwana Lewa le Shebilweng Botjha la Ntshetsopele ya Mehlodi ya Basebetsi le lebisang selemong sa 2030. Lewa lena le shebilweng botjha le sebetsana le bofokodi bo hlwauweng dilemong tse hlano tse fetileng dikarolong tse ding tsa tsamaiso ya thuto le thupello mme hape le hlwaile bohokahanyi pakeng tsa dikarolo tse fapaneng tsa tsamaiso.Lewa jwale le matahantswe le NDP le Lewa la Moralo wa Nako e Mahareng (MTSF) la 2014-2019.Hape le tsepamisitse maikutlo hodima bankakarolo kaofela ba amehang (mmuso, basebetsi, mekgatlo ya setjhabale mafapha a poraefete) mabapi le ditlhoko tsa moruo le bohlokwa ba ho tshehetsa lewa la diindaseteri bakeng sa ho fihlella kgolo e kenyeletsang le ntshetsopele.2.3. Kabinete e tjhaelletse monwana phatlalatso ya diphetho tsa bohlokwa tsa diphuputso tsa 2015/16 mabapi le thuso ya mmuso ka ditjhelete bakeng sa Mesebetsi ya Saense le Thekenoloji.Pampiri ya Mosupatsela e mabapi le Saense le Thekenoloji ya selemo sa 1996 e batla hore Lefapha la Saense le Thekenoloji le behe leihlo thuso ya ditjhelete ya makala a saense le thekenoloji, le nyehelo ya yona kgolong le ntshetsopeleng ya Aforika Borwa.Sephetho sa diphuputso tsa mafapha a naha a 30 se supa hore se akanngwang ho R23,4 bilione se sebedisitswe ho tswa matlotlong a mmuso selemong sa ditjhelete sa2015/16.Kabinete e lemohile keketseho e bonahalang ya 6.6% ha ho bapiswa le selemo se fetileng ha ho shejwa ditshita tsa hajwale tsa matlotlo.Matsete ana kaofela a emela1.7% ya palohohle ya ditekanyetso tsa naha tsa selemo. Kabinete e ananetse ntlha ya hore boholo ba matlole ana a sebedisitswe ditshebeletsong tsa saense tse tshehetsang phano ya ditshebeletso dibakeng tsa bohlokwa tsa bokgoni ba mmuso tse kang thuto, kalafo, diminerale, eneji, temo le tikoloho.3. Dibili3.1. Kabinete e tjhaelletse monwana phatlalatso ya Bili ya Lebollo la Setso bakeng sa tshwaelo ya setjhaba. Bili e rerile ho tshireletsa, ho hodisa le ho laola diketsahalo tsa lebollo la setso. Hang ha e se e tjhaelletswe monwana, Bili e tla fana ka mekgwa le maemo a amohelehang mabapi le ho tsamaisa diketsahalo tsena tsa setso. E tla sebetsana le tshebediso e mpe ya diketsahalo tsa setso, e leng moo palo e ngata ya bashanyana e shwelletseng mephatong.Mmuso le dikaho tsa boetapele ba setso ba nkile mohato wa ho se hlole ho hang ba mamella mafu a makolwane ka lebaka la diketsahalo tsa mephatong.3.2. Kabinete e tjhaelletse monwanaSehlomathiso sa Bili ya Motheo wa Naha wa Diphuputso (NRF) ya selemo sa 2017bakeng sa ho tekwa Palamenteng. Bili e se e ile ya feta ka botlalo mohatong wa dipuisano le setjhaba. Dihlomathiso di hlakisa bolaodi ba Letona la Saense le Thekenoloji hodima motheo le ho hlakisa maikarabelo aNRF mabapi le dipuisano ka tsa saense. Dihlomathiso tsena di tla matlafatsa bolaodi ba Letona bakeng sa ho tataisaNRF bakeng sa ho ntlafatsa bohlwahlwa.Hape di tla matlafatsa karabelo le bohlwahlwa ba diphuputso, phano ya ntshetsopele le ntlafatso ho boleng ba bophelo ba maAforika Borwa, ka boimatahanyo bo betere le dintlha tse ka sehlohlolong tsa mmuso.3.3. Kabinete e tjhaelletse monwana Sehlomathiso sa Bili ya Bofofisi ba Setjhaba ya selemo sa 2017bakeng sa ho tekwaPalamenteng. Bili e matlafatsa polokeho ya bofofisi, tshireletso le moralo wa bolaodi ba tshireletso ya tikoloho ho netefatsa boteng ba moshwelella le botsitso ba indaseteri ya bofofisi ya setjhaba.Dihlomathiso di kenyeletsa, hara tse ding, tumello bakeng saboikemelo ba ditshebetso tsa dikotsi tsa difofane le dipatlisiso tsa dikotsi; tumello bakeng sa ho thehwa ha Boto ya Diphuputso tsa Polokeho ya Bofofisi. Hape e hlomathisa le ho kenya ditlhaloso tse itseng ka hara Molao ona.3.4. Kabinete e tjhaelletse monwana phatlalatso ya Sehlomathiso sa Bili ya Dithaetlele tsa Dikarolo tsa Bodulo ya selemo sa 2017bakeng sa tshwaelo ya setjhaba. Dihlomathiso di ntlafatsa mosebetsi, tshebediso, ho sebediswa le tsamaiso ya Molao wa Dithaetlele tsa Dikarolo tsa Bodulo, wa selemo sa 1986 (Molao wa bo-95 wa 1986). Molao wa Dithaetlele tsa Dikarolo tsa Bodulo wa selemo sa 1986 o fana ka ditokelo tse itseng ho beng ba bodulosekemeng sa dithaetlele tsa dikarolo tsa thepa ya bodulo. Sehlomathiso sa Bili se sisintsweng se etsa tshitshinyo ya melawana ya ditokelo tsena ka mokgwa o nang le moelelo.3.5. Kabinete e tjhaelletse monwana Bili ya Thuo ya Mobu ke Badudi ya selemo sa 2017 hore e phatlalatswe bakeng sa tshwaelo ya setjhaba. Bili e reretswe ho sireletsa beng ba lefatshe la badudi,ka ho qolleha ba kotsing dibakeng tsa mahae.4. Diketsahalo tse tlang4.1. Moporesidente Zuma o tla kenela Seboka sa bohlanosa Kopano ya Aforika e Borwa ya Makgetho a Madiboho (SACU) se tla tshwarelwa Swaziland ka la 23 Phuptjane 2017. Seboka sena sa letsatsi le le leng se tla kenelwa ke Dihlooho tsa Dipuso le Mmuso tsa ditho tsa dipuso tsa SACU, tse kenyeletsang Aforika Borwa, Botswana, Lesotho, Namibia le Swaziland.Seboka sena se tla tshohla dintlha tse fapafapaneng tse amanang le kgwebisano ya lebatowa le kaho ya diindaseteri le lenaneo la tshebetso.Se tla sheba botjha dintlha tsa tumellano ya SACU le dipehelo tsa tshupiso, ho thusa ka ntshetsopele ya meruo ya SACU.Ke kaSACU hore mebaraka e eketsehileng bakeng sa thepa le ditshebeletso ho tswa lebatoweng di ka sireletswa ka ditherisano tsa kgwebisano tse tswellangtse reretsweng ho tswellisa pele kopano e matla ya lebatowa le kontinente.4.2. Jwaloka ka karolo e tswelang pele ya Imbizo ya twantsho ya ditlolo tsa molao, Moporesidente Zuma o tla nka leeto la Lenaneo la Bodisa la Boporesidente la Siyahlola ho ya Lusikisiki, ho la Kapa Botjhabela ka Moqebelo, 24 Phuptjane 2017.4.3. Kabinete e kgothaletsa maAforika Borwa ho tshehetsa Mokete wa Knysna Oyster le Marathone wa Knysna tse tlang. Ona ke o mong wa mekete e tummeng haholo o amang haholo barati ba dipapadi le malapa. Bankakarolo kaofela ba sebetsa mmoho ho netefatsa hore Knysna e sebetsa ka botlalo le ho bula bakeng sa kgwebo.4.4. Letsatsi la Mandela le ipiletsa ho rona bohle, letsatsi ka leng, ho etsa lefatshe tulo e betere. Mookotaba wa Letsatsi la Mandela ka la 18 Phupu, ke #ActionAgainstPoverty.Ho etsa letsatsi ka leng hore e be Letsatsi la Mandela ke ho keteka bophelo le lefa la Madiba ka tsela ya moshwelella e tla tlisa phethoho ya nako e telele.5. Melaetsa ya matshediso5.1. Kabinete e ipapisa le Moporesidente Zuma ka ho fetisetsa matshediso:  ho Letona la Thuto e Phahameng le Thupello, Ngaka Blade Nzimande, le lelapa la hae ka ho hlokahala ha mmae,Mofumahadi Nozipho Nzimande. Mama Nzimande ya neng a ratuwa haholo o ne a qeta dilemo tse 90 kgweding e fetileng. O ne a amohela ka mofuthu balwanedi ba tokoloho ba South African Communist Party (SACP) le ba African National Congress (ANC) lapeng la hae nakong ya merusu e neng e aparetse Pietermaritzburg ho la KwaZulu-Natal le dibaka tse mabapi nakong ya dilemo tsa ho qetela tsa bo-1980 le tse qalang ka bo-1990.  ka ho hlokahala haLord Joel Joffe. Lord Joffe, ya hlokahetseng a na le dilemo tse 85, e ne e le leqwetha la tshireletso nyeweng ya Rivonia le ya Little Rivonia. O tshireleditse ka sebete balwanedi ba ntwa ya mmuso wa kgethollo, le ho etsa nyehelo e matla porojekeng ya demokerasi ka hara Aforika Borwa.  ho batho ba Namibia ka ho hlokahala ha Monghadi Toivo ya Toivo, molwanedi wa diphethoho tsa ntwa ya tokolohoho la Namibia le ho ba molwanedi kgahlanong le mmuso wa kgethollo. Letona la Dikgokahanyo Ayanda Dlodlo o tla emela mmuso wa Aforika Borwa semmuso lepatong le tla etsahala ka Moqebelo, wa la 24 Phuptjane 2017.6. Melaetsa ya thoholetso6.1. Kabinete e thoholetsasetsebi sa sebopeho sa lefatshe Tshiamo Legoale ya entseng nalane ka ho ba moAforika Borwa wa pele wa ho rweswa kgau ya ho ba Mampodi wa Matjhaba wa FameLab bakeng sa porojeke e fupuditseng ho sebedisa koro bakeng sa ho kotula gauta ho tswa ditutudung tsa merafo.Legoaleke mokgola-molemo wa mananeo a dibasari a mmuso mme haufinyana tjena o hapile kgau ho Mokete wa Saense wa Cheltenham o neng tshwaretswe United Kingdom.6.2. Kabinete e lakaletsa Sehlopha sa Aforika Borwa tsohle tse molemo bakeng sa Dipapadi tsa Batjha tsa Commonwealth tsa selemo sa 2017 tse tlang tse tla tshwarelwa Nassau, ho la Bahamas ho tloha ka la 19 ho isa ka la 23 Phupu 2017.Dipapading tsena ke moo Sehlopha sa Aforika Borwa se thotseng maemo a bobedi tafoleng ya dimedale, ka palohohle ya dimedale tse 35, dipapading tsa selemo sa 2015 Apia, ho la Samoa.Dipapadi tsa Batjha tsa Commonwealth e dula e le ketsahalo e bopeletsweng le dinaledi tsa rona tsa kamoso. Sehlopha sa Aforika Borwa ke kgothatso ho batjha hore ba itahlele ka setotswana dipapading jwaloka mokgwa wa ho fetola maphelo a bona hore e be a betere.6.3. Kabinete e thoholetsadi-Springbok tse bontshitseng tshebetso e kgahlisang tlhaselong le tshireletsong hore ba hlole dipapading tse pedi tsa teko kgahlanong le Fora.6.4. Kabinete e thoholetsaLetona la Saense le Thekenoloji Naledi Pandor bakeng sa ho abelwa lengolo la tlhompho la Bongaka ke Yunivesithi ya Nova, ho la Portugal.6.5. Kabinete e fetisetsa ditakaletso tse molemo homaMoseleme ka hara naha ya rona le lefatsheng ka bophara mabapi le mokete wa thabo waEid-ul-Fitr qetellong ya Ramadaan. Ramadaan le mokete wa Eid-ul-fitr di neha maMoseleme monyetla o ikgethang wa ho tiisa maqhama a setswalle le a malapa ka hara bona le maAforika Borwa a bo bona.Dipotso:Mofumahadi Phumla Williams   Molaodikakaretsoya Tshwereng Mokobobo (GCIS)Mohala: 083 501 0139"
" Pehelo ya kopano ya Kabinete ya ka Labobedi, mohla la 1 Phato 2017",3 Aug 2017,https://www.gov.za/speeches/statement-cabinet-meeting-tuesday-1-august-2017-3-aug-2017-0000,https://www.gov.za/st/speeches/statement-cabinet-meeting-tuesday-1-august-2017-3-aug-2017-0000,"Kabinete e ile ya kopanela Tlung ya Baeti ya Moporesidente ya Sefako M Makgatho Pretoria, ka Labobedi, mohla la 1 Phato 2017.1.  Diqeto tsa Kabinete1.1. Aforika Borwa e keteka Kgwedi ya Basadi ka Phato, e le tlotlo ho basadi ba kahodimo ho 20 000 ba ileng ba hwantela Union Buildings ka la 9 Phato 1956, ba ipelaetsa kgahlanong le katollelo ya melao ya dipasa hore e ye basading.Meketjana ya Letsatsi la Naha e tla tshwarelwa Lebaleng la Dipapadi la Galeshwewe, Kimberley Kapa Leboya. Kabinete e ananetse mookotaba wa meketjana ya monongwaha e le  Selemo sa OR Tambo: Basadi ba momahane ho ntshetsa Aforika Borwa pele.  Kabinete e ipiletsa ho maAforika Borwa ho sebedisa kgwedi ya Phato ho keteka seabo sa basadi setjhabeng sa rona.1.2. Kabinete e ile ya hlajwa malotsana ka lenaneo la dilemo tse tharo le tla etsuwa ke Mokgatlo wa Tsosoloso ya Boitshwaro (MRM). MRM e filwe matla a ho nolofatsa, ho kgothaletsa le ho hlophisa lenaneo le habileng ho kgutlisa boitshwaro bo botle ba setjhaba sa habo rona. Mokgatlo ona o habile ho tsosolosa moya wa Ubuntu/Botho o sebedisa mehlodi ya mmuso le ya setjhaba.Kabinete e ananetse lenaneo la MRM la tshebetso ya dilemo tse tharo, esita le mokgwa o kentsweng wa ho tsitsisa lenaneo la tsosoloso ya boitshwaro kahare mmusong.1.3.  Kabinete e ananetse taba ya hore Aforika Borwa e kenye boiketo ba yona ba ho tshwara Mohope wa Lefatshe wa Rabi (RWC) wa 2023. Sena se tla boela se fa Aforika Borwa monyetla wa ho bapatsa naha matjhabeng. Nakong e fetileng Aforika Borwa e se e kile ya tshwara dipapadi tsa maemo a hodimo tse kang Dipapadi tsa Aforika Yohle, Mohope wa Lefatshe wa Kherikete, 2010 FIFA World CupTM esita le diboka tse ngata tsa matjhaba. Re le naha, re ithutile boholo malebeleng ana a nako e fetileng, haholoholo dipheteletso tsa ditjeo le bononnori bo amanang le 2010. Ka lebaka lena, Aforika Borwa e hanne ho tekena sekepele sa tjhelete se se nang kgutlo, se entseng hore Aforika Borwa e hule boiketo ba yona ba ho tshwara Dipapadi tsa-Commowealth.Kabinete e ile ya hlokomediswa ka makere a diketsahalo tse jwalo. Aforika Borwa e se ntse e na le meralo ya motheo e hlokehang bakeng sa ho tshwara thonamente, ntle le ho aba bajete ya kaho ya meralo ya motheo. Dipapadi di nkuwa e le enngwe ya dintho tse sebetsang hantle ka hofetisisa kahong ya setjhaba, mme mananeo a dipapadi tsa rabi a tla ntlafatsa momahano ya setjhaba. Mananeo a tla nanabetswa naha ka bophara ditlhophisong tse lebisang ho 2023 a tla siya lefa la nako e telele bakeng sa ntshetsopele ya rabi dibakeng tse futsanehileng.Kabinete e ananetse kakaretso ya ditshisinyo tse entsweng bakeng sa thonamente ena, e leng boiketo ba moruo bo tla fokotsa ditlhokeho ditjheleteng bo be bo sututse tlhahiso ya mesebetsi le matlafatso tshebetsong ya moruo.Thonamente e tla kenya letsoho ho sututsweng ha moruo wa rona ka ho tshehetsa dintho tsa mmuso tse ka sehloohong, haholoholo hobane e amana le phumantsho le tsitlallelo tse qollotsweng Tokomaneng ya Phetoho Dipapading. Thonamente ena e tla boela e matlafatsa lekala la rona la bohahlaudi le kamohelo ya baeti.Kabinete e ananetse ho thewa ha Komiti ya Matona a Kopaneng (IMC) ho tsa RWC ya 2023. IMC e tla tataisa mosebetsi wa boiketo bakeng sa ho tshwara RWC ya 2023 e be e netefatse hore naha e fola molemo wa moruo thonamenteng ena. Letona la tsa Dipapadi le Boithabiso, Monghadi Thulas Nxesi, o tla ba le puisano e lehlakoreng le ba mehlodi ya ditaba ho manolla tsa mosebetsi wa boiketo.1.4.Kabinete e ananetse Leano la Nakwana la Seruuwa sa Tlhalefo (IP) la Aforika Borwa   Mokgahlelo wa I (2017) hore le phatlalatswe Koranteng ya Mmuso bakeng sa ditshwaelo tsa setjhaba.Sena se arabela kgoeletsong ya Morero wa Ntshetsopele ya Naha (NDP) ya bohlokwa ba tshibollo, tlhahiso e ntlafetseng, ho hahamalla pejana tsebong ya moruo, le tshebediso e betere ya melemo ya papiso le tlhodisano.Leano la IP ke sesebediswa sa bohlokwa sa leano phahamisong ya tshibollo, phetisetso ya tsebo ya theknoloji, phuputso le ntshetsopele, boiponahatso ba boqapi, tshireletso ya bareki, ntshetsopele ya diindasteri esita le kgolo ya moruo ka bobatsi.1.5.Kabinete e ananetse Lewa la Nakwana la Dipalangwang tse sa senyeng Tikoloho hore le phatlalatswe bakeng sa ditshwaelo tsa setjhaba. Leano lena le tla bopa tshiya ya ntshetsopele ya leano kahara lekala la tsa dipalangwang, mabapi le ho kokobetswa ha kunkelo ya Dikgase tse Amanang le Tikoloho (GHG). Sepheo sa leano lena ke ho kokobetsa ditlamorao tse mpe tse bakwang ke dipalangwang tikolohong, ha ka ho le leng le ntse le rarolla ditlhokeho tsa jwale le tsa kamoso ho ya ka mekgwatsamaiso ya ntshetsopele ya nako e telele.Mekgwatsamaiso ya dipalangwang ke tshiya ya diketsahalo tsa moruo kahisanong ya Aforika Borwa, ka ho thusa ho tsamaisa batho le thepa. Leha ho le jwalo, kunkelo e tswang lekaleng la dipalangwang e etsa 10.8% ya palo yohle ya kunkelo ya GHG, ka dipalangwang tsa mebileng tse bakileng 91.2% ya kunkelo ena ya GHG. Aforika Borwa e intshitse sehlabelo sa ho etsa bonnete ba hore e fihlella pehelo ya ho fokotsa kunkelo ya GHG ka 34% selemong sa 2020 le ka 42% selemong sa 2025.1.6.Kabinete e ananetse hore Lefapha la Merero ya Lehae le ka bula hape mosebetsi wa dikopobotjha bakeng sa maZimbabwe ao hajwale a nang le Tumello e Kgethehileng, katlasa maemo a itseng. Selekane se Kgethehileng sa sethathong sa maZimbabwe se ile sa ananelwa ka Mmesa 2009 ho ngodisa batho ba Zimbabwe ba neng ba le Aforika Borwa ntle le molao. Ditumello tsa bona di fellwa ke nako ka la 31 Tshitwe 2017. Letona la Merero ya Lehae, Moporofesara Hlengiwe Mkhize, o tla tshwara puisano e lehlakoreng ho hlalosa maemo le methati e tla latelwa hang ha dikopobotjha di bulwa.1.7.Kabinete e ananetse meralo ya Khamphane ya Minti wa Aforika Borwa bakeng sa mmala wa 2017 wa ho keteka lethathama la tjhelete e lewana: Dipalesa le Dinonyana tsa Serapa sa Tikoloho ya Lebopo la Bophirimela ba Kapa. Hona ke keketso mefuteng ya tjhelete e lewana ya ho keteka, e tla ntshuwa ka 2017.2.  DIbili2.1.  Kabinete e ananetse phatlalatso ya Bili ya Sehlomathiso ya Poloko ya Direkoto tsa Phetiso ya Thepa ya 2017 bakeng sa ditshwaelo tsa setjhaba. E hlomathisa Molao wa Poloko ya Direkoto tsa Phetiso ya Thepa, 1937 (Molao wa 47 wa 1937), e le ho ntshetsapele le ho ntlafatsa tshebediso le ho kenngwa tshebetsong ha Molao. Bili e tla boela e tsitsisa ebile e ntlafatsa tsamaiso le ngodiso ya phetiso ya thepa.3. Melaetsa ya matshedisoKabinete e fetiseditse matshediso a yona ho ba malapa a balatedi ba babedi ba bolo ya maoto ba hlokahetseng nakong ya setha se wele Lebaleng la FNB ka Moqebelo, mohla la 29 Phupu 2017. Moporesidente o kgobokantse Komiti ya Dipatlisiso ya Matona, e etelletsweng pele ke Letona Nxesi, ho fuputsa maemo a lebisitseng koduweng ena.4.    DithonyoDithonyo kaofela di tla lokelwa ke ho netefatswa ka mangolo a thuto le tumello e amehang.4.1. Monghadi Lefentse Cuitzen Radikeledi o thontswebotjha e le moemedi wa tsa Matlotlo a Naha Botong ya Koporasi ya Inshorense ya Tlotlo ya Diyantle ya Aforika Borwa SOC Limited.4.2. Keketso ya nako ya ho tsamaisa kantoro ha Mofumahadi Thabang Charlotte Christine Mampane e le Mokhomishenara wa Khomishene ya Dilothari tsa Naha (NLC).4.3. Moporofesara Ntshengedzeni Alfred Nevhutanda o thontswebotjha e le Modulasetulo wa NLC.4.4. Mofumahadi Fadila Ethne Lagadien e le setho sa Boto ya NLC ya Lekgotla la Kanetso la Bonono, Nalane ya Botjhaba le Naha, Tlholeho, Letlotlo la Botjhaba le Botaki ba Meralo.4.5. Monghadi Sunrise Vusumuzi Mkhize e le Motsamaisikakaretso (DG) wa Lefapha la Bonono le Botjhaba.4.6. Mofumahadi Thathakahle Jordan-Dyani e le Motlatsi wa Motsamaisikakaretso (DDG): Merero ya Matjhaba ya ICT le Kgwebisano Lefapheng la Dikaho tsa Motheo tsa Dikgokahanyo le Ditshebeletso tsa Poso.4.7. Ho thonngwabotjha le ho thonngwa ha balaodi bao e seng ba phethahatso ba Boto ya Banka ya Ntshetsopele ya Aforika e ka Borwa bakeng sa dilemo tse tharo (hofihlela ka la 31 Phupu 2020):4.7.1. Mofumahadi Anuradha Singh (thonyobotjha);4.7.2. Mofumahadi Gugu Mtetwa (thonyobotjha);4.7.3. Moporofesara Mark Swilling (thonyobotjha);4.7.4. Mofumahadi Zanele Monnakgotla (thonyo);4.7.5. Monghadi Lufuno Motsherane (thonyo);4.7.6. Mofumahadi Bulelwa Ndamase (thonyo);4.7.7. Mofumahadi Pinkie Nqeto (thonyo);4.7.8. Mofumahadi Letlhogonolo Meko (thonyo); le4.7.9. Monghadi Blessing Mudavanhu (thonyo);4.8. Thonyo le thonyobotjha ya balaodi bao e seng ba phethahatso ba Boto ya Koporasi ya Matsete a Setjhaba SOC Limited bakeng sa dilemo tse tharo (hofihlela ka la 31 Phupu 2020):4.8.1. Ngaka Xolani H Mkhwanazi (Motlatsi wa Modulasetulo) (thonyo);4.8.2. Mofumahadi Mathukana Mokoka (thonyo);4.8.3. Mofumahadi Dudu Hlatshwayo (thonyobotjha);4.8.4. Mofumahadi Sibusisiwe N Ngubane (thonyobotjha); le4.8.5. Ngaka Trueman Goba (thonyobotjha).Dipotso:Mofumahadi Phumla Williams   Motsamaisikakaretso ya Tshwereng Mokobobo (GCIS)Mohala: 083 501 0139"
"Pehelo ya kopano ya Kabinete ya Laboraro la, 16 Phato 2017",17 Aug 2017,https://www.gov.za/speeches/statement-cabinet-meeting-16-august-2017-17-aug-2017-0000,https://www.gov.za/st/speeches/pehelo-ya-kopano-ya-kabinete-ya-laboraro-la-16-phato-2017-17-aug-2017-0000,"Kabinete e ne e kopane Union Buildings ho la Pretoria.1. Dintlha tsa hajwale1.1. Ha re ntse re keteka Kgwedi ya Basadi, Kabinete e lakaletsa Mofumahadi Getrude Shope tse molemo letsatsing la hae la tswalo la dilemo tse 92. MmaShope, jwaloka ha a ne a tsejwa, ke thatohatsi ya ntwa ya tokoloho le tokoloho ya basadi ka ho qolleha. Ke moamohedi wa Isithwalandwe/Seaparankwe, e leng tlotla e kgolohadi e kileng ya fanwa ke African National Congress (ANC) ho ba entseng nyehelo e babatsehang le boinehelo ntweng ya tokoloho.Kabinete hape e fetiseditse ditakalaletso tsa yona tse molemo ho Mofumahadi Zondeni Veronica Sobukwe letsatsing la hae la tswalo la dilemo tse 90. Aforika Borwa ke naha e betere ka lebaka la boinehelo bo entsweng ke basadi ba mofuta wa hae.Ha naha e ntse e keteka Kgwedi ya Basadi tlasa mookotaba  Selemo sa OR Tambo: Basadi ba Kopane Bakeng sa ho Ntshetsa Aforika Borwa Pele , Kabinete e imatahanya le maAforika Borwa kaofela mabapi le ho tlotla basadi ba sebete ba ileng ba hwantela Union Buildings ka selemo sa 1956 ho ipelaetsa ka melao ya dipasa.Ka moya wa OR Tambo wa pehelo ya  Flowers of the Revolution , re hopola karolo e bapetsweng ke basadi jwaloka baetapele ba mokgatlo wa basadi ka hara naha ena, re ananela hore ha o matlafatsa mosadi, o matlafatsa setjhaba.Jwaloka naha re fihlelletse tse ngata lepatlelong la matlafatso ya basadi. Pele ho selemo sa 1994 Palamente e ne e na le feela 2,7% ya boemedi ba basadi, mme kamora dikgetho tsa pele tsa demokerasi, boemedi ba basadi ka hara Kopano ya Setjhaba bo ne bo eme ho 27,7%. Ka selemo sa 1999 palo eo e nyolohetse ho 30% mme yaba e nyolohela ho ya ho 32,7% ka selemo sa 2004. Kamora dikgetho tsa naha tsa selemo sa 2009 boemedi ba basadi bo fihletse 42%. Mafapha a eteletsweng pele ke Basadi hajwale a etsa 43% ya Kabinete.Re na le basadi ba bangata maemong a boetapele mme ho na le dibopeho tse ding tsa mmuso tse teng bakeng sa ho ntlafatsa boemo ba basadi. Hajwale re na le Lefapha la Basadi ka hara Kantoro ya Moporesidente.1.2. MaAforika Borwa ho phatlalla le dikarolo tsohle a sebeditse hantle bakeng sa ho nka karolo sehopotsong sena. Maano a mmuso a hatetseng pele a tswela pele ho beha sehlohlolong matlafatso ya basadi, ka ho qolleha ba dulang dibakeng tsa mahae, bao hangata ba lokelang ho mamella bofutsana.1.3. Ha re ntse re keteka kgatelopele eo re e entseng mabapi le ho lokollwa ha basadi, Kabinete e hopotsa naha ka e mong wa basadi eo e neng e le molwanedi kgahlanong le kgethollo ya ileng a bolawa ka la 17 Phato 1982. Ruth First o ile a bolawa ka sehloho ka qhomane ya lengolo le neng le romeletswe ho yena ha a ne a le Mozambique. O lefile ka bophelo ba hae ba boinehelo ha a ne a tsitlalletse tokoloho ya batho ba Aforika Borwa.Tlhekefetso ya Dikgoka tse amanang le Bong (GBV)1.4. Kabinete e tlatseleditse ho tshwela ka mathe vidio e bontshang moo ngwanana wa sekolo a hlaselwang ke moithuti wa moshemane sekolong se seng KwaZulu-Natal mme e ananela ho tshwarwa ha mmelaelwa. Polao ya haufinyana tjena ya titjhere e thuntsweng kapela baithuti ba yona ke molekane wa hae e re hopotsa diphephetso tseo re ntseng re tobane le tsona tsa tlhekefetso ya basadi.1.5. Ditlhokofatso le dikotsi tsa matla a bonna tse qetellang ka dikgoka kgahlanong le basadi le bana di tshwanela ho lwantshwa ke rona kaofela jwaloka setjhaba. Makala a qobello ya molao le tsamaiso ya toka ya botlokotsebe a tshwanela ho sebetsa ka matla kgahlanong le baetsi ba diketso tsena.Seboka sa Ntshetsopeleng ya Dinaha tse ka Borwa ba Aforika (SADC)1.6. Aforika Borwa, jwaloka modulasetulo ya tla nka marapo a SADC, e tla tshwara Seboka sa bo-37 se Tlwaelehileng sa SADC sa Dihlooho tsa Dipuso le Mebuso ho tloha ka la 9 ho isa ka la 20 Phato 2017 tlasa mookotaba:  Re theha Selekane le Lekala la Poraefete mabapi le ho Ntshetsa pele Diindaseteri le Mathathama a Dikgwebo a Lebatowa .Aforika Borwa e tla sebedisa maemo a yona ho tla ka mawa a tla ntshetsapele ditabatabelo tsa naha jwaloka ha di tekilwe ho Morero wa Ntshetsopele ya Naha (NDP), ho kganna ho thehwa ha diindaseteri tsa lebatowa le tsa kontinente le kopano bakeng sa ho matlafatsa ho kenngwa tshebetsong ha Lenaneo la Aforika la 2063 la Kopano ya Aforika (AU). Lenaneo la 2063 ke moralo wa lewa bakeng sa diphethoho tsa moruo wa kahisano wa kontinente bakeng sa dilemo tse 50 tse tlang. Le ahella hodima le ho batla ho akofisa ho kenngwa tshebetsong maikitlaetso a fetileng le a teng a kontinente bakeng sa kgolo le ntshetsopele ya moshwelella.Metjha e meraro ya bokgoni ba kgolo, e leng ho tswellisa dihlahiswa tsa temo, bokgolamolemo ba diminerale le mathathama a moruo a tswellisang dihlahiswa bathong ba maemong a tlase, e se e hlwauwe.Seboka hape se tla lebisa hlompho ho Moporesidente ya tlohelang marapo Jos  Eduardo dos Santos wa Angola, ya tla beng a theoha setulo kamora dilemo tse 37 jwaloka Moporesidente le ho etella pele naha ya hae ka ho e ntsha ka hara ntwa ya nako e telele ya bana ba mpa.1.7. Motlatsi wa Moporesidente Ramaphosa, maemong a hae jwaloka Mothusi wa SADC Boreneng ba Lesotho, le yena o tla teka tlaleho ho Makala a Mabedi a Seboka se tla tshwarelwa Pretoria ka la 18 Phato, moo Mmuso wa Lesotho o lebeletsweng hape ho teka mokgwa wa ho fihlella diphethoho. Sena se latela ditherisano pakeng tsa Motlatsi wa Moporesidente le mmuso o motjha, baetapele ba mekga ya bohanyetsi, mokgatlo wa marena le bankakarolo ba setjhaba ka kakaretso ka hara Borena bona, e le ho kgatha tema bakeng sa ho kenngwa tshebetsong ka botlalo ha diqeto tsa SADC tsa diphethoho tsa molaotheo le tsa lekala la polokeho.1.8. Kabinete e amohela sephetho sa kamohelo ya Moporesidente Jacob Zuma ya Moporesidente Ellen Johnson Sirleaf wa Riphabliki ya Liberia, nakong ya Leeto la Puso. Dinaha ka bobedi di dumellane ka ho shebana le ho ntlafatsa tikoloho e kgontshang bakeng sa ho bebofatsa mokgwa wa kgwebisano ka hara dinaha tsena. Kabinete e kgothaletsa dikhamphani tse ngata tsa lekala la poraefete ho tsetela ka hara Liberia.Bobedi bona hape bo dumellane ho phethela ho saenela Pebofatso ya Dipehelo tsa Tumellano ya Divisa bakeng sa Beng ba Diphasepoto tsa Sedipolomate le tsa Semmuso. Hape bo dumellane ka ho potlakisa dipuisano le ho phethelwa ha disebediswa tse ding tsa dinaha ka bobedi mabapi le temo, bohahlaudi, bophelo bo botle, eneji, metsi le tsamaiso ya dikgwerekgwere hara tse ding.1.9. Kabinete e thoholetsa batho ba Rwanda mabapi le ho ba le dikgetho tse tletseng kgotso moo ho bonahetseng ho kgethwa hape ha Moporesidente Paul Kagame. Ho phethelwa hape ha dikgetho tse atlehileng ka hara Aforika ke letshwao le hlakileng la kgatelopele ya demokerasi e ntseng e tswela pele ho phatlalla le kontinente.1.10. Kabinete hape e imatahantse le AU mabapil ho thoholetsa Kenya ka ho tshwara dikgetho tse atlehileng. Jwale ho se ho le matsohong a baahi bohle ba Kenya ho amohela sephetho sa dikgetho le ho tswela pele ho sebeletsa bonngwe ba setjhaba ka hara naha.BRICS1.11. Mopresidente Zuma kajeno, ka la 17 Phato 2017, o tla etella pele ho thakgolwa semmuso ha Banka e Ntjha ya Ntshetsopele (NDB) ya Setsi sa Lebatowa sa Aforika sa Brazil, Russia, India, China le Aforika Borwa (BRICS) Hoteleng ya Michelangelo, Sandton. Ho thakgolwa ha Setsi sa Lebatowa sa Aforika se tla pepesa ditshebeletso tse fanwang ke NDB, ho hlakisa bokgoni ba karolo ya banka mabakeng a ntshetsopele ya meralo ya motheo le ya moshwelella ka hara dinaha tse ntseng di thuthuwa le ho tswela pele.1.12. Aforika Borwa e hara dinaha tsa ditho tsa BRICS tse amohetseng Moralo wa Tshebetso wa Dintlha tse Supileng o tsepamisitseng maikutlo hodima katoloso ya tshebedisano-mmoho ya diindaseteri, kopanong ya BRICS ya Matona a Diindaseteri e neng e tshwaretswe Hangzhou, China. Dinaha tsena di tla boela di sebedisane mmoho mapatlelong a kang a ntshetsopele ya meralo ya motheo ya diindaseteri, ntshetsopele le ntlafatso ya thekenoloji, le dikgwebo tse nyenyane le tse mahareng.1.13. Matona a Dikgokahanyo ho tswa sehlopheng sa BRICS le ona a nkile karolo kopanong ya bohlokwa, moo sehlopha sena se ileng sa phatlalatsaTumellano ya Matona ya Thekenoloji ya Dikgokahanyo, ditjhaba tsa BRICS di matlafatsa tshebedisano-mmoho mabapi le polokeho ya tlhahisoleseding, kaha thekenoloji ya dikgokahanyo tsa dijithale e ntse e eketsa ho bapala karolo ya bohlokwa mabapi le ho kganna kgolo ya moruo.1.14. Kabinete e leboha Mmusisi wa mehleng wa Banka ya Risefe ya Afrika Borwa, Monghadi Tito Mboweni, bakeng sa boporofeshenale le boitelo ba hae nakong ya dilemo tse pedi tseo a sebeditseng ka tsona jwaloka motsamaisi eo e seng wa phethahatso wa BRICS NDB. Motsamaisikakaretso wa Lefapha la naha la Matlotlo, Monghadi Dondo Mogajane,o tla nka marapo ao.Momahano ya setjhaba1.15. Kabinete e tshwela ka mathe diketsahalo tsa haufinyana tjena tsa semorabe ke batho ba bang ka hara setjhaba sa rona. Boitshwaro bo jwalo bo kgahlanong le dipehelo tsa boitshwaro tsa ditokelo tsa rona tsa molaotheo wa rona, maikarabelo le dintle, mme seo ha se na sebaka ka hara setjhaba sa rona sa demokerasi.Kabinete e thoholetsa botsamaisi ba dikhamphani tsa poraefete tse sebetsanang ka potlako le semorabe, tse bontshang hore bosemorabe ke kgoba ka hara setjhaba sa rona, mme kamehla bo lokela ho lwantshwa bakeng sa ho batlana le mekgwa ya ho thathiselletsa momahano ya setjhaba le ho fodisa mahlaba a nako e fetileng.Bohle re na le boikarabelo ba ho sebetsa ka potlako ha bosemorabe le kgethollo di etsahala ka hara setjhaba sa bo rona. Bohle re na le boikarabelo ba ho aha setjhaba jwaloka ha ho ne ho lakaditswe kamora dikgetho tsa pele tsa demokerasi.1.16. Kabinete e hlahisitse matshwenyeho a yona mabapi le maemo a tahlehelo ya mesebetsi ka hara naha, ka ho qolleha makaleng a dithekiso le merafo. Leha ho le jwalo, e amohetse mekutu e etswang ke lekala la merafo ya ho kena dipuisanong tse reretsweng ho baballa mesebetsi. Ho tjhaellwa monwana ha haufinyana tjena ha kopo ya Lonmin ya ho fumantshwa 42,5% ya seabo sa Anglo Platinum ho Pandora   e leng boiteko bo kopanetsweng pakeng tsa Lonmin le Anglo Platinum   ho amohetswe. Boiteko bona bo kopanetsweng ka nqa e nngwe bo pholositse mesebetsi e fetang 3 000 mme sena se a imolla, haholoholo maemong a hajwale a moruo wa lefatshe. Mmuso o dula o itlamme bakeng sa ho bopa tikoloho e loketseng kgolo ya moruo le tlhahiso ya mesebetsi.1.17. Kabinete e amohetse qeto ya lekgotla e thathiselleditseng botjha tokelo ya mmuso ya ho etsa diqeto tsa maano le ditaelo ka ho fedisa ka ditjeho kopo ya Mokgatlo wa Bahlabolli Botjha ba Dimetale wa Aforika Borwa. Lekgotla la Molaotheo le nyahladitse kopo ya baromelli ka ntle ba lehae ba metale o sebedisitsweng ya ho ipeletsa kgahlanong le kahlolo ya Lekgotla le Phahameng la Aforika Borwa le Lekgotla le Leholo la Maipiletso.Lekgotla le tiiseditse pehelo ya Puso ya thekisetso ya ka ntle ya metale o sebedisitsweng e tsebahalang jwaloka monyetla wa ditheko bakeng sa bahlahisi ba tshepe, malwala a manyenyane le baqhibidihisi ba metale o sebedisitsweng. E fana ka hore theko e nyehliswe ka 20% papisong le ditheko tsa matjhaba pele ho tshwaneleho ya tumello ya thekisetso ya ka ntle. Leano lena le tla thusa bakeng sa ho e tsa hore moruo wa naha e be wa diindaseteri le o hlahisang mesebetsi.1.18. Kabinete e amohetse boitlamo ba Mmuso wa Canada ba ho sebetsa mmoho le Aforika Borwa bolaoding ba meedi. Sena se tlile kamora hoba Letona la Merero ya Lehae, Moporofesara Hlengiwe Mkhize, a kopane le wa mphato wa hae waCanada eo e leng letona la Bofalli, Baphaphathehi le Baahi, Monghadi Ahmed Hussen bekeng ena. Phapanyetsano ena e tla tswela pele ho matlafatsa dikamano tse teng pakeng tsa dinaha tsena tse pedi.2. Diqeto tsa Kabinete2.1. Kabinete e tjhaelletse monwana Pampiri ya Thomo bakeng sa Ditekanyetso tsa selemo sa 2018. Sena se tla tswela pele ho kganna ho kenngwa tshebetsong ha NDP. Pampiri ena e matlafatsa matahanyo ya ditekanyetso ho Moralo wa Lewa la Nako e Bohareng (MTSF). E theha motheo o hlohlomisitsweng bakeng sa ho etsa maikgethelo hara dintlha tse ka sehlohlolong tse hlodisanang ka hara mehlodi e haellang. Letona Kantorong ya Boporesidente, Monghadi Jeff Radebe, o tla tshwara kopano ya boraditaba ha mmamorao.2.2. Kabinete e tjhaelletse monwana Moralo wa ho Kenya Tshebetsong Bohahlaudi ba Mabopong le Mawatleng, o hlahisistsweng tlasa bodisa ba Moruo wa Mawatle wa Operation Phakisa. Moralo ona o tla hodisa bohahlaudi moruong wa mawatle. O tla hodisa sebaka sa bohahlaudi ba mabopong le mawatleng sa maemo a hodimo a lefatshe le sa moshwelella se tla tsitsisa menyetla ya Aforika Borwa ya tlhodisano ho tsa tlhaho, setso le botjhaba. Letona la Bohahlaudi, Mofumahadi Tokozile Xasa, o tla tshwara kopano e kgethehileng ya boraditaba bakeng sa ho nama ka moralo ona.2.3. Kabinete e tjhaelletse monwana Bonkakarolo ba Aforika Borwa ho Leeto la Bobedi la Matjhaba la Lewatle la India bakeng sa selemo sa 2017   2020. Bonkakarolo bo tla tshehetsa Bodulasetulo ba Aforika Borwa ba Mokgatlo wa Lewatle la India wa Rim ka 2017/18.Aforika Borwa e tla sebedisa sekepe sa diphuputso SA Agulhas II ho etsa diphuputso tsa lewatleng ka ho le leng e ntse e rupella le ho hodisa bokgoni ba tsa saense bakeng sa Aforika Borwa le seboka sa dinaha tse ka botjhabela ba Aforika.Pokello ya motheo ya nako e telele ya datha le tlhahisoleseding ka tsa tikoloho e tla beha dinaha tse ntseng di tswela pele tsa Rim ya Lewatle la India maemong a matle a ho baballa bokgabane ba lewatle la yona le ho thola ditsela tsa ho utulla bokgoni ba meruo ya tsona ka ho latelana bakeng sa ho ntlafatsa maphelo a baahi ba tsona.2.4. Kabinete e ile ya tsebiswa ka boikitlaetso ba Dilaboratori tsa Phakisa tsa Moruo wa Dikhemikhale le Matlakala, bo reretsweng ho qala ka Phato 2017. Sena se bopa karolo ya boitshunyako ba naha bakeng sa ho laola ditshoso tsa tikoloho le boitekanelo ba batho tse bakwang ke dikhemikhale le matlakala.Bo tla tswela pele ho fana ka monyetla bakeng sa hore indaseteri ya dikhemikhale ya Aforika Borwa e hlwaye dibaka tsa tlhahiso tse amahanngwang le Dikhemikhale tse Hlwekileng (moralo wa dihlahiswa tsa dikhemikhale le metjha e fokotsang kapa ho fedisa ho hlahiswa ha dintho tse kotsi).2.5. Kabinete e ile ya tsebiswa ka dikopo tse ngata mabapi le ho sekaseka botjha meedi ya diporofense ho tswa baduding ba diporefense tse fapafapaneng. Hara dibaka tse amehang ke Masepala wa Lehae wa Elias Motsoaledi, Masepala wa Lehae wa Marblehall le Masepala wa Lehae wa Matatiele.Badudi bana ba hlahisitse mabaka a mangata bakeng sa dikopo tsena, a kang sebaka sa sebopeho sa tlhaho le phihlello ya ditshebeletso. Dikopo di amohetswe ke Boto ya Tsheho ya Meedi ya Bomasepala le Lefapha la Kopanelo ya Puso le Merero ya Botjhaba (COGTA).Meedi ya diporofense e tekilwe ka hara dipehelo tsa Molaotheo. Tshekatsheko leha e kaba efe ya dikopo tse jwalo e lokelwa ho etswa ho itshetlehilwe hodima moralo wa molaotheo.Kabinete e dumellane hore motjha wa ho sekaseka botjha meedi, o kenyeletsang Matatiele, o kenngwe tshebetsong. Motjha ona wa palamente hape o tla kenyeletsa bonkakarolo ba setjhaba jwaloka ha ho batleha ho ya ka Molaotheo le Molao.3. Diketsahalo tse tlang3.1. Kabinete e boeletsa kgoeletso ya Moporesidente Zuma, ya ho hopotsa ditho tsa setjhaba ho thonya batho ho tswa ka makgalo oohle a bophelo ba tshwanelehang ke ho amohela ditlotlo tse kgolo ka ho fetisisa, Ditlotlo tsa Naha, ka Mmesa selemong se tlang.Mokete ona o tlotla maAforika Borwa le melata e hlahelletseng ka mahetla e ipabotseng ka makgabane mapatlelong a fapafapaneng.Diforomo tsa dithonyo di a fumaneha websaeteng ya Kantorong ya Boporesidente (www.thepresidency.gov.za), Ditsheng tsa Ditshebeletso tsa Thusong, dikantorong tsa bomasepala le dikantorong tsa mekga ya dipolotiki. Ho lokela ho kenyeletswa kgothatso e kgutshwanyane ka motho ya thonngwang. Dithonyo tsa Ditlotlo tsa Naha tsa selemo sa 2018 di tla kwallwa ka la 31 Phato 2017.3.2. Lefapha la Saense le Thekenoloji le tla tshwara mokete wa selemo sa 2017 wa Dikgau tsa Basadi ba Aforika Borwa ka hara tsa Saense (WISA). Dikgau di ananela diphihlello tsa bommasaense ba hlahelletseng ka mahetla le ho hlahisa lepatlelo bakeng sa ho kgothatsa basadi ba tsa saense ba nkang karolo diphuputsong.WISA e tla tshwarwa tlasa mookotaba:  Matlafatso ya basadi moruong lefatsheng le ntseng le fetoha la mosebetsi , o tsamaelanang le mookotaba wa Khomishene ya Matjhaba a Kopaneng ya Maemo a Basadi bakeng sa selemo sa 2017.3.3. Kabinete e leboha ditho tsa Ntlo ya Bohlano ya Baetapele ba Botjhaba (NHTL) eo nako ya yona ya tshebetso e fihlang qetellong. NHTL ke setheo se bopilweng ka baetapele ba botjhaba bao e leng kemedi ho tswa matlong a diporofense a Baetapele ba Botjhaba ba Aforika Borwa, ba emelang matlo a diporofense boemong ba naha. Sehlopha sena se bopilwe ka ditho ka bobedi tse tlohelang marapo tsa NHTL le ditho tse kgethuweng hape ho sebetsa bakeng sa sehla se seng hape. Ba emetse boetapele ba botjhaba le badudi ba bona le ho hodisa karolo e bapalwang ke boetapele ba setso ka hara tsamaiso ya molaotheo.Kabinete e imatahantse le Moporesidente Zuma mabapi le ho leboha Morena PP Maubane (Modulasetulo), Morena SE Mahlangu (Motlatsi wa Modulasetulo) le ditho kaofela tsa Ntlo ena. Kabinete e fetisa maikutlo a mofuthu a kamohelo ho ditho tse tla nka marapo a NHTL ya Botshelela le ba matlo a supileng a diporofense.4. Melaetsa4.1. Kabinete e thoholetsa Mofumahadi Senamile Masango eo e bileng mosadi wa pele wa Aforika ya entseng teko ya pele e eteletsweng pele ke maAforika laboratoring ya Diphuputso tsa Nutleleya ya Mokgatlo wa Yuropa (CERN) ho la Switzerland. E ne e le karolo ya moifo wa bafuputsi ba baithuti ho tswa Yunivesithing ya Kapa Bophirima ba ithutang ka isotope selenium-70 bakeng sa ho utlwisisa hantle kamoo sebopeho sa dinyutleleya di amanang le maemo a tsona a eneji.4.2. Kabinete e thoholetsa mokgatlo wa Batho ba Kgahlanong le Tlhekefetso ya Basadi (POWA), o hlahisitseng App e thusang mahlatsipa a dikgoka tse itshetlehileng hodima bong, a tlasa kgatello ya maikutlo kapa kotsing e ka nnang ya hlaha, ho fihlella ditshebeletso tse kopanetsweng le tse hokahantsweng. Moo ho ka hokahanwang le Setsi sa Taolo sa Lefapha la Ntshetsopele ya Setjhaba, App ena e ka hokelwa ho ditshebeletso tse ding tse kang sepolesa le basebeletsi ba kahisano, ba ka kgonang ho hlwaya sebaka sa moo molaetsa o hlahang teng.Ka ho tobetsa konopo ya letshoho selefounung, lehlatsipa le tla hokelwa ho Setsi sa Taolo. Tshebedisano ena e pakeng tsa mmuso le mekgatlo eo e seng ya mmuso e tla sebetsa ka matla bakeng sa ho lwantsha kgoba ena ya tlhekefetso.4.3. Kabinete e thoholetsa Sehlopha sa Aforika Borwa bakeng sa diphihlello tsa bona tse babatsehang mabelong a Bompodi ba Lefatshe ba Difedereishene tsa Diatleletiki tsa Mokgatlo wa Matjhaba London.Caster Semenya o hapile gauta ho 800m le boronse lebelong la basadi la 1 500m, mme hona moo a roba rekoto ya hae e ntle ka ho fetisisa. Semenya o entse naha motlotlo le hara dipuo-puo tse seng monate, o dula a ntse a le matla le ho itseka. O latela menyabuketsong ya Zola Budd, Natalie duToit, wa dipharalimpiki, le Penny Heyns, wa sesesi. Wayde van Niekerk o hapile gauta lebelong la banna la 400m le silifera ho la 200m. Lentswe le ikgethang la teboho le lebiswa ho mokwetlisi, Mofumahadi Anna Botha. Luvo Manyonga o hapile medale wa gauta ka ho tlola bolele ba 8.34m ho makgaola-kgang a ho tlolela hole ha banna, Ruswahl Samaai o hapile boronse ho tloleleng hole ha banna, le Akani Simbine ya nkileng maemo a bohlano lebelong la makgaola-kgang la 100m.Ditshebetso tsa bona di pepesitse boitsebelo ba dipapadi ba setjhaba sa rona, e leng tshusumetso le kgothatso ho maAforika Borwa kaofela, haholoholo ho maatlelete a ntseng a tla a thuthua.Maatlelete ana a entse setjhaba sa rona motlotlo le ho fofisa folakga ya rona ya setjhaba ka ho ikgetha. Re ipiletsa ho maAforika Borwa ho tswela pele ho tshehetsa dihlopha tsa rona kaofela tsa naha, hammoho le boradipapadi le bommadipapadi ba rona. Ke sesupo sa setjhaba sa rona se matla, mme ha re qea-qee hore ba tla susumetsa batjha ba bang hore ba latele menyabuketsong ya bona.5. DithonyoDithonyo kaofela di lokela ho tiisetswa ka mangolo a thuto le tumello e amehang.5.1. Monghadi AD Matseke jwaloka Mohlanka e Moholo wa Phethahatso (CEO) wa Broadband Infraco, ho tloha ka la 1 Loetse 2017 ho isa ka la 30 Phato 2022.5.2. Katoloso ya konteraka e tsitsitseng ya CEO ya hajwale ya Broadband Infraco, Mofumahadi PV Kwele, ka dikgwedi tse tharo, ho tloha ka la 1 Loetse ho isa ka la 30 Pudungwana 2017.5.3. Ho thonngwa hape ha Monghadi Ian van Niekerk jwaloka Mohlanka e Moholo wa Ditjhelete (CFO) wa Broadband Infraco.5.4. Ngaka Moshibudi Priscilla Rampedi jwaloka CEO ya Setheo sa Naha sa Diphapang ho tsa Tlhaho sa Aforika Borwa.5.5. Mofumahadi IL Mathenjwa jwaloka Motlatsi wa Motsamaisikakaretso (DDG): Bodisa le Tlhatlhobo Kantorong ya Khomishene ya Tshebeletso ya Mmuso (OPSC).5.6. Mofumahadi Wilhemina Reshoketswe Tshabalala jwaloka DDG: Diphethoho tsa Kahisano le Diphetho tsa Moruo ka hara Lefapha la Basadi.5.7. Monghadi Matome Emmanuel Malatsi jwaloka DDG: Bokgabane le Twantsho ya Bobodu ka hara OPSC.Dipotso:Mofumahadi Phumla Williams   Motsamaisikakaretso ya Tshwereng Mokobobo (GCIS)Mohala: 083 501 0139"
"Pehelo ya kopano ya Kabinete ya Laboraro, la 30 Phato 2017",1 Sep 2017,https://www.gov.za/speeches/statement-cabinet-meeting-wednesday-30-august-2017-1-sep-2017-0000,https://www.gov.za/st/speeches/statement-cabinet-meeting-wednesday-30-august-2017-1-sep-2017-0000,"Kabinete e ne ekopane Tuynhuys ho la Motse Kapa.1. Dintlha tsa hajwale1.1. Kabinete e amohetse diphetho tsa Seboka se Tlwaelehileng sa bo-37sa Ntshetsopele ya Dinaha tse ka Borwa ba Aforika (SADC) sa Dihlooho tsa Dipuso le Mebuso se neng se tshwaretswe Aforika Borwa ho tloha ka la 9 ho isa ka la 20 Phato 2017 tlasa mookotaba:  Re theha Selekane le Lekala la Poraefete mabapi le ho Ntshetsapele Diindaseteri le Mathathama a Dikgwebo a Lebatowa .Seboka se ne se tsepamisitse maikutlo hodima ho kenngwa tshebetsong ha Lewa la kaho ya Diindaseteri le Mmapa wa SADC ho akofisa kgolo ya moruo le ntshetsopele ka hara lebatowa. Lewa lena le rerile ho fetola sebopeho sa meruo sa lebatowa le ho hodisa keketseho ya boleng ho tsepamisitswe maikutlo hodima tswelliso ya dihlahiswa tsa temo, bokgolamolemo ba diminerale le meriana.Seboka se tobokeditse tlhokeho ya ho ba le diphetho tse tiileng tse tsitsisang ding tsa rona tsa naha.Kabinete e ipapisa le Moporesidente Jacob Zuma mabapi le ho leboha Motlotlehi Morena Mswati III, Modulasetulo ya tlohelang marapo wa SADC,mabapi le nyehelo ya hae ya bohlokwa le boetapele, ha Aforika Borwa e nka bodulasetulo ba SADC ho tloha kaPhato 2017 ho isa ka Phato 2018.1.2. Kabinete e hlompha basadi bohle, le ho fetisa diteboho tse tebileng ho ba nkileng karolo mabapi le ho keteka le ho hopola basadi jwaloka ha re kwala Kgwedi ya Basadi, tlasa mookotaba:  Selemo sa OR Tambo: Basadi ba Kopane mabapi le ho Ntshetsa Aforika Borwa Pele .Leha basadi ba entse dikuno tsa bohlokwa ka hara Afrika Borwa, se sa le sengata se lokelang ho etswa mme mananeo a mmuso a tla tswela pele ho beha ka sehlohlolong ho kenyeletswa ha basadi mabapi le ho ntshetsa pele metse ya bo rona, moruo le naha. Basadi ba ntse ba tswela pele ho tobana le maemo a sa amoheleheng a tlhekefetso le dikgoka, bofuma le tlhokeho ya mesebetsi.1.3. Kabinete e lemohile Tlaleho ya Mekgwa ya Bofumae lokolotsweng ke Lefapha la Dipalopalo la Aforika Borwa (StatsSA) mme e tla e sekaseka. Kabinete e boeleditse boitlamo ba yona ba mananeo a ho sebeletsa bafutsana, ka ho qolleha bana ba tswang malapeng a futsanehileng.Dilemong tse 23 tse fetileng, mmuso o ekeditse lenaneo la dithuso tsa ditjhelete ho badudi ba futsanehileng le ba kotsing ho tloha ho batho ba 2,7 milione ho ya ho ba 17 milione. Lenaneo lena le akaretsa bana ba tshwanelehang ba fetang 91% le 95,5% ya maqheku a tshwanelehang. Dikolo tse fetang 20 000 di nkuwe e le tse sa lefiseng ditjhelete tsa sekolo, ka baithuti ba fetang dimilione tse robong ba kgolang molemo mananeong a phepo a dikolo.Sekema sa Naha sa Thuso ya Ditjhelete ho Baithuti(NSFAS) ho tloha ka selemo sa 1999 se se se fanne ka ho fetang R72 bilione ya dikadimo le dibasari ho baithuti ba tswang malapeng a futsanehileng.Sena se bakile hore baithuti ba fetang dimilione tse pedi ba tswang metseng e futsanehileng ba fihlelle thuto e phahameng. Palohohle ya bana ba 1,7 milioneba fihlella ditshebeletso tse ngodisitsweng tsa Dikolo tsa Thuto ya Dikonyana (ECD), e leng motheo o hlokolosi bakeng sa thuto. Ka selemo sa 2012 mmuso o boetse o tsebahaditse lenaneo la boitekanelo la dikolo, e leng boitshunyako ditshiteng tse ding tse sitisang kgatelopele ya ba bang ba baithuti.Hodima moo, mmuso o na le mekgwa e mengata ya ho ema kgahlanong le bofutsana e fanang ka phihlello ya mahala ya ditshebeletso tsa motheo ho dimilione tsa malapa a fumanehileng tse kang metsi a mahala a pompo, tsamaiso ya dikgwerekgwere, motlakase wa mahala le ho thotha matlakala. Mmuso hape o kentse tshebetsong mananeo a kgiro ya setjhaba le dikema tsa matlo ho thusa batho ba futsanehileng ho ba le matlo.Mmuso o tla tswela pele ho batlana le ditsela tse ding tsa ho matlafatsa mananeo a tsa polokeho ya kahisano a reretsweng ho tshehetsa badudi ba futsanehileng le ba kotsing.1.4. Kabinete e thoholetsaho thakgolwa ha Sebaka sa Radio sa Tekolo ya Dinaledi sa Ghana, ke Moporesidente wa Ghana Nana Akufo-Addo le Letona la Saense le Thekenoloji la Aforika Borwa, MofumahadiNaledi Pandor.Sena ke sa bohlokwa bakeng sa bonkakarolo ba Aforika porojekeng ya Dipontsho tsa Sekwere sa Kilomithara (SKA). Sebaka sa tekolo ya dinaledi ho la Ghana ke sa pele ntle le Aforika Borwa, jwaloka e nngwe ya dinaha tsa bomphato.Jwaloka bomphato ba SKA ya Aforika, sehlopha sa SKA South Africa/Hartebeesthoek Radio Astronomy Observatory se sebedisane mmoho le Ghana ho qhaneha bokgoni ba anthena ya astronomi ya radio ya dikgokahanyo tsa disatalaete e teng Kuntunse. Lefapha la Dikamano le Tshebedisano ya Matjhaba (DIRCO) le thusitse ka ditjhelete karolo e kgolo ya porojeke ena ya ho fetolaka Letlole la Tlhaboloho ya Aforika le Tshebedisano ya Matjhaba, le reretsweng ho matlafatsa tshebedisano-mmoho pakeng tsa Aforika Borwa le dinaha tse ding tsa Aforika.Karolo ya bohlokwa ya mokutu o lebisitseng kahong ya SKA kontinenteng ya Aforika dilemong tse leshome tse tlang ke ho ntshetsa pele maitsebelo, melawana le bokgoni ba ditheo tsebatlehang dinaheng tsa bomphato ba SKA ho phahamisa bonkakarolo ba Aforika porojekeng ena.1.5. Kabinete e amohela tsebiso ya Letona la Lefapha la Merero ya Tikoloho, Mofumahadi Edna Molewa ya hore Aforika Borwa e qetella diporofenseng tse saletseng morao, netefatso ya bohlakisiya pokello e teng ya beng ba poraefete ba manaka a ditshukudu. Bohlakisiba pele bo neng bo hlophisitswe ke diporofense bo a lekolwa le ho netefatswa ke Lefapha la naha la Merero ya Tikoloho.Sena se tla thusa bakeng sa ho thibela kgonahalo ya ho mokolwa ha manaka a ditshukudu a fumanweng ka tsela e seng molaong mme se tla netefatsa hore naha e na le tlhahisoleseding e nepahetseng mabapi le palo ya manaka a ditshukudu ka hara Aforika Borwa nakong leha e le efe, hammoho le monga manaka a jwalo ya ngodisitsweng.Kahlolong ya Lekgotla la Dinyewe le Phahameng la Gauteng Leboya mabapi le ho ntsha tumello ya ho rekiswa ha manaka a Ditshukudu bakeng sa motswadisi wa ditshukudu Monghadi John Hume, moo ho bonahetseng ho ba le fantisi ya pele ya manaka a Ditshukudu ho marangrang a inthanete ka hara Aforika Borwa, Kabinete e boeletsa hara maemo a mang a tshebetso, hore; maemo a monga tumello, ya lokelang hore a fumane tumello ya ho rekisa e ntshitsweng ho ya kaMolao wa Naha wa Bolaodi ba Tikoloho ya Diphapang tsa Tlhaho, 2004 (Molao wa bo-10 wa selemo sa 2004), o mo dumellang ho reka manaka a ditshukuduho monga tumello ya ho rekisa, tabeng ena e leng Monghadi Hume.Tumello ena hae e dumelle kgwebisano ya matjhaba ya manaka a ditshukudu. Kgwebisano ya matjhaba ya manaka a ditshukudu e ntse e thibetswe, ho ya ka dipehelo tsa Khonvenshene ya Kgwebisano ya Matjhaba ka Mefuta e Kotsing ya Diphoofolo le Dimela tse Hlaha (CITES). Nakong ya fantisi ena kaofela lefapha la tikoloho le lokela ho nehwa phumantsho ya fantisi ya marangrang a inthanete ho etsa bodisa ba boimatahanyo bo batlehang.Aforika Borwa e dula e itlamme bakeng sa tsamaiso e laolang kgwebisano ka mefuta e kotsing kapa e tshireleditsweng e tsamaelanang le melao ya ka lapeng, hammoho le dipehelo tse tlamang semolao tsa CITES.1.6. Kabinete e amohela kahlolo ya Lekgotla le Phahameng ya ho bona molato bahlokofatsi ba nyewe e amanang le tlolo ya molao ya semorabe ya monna wa motho motsho ya neng a kentswe ka lekaseng la bafu a phela ka ho qobellwa.Kahlolo ya ho bonwa molato e tla sebetsa jwaloka temoso ho ba ntseng ba tswela pele ho phehella kgethollo ya semorabe ka hara naha. Kabinete e netefaletsa maAforika Borwa hore sebopeho leha e le sefe sa semorabe kapa ketso ya lehloyo di keke tsa mamellwa. Momahano ya kahisano e dula e le tokelo eo rona kaofela jwaloka setjhaba eo re lokelang ho e aha le ho e matlafatsa.1.7. Kabinete e amohetse Kahlolo ya Lekgotla la Molaotheo le laetseng hore bomasepala ba keke ba hlola ba beha boikarabelo ho beng ba batjha ba matlo bakeng sa mekitlane ya masepala ya beng ba pele ba matlo. Taelo ena ke kimoloho ho beng ba matlo, bao bang ba bona esale ba imetswa ka mokitlane wa dilemo tse 20 tse fetileng.Taelo e jwalo e betla tsela bakeng sa beng ba thepa ba kamoso. Kabinete e ipiletsa ho bomasepala ho matahanya mekgwa ya bona ya pokello ya mekitlane le taelo ena.1.8. Kabinete e lemohile hore Lefapha la Naha la Matlotlo le okametse dipatlisiso tsa diforensiki mabapi le ho se sebetse hantle ha lenaneo la Tsamaiso e Kopanetsweng ya Bolaodi ba Ditjhelete (IFMS).Kabinete e thoholetsa Lefapha la Naha la Matlotlo bakeng sa ditaolo tsa yona tsa ka hare tsa tlhatlhobo tse matla, tse hlwaileng ditshenyehelo tse sa lokang. E tshepa hore ho tla ba le thuto e nepahetseng mabapi le diphephetso tse fihlelletsweng, le hore ketso efe ya phoso ya ka boomo kapa ho se tsotelle e tla hlwauwa mme ba amehang batla ikarabella.Kabinete e na le tshepo e feletseng ho matla a semolao a Lefapha la Naha la Matlotlole bohlokomedi ba lona ba ditjhelete tsa mmuso. Kabinete e boela e hlahisa tshepo ya yona ho makala a kenyang tshebetsong mananeo a IFMS   Lefapha la Naha la Matlotlo, Lefapha la Tshebeletso ya Mmuso, le Lekala la Thekenoloji ya Tlhahisoleseding ya Puso  bakeng sa ho kenya tshebetsong porojeke ena ka katleho.1.9. Kabinete e tshwela ka mathe ho nyenyelepa ha Memo wa Kabinete o sisinyang mekgwa e fapaneng ya ho thusa botjha Tshebeletso ya Difofane ya Aforika Borwa (SAA). Memo wa Kabineteke tokomane ya lekunutu mme ho e nyenyelepisa ke tlolo ya moralo wa tshireletso ya tlhahisoleseding ya mmuso, o bitswang Maemo a Tlase a Tshireletso yaTlhahisoleseding.Kabinete e fane ka mosebetsi ho Karolo ya Tshireletso, ya Toka, le Thibelo ya Botlokotsebe ho batlisisa ho nyenyelepa ha tlhahisoleseding ya lekunutu le ho ipiletsa bakeng sa mekgwa ya kotlo e tla sebediswa hodima ba ikarabellang.1.10. Kabinete e amohela ho eketswa ha thuso ka ditjhelete ke Koporasi ya Ntshetsopele ya Diindaseteri (IDC) bakeng sa botsetedi hobokgoni ba tlhahiso ka hara Aforika Borwa, jwaloka ha ho bonahala sephethong sa yona se lokolotsweng haufinyana tjena sa ditjhelete ho fihlela ka Hlakubele 2017. Kgweding ya Naha ya Basadi, IDC e tjhaelletse monwana dithuso tsa matlole tsa R3,2 bilione bakeng sa dikgwebo tse matleng a basadi, e leng keketseho ya 178% ha ho bapiswa le selemong se fetileng.Sena se kenyeleditse thuso ya matlole bakeng sa tumellano e behang taolo ya morafo o moholo wa mankanisi matsohong a mosadi wa motho e motsho wa Aforika Borwa. Dithuso tsa matlole bakeng sa dikhamphani tse matleng a ba batsho di ne di fihla ho R10,1 bilione, moo R4,7 bilione ya yona e ne e le ya diporojeke tsa matsete tse eteletsweng pele ke boradiindaseteri ba batho ba batsho.Dipalo tsena di pakahatsa kgatelopele e entsweng ka diphethoho tsa ho ba le dikgwebo moruong ka hara naha. Ho hlahisitswe palohohle ya mesebetsi e 20 881 kapa ho e baballa ka selemo se tletseng sa thuso ya matlole ke IDC, e leng tjhelete e fihlileng ho R15,3 bilione, e leng boemo bo phahameng ka ho fetisisa ho fihlela jwale.Dilemong tse hlano tse fetileng ho tloha ka selemo sa 2013, IDC e ne e nyehetse R68 bilione ya matlole bakeng sa diporojeke tsa matsete. Mmoho le thuso ya matlole e kopanetsweng le lekala la poraefete, sena se bakile matsete a etsang R200 bilione le ho hlahisa kapa ho baballa mesebetsi e 99 000. Kabinete e thoholetsa IDC le Lefapha la Ntshetsopele ya Moruo ka tshebetso ena nakong ena eo mekutu ya ho matlafatsa matsete le tlhahiso ya mesebetsi di leng hlokolosi.1.11. Kabinete e amohela ho thehwa ha Diphuputso tsa Dimmaraka mabapi le ditjeho tse hodimo tsa datha le ho lemoha ho kenngwa koranteng ya mmuso ha dintlha tsa tshupiso ke Khomishene ya Tlhodisano.Diphuputso tsa Dimmaraka di hlahisitswe ke kopo ya Letona la Ntshetsopele ya Moruo ho ya ka dipehelo tsa Molao wa Tlhodisano. Ditjeho tse hodimo tsa datha di na le ditlamorao tse matla tsa moruo, di eketsa ditjeho tsa ho etsa kgwebo le ho ka fokotsa bokgoni ba Aforika Borwa ho sebedisa ka katleho dithekenoloji tse ntjha tsa tlhahisoleseding. Kabinete e ipiletsa ho bafani ba ditshebeletso ka hara lekala lena ho fokotsa ditjeho.1.12. Kabinete e amohelaho saenwa ha Memorandamo wa Kutlwano (MoU) le Mmuso wa Flanders wa kgodiso ya Moruo wa Kahisano ka hara Aforika Borwa. Lewa la moruo la Tsela e Ntjha ya Kgolo le amohetsweng ka selemo sa 2010 le hlwaile moruo wa kahisano jwalo ka se seng sa dintlha tse 10 tsa ho hlahisa mesebetsi.Ho ya ka MoU, Letona la Ntshetsopele ya Moruole tla sebetsa ka bomphato le Mokgatlo wa Matjhaba wa Basebetsi (ILO) le Mmuso wa Flanders ho hlahisa mehlala e atlehileng ya dikgwebo tsa kahisano mme le tla buisana le bankakarolo ba lehae mabapi le lewa la maano ho tiisa le ho matlafatsa mosebetsi wa moruo wa kahisano.Flanders hape e tla etsa bomphato le Lefapha la Merero ya Tikoloho porojekeng ya diphethoho tsa tlelaemete le moruo o hlwekileng, botla tsepamisa maikutlo hodima ho amohela mawa.1.13. Kabinete e utlwisitswe bohloko ke mafu a batho mebileng ya naha a bakwang ke bakganni ba dulang ba sa tsotelle, ho kganna bohlwaswa le ho hloka boikarabelo. Haufinyana tjena bana ba 13 ba lemetse kamora ho ba mokganni eo ho belaellwang ho re o ne a tahilwe a thule sefate ka tekesi. Dibekeng tse pedi tse fetilengho etsahetse ketsahalo e nngwe KwaZulu-Natal, e bakileng mafu a 19 le batho ba lemetseng ba robong kamora ho ba tekesi e thule borokgo.Kabinete e ipiletsa ho bohle ba nang le bana ba tlhokomelong ya bona ho fadimehela ka matla bakganni ba tsamaisang bana le bapalami. Kabinete e ipiletsa ho makala a qobello ya molao ho fadimeha haholo mebileng ya rona ho netefatsa polokeho ya basebedisi ba mebila.1.14. Kabinete e tshwela ka mathe merusu, tshenyo ya thepa, le ho tjhesa meralo ya motheo ya setjhaba e kang ya haufinyana tjena ya seteishene sa dibese sa Rea Vaya Gauteng. Meralo ya Motheo ya Setjhaba ya dipalangwang ke mohlodi wa naha o reretsweng ho sebeletsa setjhaba. Ha ho na ho se kgotsofale ho hokalo ho ka bakang tshenyo ya thepa. Kabinete e ipiletsa ho makala a qobello ya molao ho sebetsana le botlokotsebe bo kang bona.1.15. Kabinete e thoholeditse nyehelo ya ditjhelete ya Setsi sa Naha sa Bolaodi ba Dikoduwa ho Mmuso wa Porofense ya Kapa Bophirima. Tjhelete e fetang R74 milione e ile ya ba teng ho shebana le diphephetso tse amanang le komello, ho kenyeletsa le mello ya haufinyana tjena e matla le kgaello ya furu. Kabinete e tswela pele ho ipiletsa ho maAforika Borwa ho sebedisa metsi ka paballo.2. Diqeto tsa Kabinete2.1. Kabinete e amohetse keketseho ya tshebediso ya dithekenoloji le dintlafatso tse entsweng lapeng ka hara Aforika Borwa. Saense le thekenoloji ke dithusi tse kgolo mokutung wa mekgahlelo e mengata ya naha bakeng sa ho tiisetsa sekgahla se phahamang sa kgolo ya moruo ho Morero wa Ntshetsopele ya Naha (NDP).Ho ya ka Tlaleho ya Tshebetso ya Saense, Thekenoloji le Ntlafatso ya 2015 ya Lekgotla la Naha la Boeletsi Ntlafatsong (NACI) ditjeho tsa thekenoloji di batlile di menahana habedi jwaloka phesente ya Palohohle ya Dihlahiswa tsa Naha (GDP) ho tloha ho 0.018% ka selemo sa 2005 ho isa ho 0.033% ka sa 2015.Mafapha a mangata, lekala la poraefete le ditheo tsa diphuputso di tsetetse thekenoloji le ntlafatso tse ngata haholo mananeong a tsona a ntshetsopele ka ho latelana.Jwaloka tsela ya ho matlafatsa diphihlello tsena ho ya pele, Kabinete e tjhaelletse monwana dibaka tse tharo tsa menyetla tse hlwailweng ke Lefapha la Saense le Thekenoloji ho tshehetsa dithekenoloji tsa kalafo, tshireletso le dithekenoloji tse amanang le polokeho le meralo ya motheo e mabapi le thekenoloji.Kabinete hape e tjhaelletse monwana mosebetsi wa tlatsetso wa ho ba mohlaleng le ho metha ntshetsopeleya thekenoloji le ntlafatso ntshetsopeleng ya kahisano le moruo.3. Dibili3.1. Kabinete e tjhaelletse monwana ho tsebahatswa ha Bili ya Overvaal Resorts Limited ya selemo sa 2017 Palamenteng.Morero wa Bili ke ho hlakola molao wa ho thehwa ha Aventura, Molao wa Overvaal Resorts Limited, 1993 (Molao wa bo-127 wa selemo sa 1993). Sena se tla thusa ho phethelwa ha ho fediswa ha Aventura. Kabinete e nkile qeto ya ho fedisa Aventura kamora ho ba e nkuwe e le thepa eo e seng ka sehloohong ya mmuso. Bili ena e tswile bakeng sa hore e tshohlwe le setjhaba ka Hlakubele 2017.3.2. Bakeng sa ho matahanya molao le dintshetsopele lepatlelong la thuto, Kabinete e tjhaelletse monwana phatlalatso ya Sehlomathiso sa Bili ya Melao ya Thuto ya Motheo sa 2017 Koranteng ya Mmuso bakeng sa tshwaelo ya setjhaba.Bili ke sephetho sa ho shejwa botjha ha melao kaofela ya thuto ya motheo ka morero wa ho matlafatsa bohlwahlwa ba tsamaisohore ho tle ho ntlafatswe taolo, boetapele le boikarabelo, ho fetola ditshebeletso tsa thuto, le ho sireletsa dihlopha tse kotsing ho netefatsa boitekanelo ba baithuti.Dihlomathiso di sisintswe ho Molao wa Dikolo wa Aforika Borwa, 1996 (Molao wa bo-84 wa selemo sa 1996), le Molao wa Kgiro ya Matitjhere, 1998 (Molao wa bo-76 wa 1998).4. Diketsahalo tse tlang4.1. Ka Loetse re tla tshwaya Kgwedi ya Botjhaba, Kgwedi ya Bohahlaudi, Beke ya Tjalo ya Difate, Kgwedi ya Tshebeletso ya Mmuso, Kgwedi ya NDP le Beke yaThusong Service Centre. Dintlha tse batsi ka diketsahalo tsena di tla tsebiswa ke mafapha a amehang.4.2. Jwaloka modulasetulo wa SADC, Aforika Borwa e dumetse ho tshwara Kopano ya Matona a Dikgokahanyo tsa Tlhahisoleseding ya Thekenoloji (ICT) a SADC ho tloha ka la 4 ho isa ka la 7 Loetse 2017 ho tshohla kgatelopele e entsweng mabapi le ho kenngwa tshebetsong ha Lenaneo la Dikgokahanyo le ICT la SADC.Letona Ayanda Dlodlo le Letona Siyabonga Cwele ba tla etella pele kemedi ya Aforika Borwa kopanong ena. Morero wa kopano ke ho fana ka tataiso mabapi le dintlha tsa mawa a dikgokahanyo le ICT le ho ba mohlaleng wa ho kenngwa tshebetsong ha diqeto tse entsweng dikopanong tse fetileng.Aforika Borwa e tla sebedisa kopano ena ho hodisa ho fihlellwa ha ditshebeletso tsa meralo ya motheo tsa ICT, ka seo naha e tla ba boemong ba ho ba sebaka sa meralo ya motheo ya lebatowa le ho hodisa dikgwebo tse nyenyane, tse mahareng le tse kgolo (di-SMME) tlasa mananeo a akaretsang a ho thehwa ha diindaseteri le kopano ya lebatowa a SADC.4.3. Seboka sa bo-9 sa Brazil, Russia, India, China le Aforika Borwa (BRICS) se tla tshwarwa Xiamen, China ho tloha ka la 4 ho isa la 5 Loetse 2017. Mookotaba wa bodulasetulo ba China ho BRICS ke: BRICS: Dilekane tse Matla bakeng sa Bokamoso bo Kganyang .Kgwebisano ka botlalo pakeng tsa Aforika Borwa le dinaha tsa BRICS e fihlile ho US$29 bilione ka selemo sa 2016. Sebaka se seholo ka ho fetisisa sa thekiso ya ka ntle sa Aforika Borwa ka hara BRICS e dutse e le China, e latelwe ke India, Brazil mme e be Russia. Paterone e tshwanang e ya bonahala mabapi le dihlahiswa tse kenang ka hara naha, moo China e dutseng e le mohlodi o moholo ka ho fetisisa wa dihlahiswa tsa ka ntle.Seboka sa selemo sa 2017 sa BRICS se tla tobana le dintlha tse hlano tse ka sehlohlolong e leng, ho tebisa tshebedisano-mmoho, ho matlafatsa taolo ya lefatshe, ho etsa diphapanyetsano tsa batho-ho-batho, ho ntshetsapele dintlafatso tsa ditheo le ho aha dilekane tse batsi.Lewa la tsepamiso ya maikutlo bakeng sa Aforika Borwa ka hara BRICS ke ho hodisa kgwebisano ya boleng bo eketsehileng, ho hohella matsete ka hara makala a naha a tshepisang a tlhahiso le ho matlafatsa tshebedisano-mmoho ho hodisa merero ya rona ya ntshetsopele.4.4. Kabinete e lemohile bonkakarolo ba dikhamphani tsa Aforika Borwa Mokgahlelong wa bo-53 wa Dipontsho tsa Kgwebo tsa Matjhaba tsa Maputo, tse tlwaelehileng jwaloka FACIM, tse tla tshwarwa Mozambique ho tloha ka la 28 Phato ho isa ka la 3 Loetse 2017. FACIM ke dipontsho tsa matjhaba tsa kgwebo ya makala a fapaneng tse tshwarwang selemo ka seng ho pepesa Mozambique jwaloka sebaka se hohelang bakeng sa kgwebo le matsete.Dikhamphani tse 20 di ile tsa thuswa ka matlole ke Lefapha la Dikgwebo le Diindaseteri (dti) ha tse 10 di ile tsa tshehetswa ke Lekala la Mpumalanga la Kgolo ya Moruo.Dikhamphani tsena di ne di emetse makala a fapafapaneng ho kenyeletsa makala a dikhemikhale, a tswelliso ya dihlahiswa tsa temo, a diaparo le masela, a boenjineri, a merafo le thepa ya dikaho tse kgolo, lea tekginiki ya motlakase le a tikoloho ya kaho.Mozambique ke molekane wa boraro ya moholo ka ho fetisisa wa Aforika Borwa ka hara lebatowa la SADC, kamora Botswana le Namibia. Kgwebisano pakeng tsa dinaha tsena tse pedi e eketsehile ho tloha ho R29 bilione ka 2012 ho isa ho R43 bilione ka sa 2016. Hajwale ho na le dikhamphani tse 300 tsa Aforika Borwa tse sebetsang ka hara Mozambique.Bonkakarolo ba dikhamphani tsa Aforika Borwa ho FACIM bo fumane kananelo e itseng bekeng e fetileng ya Khomishene ya Dinaha tse Pedi jwaloka e nngwe ya mapatlelo ao badudi ka hara dinaha ka bobedi ba ka a sebedisang bakeng sa ho buisana mabapi le kgonahalo ya tshebedisano-mmoho le dilekane bakeng sa ho eketsa kgwebisano le matsete pakeng tsa dinaha tsa bo rona.4.5. Letona la Lefapha la Merero ya Lehae, Moporofesara Hlengiwe Mkhize, o tla nka karolo ho Dipuisano tsa Matona tsa Bofalli bakeng sa Dinaha tsa Borwa ba Aforika tse tla tshwarelwa naheng ya Borena ba Swaziland ho tloha ka la 2 ho isa ka la 4 Loetse 2017. Morero ka kakaretso wa ketsahalo ena ke ho kgothaletsa puisano hara ditho tsa dipuso tsa SADC ho ntlafatsa taolo ya bofalli ka hara lebatowa. Dintlha tse tla sekasekwa di kenyeletsa tlhokahalo ya puso e tsitsitseng, bofalli, bolaodi ba meedi le bofalli ba basebetsi.5. Melaetsa5.1. Kabinete e hlahisitse matshediso a yona a tebileng le kutlwelo-bohloko ho:Letona la Sepolesa Fikile Mbalula le lelapa la hae ho latela ho hlokahala ha mme wa hae, Mama Emma Mbalula. E se e ka ba ka thola matla a ho tobana le bothata le lehlaba le tebileng le tliswang ke ho lahlehelwa ke mme lelapeng leha e ka ba lefe.baratuwa ba basebeletsi ba bararo ba morafo bao ho tiisitsweng ba hlokahetse ho latela ho putlama mpeng ya lefatshe ha Morafo wa Kusasalethu haufi le Cartonville Gauteng, ka lebakala ho reketla ha lefatshe ho ngodisitseng 1.8 Sekaleng sa Richter. Kabinete e tshepa hore barafi ba bang ba babedi ba so tholahale ba tla pholoswa ke moifo wa patlo o ntseng o sebetsa hajwale le ho imoloha hore bongata ba barafi ba ile ba tliswa ka hodima lefatshe ka polokeho le hara kotsi ena.Mmuso le batho ba Rephabliki ya Sierra Leone ho latela tse ding tsa dikgohola tse mpe ka ho fetisisa ka hara kontinente ya bo rona. Koduwa ena ya tlholeho e ripitlile dikarolo tsa bohlokwa tsa naha eo, e leng se bakileng tahlehelo e kgolo ya maphelo, tshenyo ya thepa le ho siya koduwa e matla ya botho. Ka DIRCO, Aforika Borwa e nyehetse ka R8 milione bakeng sa thuso koduweng ena. 5.2. Kabinete e thoholetsa Mamoseleme kaofela a entseng ka katleho  Haj  (leeto la bodumedi) le ho ba lakaletsa kaofela  Eid-al-Adha  e monate.6. DithonyoDithonyo kaofela di lokela ho tiisetswa ka mangolo a thuto le tumello e amehang.6.1. Monghadi Mziwonke Dlabantu jwaloka Mohlanka e Moholo wa Phethahatso (CEO) wa Lekgotla la Boingodiso la Naha la Diahi tsa Matlo (NHBRC).6.2. Boto ya Boeletsi ya Dibaka tse Ikgethang tsa Moruo:Mofumahadi Lizeka Valerie Matshekga (Setho se kgethehileng sa Koporasi ya Ntshetsopele ya Diindaseteri); leMonghadi Sipho Reginald Zikode (Setho se kwalang sekgeo sa Lefapha la Dikgwebo le Diindaseteri). Dipotso:Mofumahadi Phumla Williams   Motsamaisi-Kakaretso ya Tshwereng Mokobobo (GCIS)Mohala: 083 501 0139"
Pehelo ya Kopano ya Kabinete ya la 13 Loetse 2017,14 Sep 2017,https://www.gov.za/speeches/statement-cabinet-meeting-13-september-2017-14-sep-2017-0000,https://www.gov.za/st/speeches/statement-cabinet-meeting-13-september-2017-14-sep-2017-0000,"Kabinete e kopane ka Laboraro, la 13 Loetse 2017, Tuynhuys, Motse Kapa.1.  Dintlha tsa hajwale1.1.  Moruo1.1.1.  Kabinete e amohela kgolo e ntle ya Palohohle ya Dihlahiswa tsa Naha (GDP) ya 2.5% kotareng ya bobedi ya selemo sa 2017, e leng e ntshitseng naha ka hara ho putlama ha moruo wa setekginiki. Bekeng e fetileng, Lefapha la Dipalopalo la Aforika Borwa (Stats SA) le lokolotse dipalo, tse bontshang kgolo ya selemo-ka-selemo ya 1.1%.1.1.2. Leha re shebile ka leihlo le tjhatsi le tshepisang, Kabinete e kgodisehile hore naha e bona matshwao a pele a matle ao e tshepang hore sena ke qalo ya ho iphumana ha moruo wa naha a ahilweng hodima ho kenngwa tshebetsong ha Moralo wa Dintlha tse Robong, oo morero wa ona e leng ho hodisa moruo wa Aforika Borwa le ho hlahisa mesebetsi e batlehang haholo. Sena se bakile hore ho thakgolwe diphaka tse nne tsa diindaseteri le ho phahama ha dihlahiswa tsa temo tse tala tse rekisetswang dinaha tsa ka ntle kgahlanong le tse kenang ka hara naha ka palohare ya 14.6% ka selemo ho tloha ka selemo sa 2012.1.1.3.   Lenaneo la Boradiindaseteri ba Batho ba Batsho Ie se le tsheheditse diporojeke tse 62 tse hohetseng R26 bilione matseteng a lekala la poraefete le ho bopa mesebetsi e 19 859 ho fihlela kajeno. Ho tshehetsa tlhahiso ya lehae, dihlahiswa le makala a 21 di rerilwe bakeng sa tlhahiso ya lehae.Operation Phakisa ho fihlela mona e se e butse matsete a akanngwang ho R24.6 bilione moruong wa mawatle, moo mmuso o nyehetseng R15 bilione ya tjhelete ena. Leha matsete haholo e le a ntshetsopele ya meralo ya motheo ya maemakepe, tlhahiso ya dihlahiswa tsa thepa ya lewatleng ka ho qolleha kaho ya dikepe, diphedi tsa lewatle le diphuputso tsa saense lekaleng la oli le kgase, mafapha a mmalwa a Mmuso a entse dinyehelo tse bonahalang ho netefatsa kgolo ya lekala lena. Palo ka kakaretso ya mesebetsi e 6 517 e hlahisitswe makaleng a fapafapaneng.1.1.4.  Kabinete e boeletsa kgoeletso ya yona ho mafapha kaofela a setjhaba, ka ho qolleha mmuso, dikgwebo le setjhaba ka kakaretso, ho ahella hodima lebelo le letle le unnweng nakong ya kotara ya bobedi ho tsitlallela sekgahla se phahameng sa kgolo ya moruo le ntshetsopele, le ho thusa ka ho baballa mesebetsi.1.1.5.  Letona la Ditjhelete, Monghadi Malusi Gigaba, o tswela pele ho buisana le makala a fapafapaneng mabapi le moralo wa tshebetso wa kgolo ya moruo e kenyeletsang, e rerilweng ho hlohleletsa tshepo ka hara naha. Letona le tla boela le hlopholla sena ha le fana ka Pehelo ya Leano la Ditekanyetso la Nako e Bohareng Palamenteng, Motse Kapa, ka la 18 Mphalane 2017.1.2.  Lebenkele le Abelanang ka Ditshebeletso Tsohle la InvestSA   Kapa Bophirima1.2.1.   Kabinete e thoholeditse ho thakgolwa ha Lebenkele le Abelanang ka Ditshebeletso Tsohle la InvestSA la pele ka hara porofense.Moporesidente Jacob Zuma o thakgotse semmuso Lebenkele le Abelanang ka Ditshebeletso Tsohle la InvestSA ho la Kapa Bophirima le ho tiisa boitlamo ba mmuso ba ho ntlafatsa maemo a botsetedi ka hara Aforika Borwa, e leng sebaka se hohelang sa batsetedi ba ka bang teng.1.2.2.  Lebenkele le Abelanang ka Ditshebeletso Tsohle la InvestSA Ie fokotsa ditjeho tsa ho etsa kgwebo le ho bebofatsa ho etsa kgwebo ka hara naha ka ho fana ka mawa a tataiso, ho fokotsa dikgaello tsa melawana le ho fokotsa mehato e mengata ya semolao bakeng sa batsetedi.1.2.3.  Lebenkele la Mmuso le Abelanang ka Ditshebeletso Tsohle la InvestSA le Thakgotswe ka Hlakubele selemong sena mme ka Lefapha la Dikgwebo le Diindaseteri (dti), Lebenkele le Abelanang ka Ditshebeletso Tsohle la InvestSA le tla thehwa diporofenseng kaofela tse robong   pele le tla thakgolwa ho la Kapa Bophirima mme e latelwe ke KwaZulu-Natal le Gauteng ka tatelano.1.3.  Sehopotso sa bo-5 sa Morero wa Ntshetsopele ya Naha (NDP)1.3.1.   Kabinete e imatahanya le maAforika Borwa mabapi le ho keteka Sehopotso sa bo-5 sa NDP, eo e ileng ya amohelwa ke Palamente ka la 12 Loetse 2012 jwaloka moralo wa naha wa ntshetsopele ya moruo wa kahisano bakeng sa ho tobana le diphephetso tse tharo tsa bofuma, tlhokeho ya mesebetsi le ho se lekalekane ka selemo sa 2030.1.3.2.   Jwaloka mmapa wa naha o lebisang mononong, NDP ke ya maAforika Borwa kaofela mme e emela ditakatso le ditabatabelo ho tswa Makaleng kaofela a setjhaba, bakeng sa Aforika Borwa e betere.1.3.3.  Kabinete e ipiletsa ho maAforika Borwa kaofela ho tshehetsa Tjhebelopele ya 2030 ya NDP.1.4.  Seboka sa BRICS1.4.1.  Kabinete e lemohile Seboka sa bo-9 se atlehileng sa Brazil, Russia, India, China le Aforika Borwa (BRICS), se neng se tshwaretswe  Xiamen ka hara Riphabliki ya Batho ba China (PRC) ho tloha ka la 3 ho isa ka la 5 Loetse 2017 tlasa mookotaba:  BRICS: Bolekane bo Matla, bolekane bakeng sa Bokamoso bo Kganyang .1.4.2.  Seboka se theha mokolokotwane wa bohlokwa o lebisitseng kahong ya kopano e matla le tshebedisano-mmoho hara mebaraka e ntseng e runya le dinaha tse ntseng di tswela pele ho kenya tshebetsong Lenaneo la 2030 bakeng sa Ntshetsopele ya Moshwelella.1.4.3.  Bolekane ba Aforika Borwa le BRICS bo thehilwe hodima ntshetsopele ya ditabatabelo tsa naha, ho hodisa kopano ya lebatowa le ho kgothaletsa tsamaiso e kenyeletsang ya taolo lefatsheng.1.4.4.  Kgwebisano ka botlalo ya dinaha tse pedi pakeng tsa Aforika Borwa le dinaha tse ding tsa BRICS e fihlile ho US$29 bilione selemong se fetileng. Sebaka sa thomello ya kantle ya thepa se seholo ka ho fetisisa sa Aforika Borwa ka hara BRICS e dutse e le China, e latelwa ke India, Brazil le Russia. Paterone e tshwanang le ena hape e bonahala tabeng ya thepa e kenang ka hara naha, moo China e dutseng e le mohlodi o moholo wa thepa e rekisetswang ka Aforika Borwa. Leha Aforika Borwa e na le mehlodi ya tlhaho e mengata, ho hlokolosi ho kenya tshebetsong mananeo a bokgolamolemo ho tshehetsa leano la rona la kaho ya diindaseteri.1.4.5.  Ho amohelwa ha Tumellano ya BRICS ya Xiamen le Moralo wa Tshebetso ho hlakisitse motheo o matla oo BRICS e o entseng mabapi le ho thehwa ha mekgwa ya dikaho bakeng sa tshebedisano-mmoho e tiileng.1.4.6.  Kabinete e hlomphehile ka hore Aforika Borwa ke Modulasetulo ya tla tshwara marapo wa BRICS le ho tiiselletsa sepheo sa yona sa ho ba ka pele bakeng sa ho ahella hodima lenaneo la BRICS la ntshetsopele le monono bakeng sa dinaha tsa selekane, jwaloka ha e itokisetsa ho tshwara Seboka sa bo-10 sa BRICS ka selemo sa 2018.1.5.  forika Borwa le Russia di saena tumellano1.5.1.  Kabinete e boela e amohela tumellano e saennweng pakeng tsa Aforika Borwa le Russia Sebokeng sa bo-9 sa BRICS, e tla hlahisa tjhelete e lakanang le US$400 milione e tla tsetelwa bakeng sa ntshetsopele ya lekala la oli le kgase la Aforika Borwa.1.5.2.  Khamphani ya oli ya naha ya Aforika Borwa, PetroSA, le khamphani ya Federeishene ya Russia ya diphuputso tsa sebopeho sa mobu, Rosgeo, di dumellane ho ntshetsapele dibaka tsa ho fuputsa tsa diboloko tsa 9 le 11a Lebopong le ka Borwa la Aforika Borwa.1.5.3.  Ho batlana le mehlodi ya oli le kgase ka hara Aforika Borwa ke ntlha e kgolo ya lewa la polokeho ya eneji ya naha.1.5.4. Rosgeo ya Russia e tla etsa mosebetsi wa diphuputso tsa mobu hammoho le ho tjheka didiba tsa diphuputso. Porojeke ena e ka baka hore ho be le ho epollwa ha dikhubiki mithara tse dimilione tse nne tsa kgase ka letsatsi mme qetellong e tla romellwa tlhwekisong ya PetroSA Gas-To-Liquids maane Mossel Bay, Lebopong le ka Borwa.1.6.  Mebaraka ya Aforika Borwa ya thepa e romellwang ka ntle1.6.1.  Kabinete e thoholetsa dti mabapi le ho etella pele moifo wa dikhamphani tse 20 tsa Aforika Borwa dipontshong tsa selemo sa 2017 tsa Moscow tsa Dijo tsa Lefatshe, tse ntseng di tswela pele ho fihlela ka la 15 Loetse 2017.1.6.2.  Ha re ntse re hodisa indaseteri ya tswelliso ya dihlahiswa tsa temo tsa Aforika Borwa, bonkakarolo ba dikhamphani tsena tsa lehae ho tswa lekaleng la tswelliso ya dihlahiswa tsa temo, bo matlafatsa le ho theha boteng ba Aforika Borwa ka hara mmaraka ona ho la Russia.1.6.3.  Bonkakarolo ba bona bo kgonne ho ba teng ka lebaka la Sekema sa Mebaraka ya ka ntle le Thuso ya Matsete sa dti, e leng se thusang haholo mabapi le ho ntshetsapele mebaraka ya thomello ya thepa dinaheng tsa ka ntle bakeng sa dihlahiswa tsa Aforika Borwa le ditshebeletso, hammoho le ho thaotha matsete a otlolohileng ho tla ka hara naha.1.6.4. Kgwebisano pakeng tsa Aforika Borwa le Russia e eketsehile ka bokgabane ho tloha ho R5 bilione ka selemo sa 2012 ho ya ho se batlang se etsa R8 bilione ka selemo sa 2016. Thepa e kgolo e romellwang ka ntle ya Aforika Borwa e kenyeletsa ditholwana le matokomane, manya a mankanisi, dino, dispiriti le asene, veine, metjhini ya motlakase le thepa.1.7.  Tshebediso ya bana1.7.1.  Kabinete e tshwenyehile ka diketsahalo tsa haufinyana tjena tsa tshebediso ya bana moo ho fumanweng bana ba sebetsa mapolasing ka hara Leboya Bophirima le Foreistata. Kabinete e tshwela ka mathe tshebediso e mpe le tshotlo ena e sa amoheleheng ya bana ba kotsing.1.7.2.  Kabinete e thoholetsa ditho tsa setjhaba tse lemositseng Lefapha la Mesebetsi leo, hammoho le Lefapha la Ntshetsopele ya Setjhaba, ba sebeditseng ka potlako ho sebetsana ka toka le mokgwa ona o sisimosang wa tshebediso e mpe ya bana.1.7.3.   Kabinete e thabisitswe ke hore bana ba amehang ba falliseditswe dibakeng tsa polokeho le hore Lefapha la mesebetsi le tla matlafatsa ditlhatlhobo le ho sebetsa mmoho le makala a qobello ya molao ho tshwara baetsi ba sena ba molato.1.7.4 .  Bana ba rona ke bokamoso ba naha. Kabinete e tshwela ka mathe dibopeho kaofela tsa tshebediso ya bana le ho ipiletsa ho maAforika Borwa kaofela ho dula ba fadimehile ka dinako tsohle le ho tlaleha ba tlolang dipehelo tsa Molaotheo wa rona.1.7.5 .  Molao wa Dikolo wa Aforika Borwa, 1996 (Molao wa bo-84 wa 1996), hammoho le Molao wa Bana, 2005 (Molao wa bo-38 wa 2005), o laela ka ho hlaka hore bana bohle ba dipakeng tsa dilemo tse supileng le tse 15 ba qobelletswe ho kena sekolo. Ho ya ka molao, batswadi le bahlokomedi ba lokela ho netefatsa hore baithuti ba dilemong tsena ba ngodisitswe le ho ba sekolong kamehla kapa ba tobane le ditlamorao tsa ho se ikobele molao.1.8.  Komello1.8.1.  Kabinete e lebohela bohle ka hara Aforoka Borwa ba mametseng kgoeletso ya ho baballa metsi.1.8.2.  Aforika Borwa ke naha e nang le kgaello ya metsi mme maemo a komello a ntseng a tswela pele dikarolong tse ding tsa naha ke kgopotso ho batho bohle ya ho baballa lerothodi ka leng ka ho sebedisa metsi ka bohlale le ka paballo.1.8.3.  Leha mekutu ya ho baballa metsi e thusa ho fokotsa kgatello hodima mohlodi wa metsi a pula ya sehla e tlase ho feta tlwaelo ka hara Kapa Bophirima le KwaZulu-Natal ke bopaki ba hore ho lokelwa ho etswa ho hongata bakeng sa ho baballa metsi.1.8.4. Moifo wa Tshebetso wa Kopanelo wa Matona mabapi le komello, o eteletsweng pele ke Lefapha la Kopanelo ya Puso le Merero ya Setso, o tswela pele ho beha leihlo maemong a komello le ho fana ka tshehetso e hlokahalang ka makala a mafapha ho bebofatsa boemo bona.1.8.5.  Mmuso o beheletse ka thoko R74 milione e le letlole la pebofatso bakeng sa ho arabela mabapi le komello e ntseng e tswela pele ka hara Kapa Bophirima.1.8.6.  Lefapha la Metsi le Tsamaiso ya Dikgwerekgwere le lona le hatetse pele ka boitokisetso ba ho kenngwa tshebetsong ha Sekema sa Thusetso sa ho tloha Berg River ho ya Voelvlei. Rekoto ya qeto ya Tekolo ya Kgahlamelo ya Tikoloho e lokelwa ho fumantshwa mafelong a Loetse. Letona la Metsi le Tsamaiso ya Dikgwerekgwere, Mofumahadi Nomvula Mokonyane, o se a laetse Bolaodi ba Tonele ya Trans-Caledon ho tla ka ditjhelete le ho kenya tshebetsong porojeke ena. Ba se ba qadile ho buisana le basebedisi ba baholo mme haufinyana ba tla buisana le Letona bakeng sa tumellano le Letona la Ditjhelete mabapi le ditekanyo tsa dikadimo bakeng sa porojeke ena.1.8.7.  Kabinete e boeletsa dikgoeletso ho bohle ba ka hara Aforika Borwa ho netefatsa hore paballo ya metsi e ba teng jwaloka karolo ya bophelo ba bona ba letsatsi ka leng.1.9. Lesotho1.9.1. Kabinete e imatahanya le Mopresidente Zuma mabapi le ho tshwela ka mathe dipolao tse hlokang kelello tsa Molaodi wa Lebotho la Tshireletso la Lesotho, Mokgenerale Khoantle Mot omot o.1.9.2.  Ketsahalo ena ya morao-rao ya dikgoka ha e amohelehe. Jwale ho matsohong a batho le boetapele ba Lesotho ho netefatsa hore kgutso le maemo a tlwaelehileng a kgutlisetswa ka hara Borena e le taba e potlakileng.1.9.3.  Re dula re na le tshepo ya hore Ketapele ya Matona e Batlisisang Dinnete ya Ntshetsopele ya Dinaha tse ka Borwa ba Aforika (SADC) e tla kgona ho thusa Lesotho ho teka maitshunyako a nepahetseng. SADC e dula e tiile mererong ya yona ya ho matlafatsa, ho tshireletsa le ho baballa demokerasi, kgotso, polokeho le botsitso ka hara lebatowa mme e sebedisana le boetapele ba Lesotho.1.10.   Libya1.10.1.  Kabinete e amohela diphetho tsa Komiti ya Boemo bo Phahameng ya Kopano ya Aforika (AU) e mabapi le Libya Boemong ba Dihlooho tsa Dipuso le Mebuso e neng e tshwaretswe Brazzaville, ho la Riphabliki ya Congo.1.10.2. Moporesidente Zuma o ne a nkile karolo Komiting ya Boemo bo Phahameng, e tshohlileng le ho sheba botjha mekutu e lebisitseng ho tholeng tharollo ya moshwelella mabapi le diqabano tse tswellang ho ba teng ka hara Libya.1.10.3. Jwaloka setho sa Komiti ya Boemo bo Phahameng e mabapi le Libya, Aforika Borwa e tshehetsa mekutu kaofela ya AU e reretsweng ho tlisa tharollo ya kgotso bakeng sa koduwa ya Libya.1.10.4.  Kabinete e boeletsa maikutlo a Moporesidente Zuma a hore Aforika Borwa e malala-a-laotswe ho thusa Libya mekutung ya Kamora Kaho Botjha le Ntshetsopele le ho arolelana le yona boiphihlelo ba naha ya bo rona ho tsa poelano, kaho ya molaotheo le phethoho ya demokerasi ya puso.1.10.5. Kabinete hape e boeletsa bohlokwa ba dipuisano tsa matjhaba tse hokahaneng tse nang le kutlwano ka hara Libya.1.11. Pitso ya Mekga (CoP13)1.11.1. Kabinete e ananela hore Aforika Borwa, jwalo ka mosaenedi ho Khonvenshene ya Mokgatlo wa Matjhaba a Kopaneng (UN) ya Twantsho ya Mahwatata, e nka karolo Tulong ya bo-13 ya COP13 e ntseng e tswela pele hajwale Ordos, PRC ho tloha ka la 6 ho isa ka la 16 Loetse 2017.1.11.2.  Ho lebeletswe hore pitso ena e tla phethela le ho amohela moralo o motjha wa lewa bakeng sa 2018-2030 e hlophisitsweng tlasa mookotaba  Re Lebisa Lefatsheng le Itekanetseng bakeng sa Meloko ya Hajwale le ya Kamoso . Aforika Borwa e tla sebetsa ka matla ho netefatsa hore maano a fetolwa ho ba diketso tse phethahalang.1.11.3.  Aforika Borwa e tla sebetsa le dinaha kaofela ka hara Aforika mabapi le ho ntshetsapele maemo a naha le a kontinente. Karolo ya Boemo bo Phahameng ba pitso ena bo tla sekaseka le ho fana ka tataiso ya sepolotiki mabapi le diphephetso tsa dintlha tse ntseng di runya mabapi le mahwatata, ho theoha ha maemo a mobu le komello.1.11.4.  Kabinete e ipiletsa ho maAforika Borwa kaofela ho tshireletsa le ho hlokomela tikoloho bakeng sa ho e baballa bakeng sa meloko ya kamoso.1.12.  Beng ba dipalangwang tsa setjhaba1.12.1.  Kabinete e tshwela ka mathe diketsahalo tsa dikgoka, ho tjheswa ha makoloi a beng ba thepa le diketso tsa ditshoso pakeng tsa Beng ba Ditekesi tsa Dimithara le Balekane ba E-Hailing tse etsahetseng Sandton, Johannesburg.1.12.2. Kabinete e ipiletsa ho makala a qobello ya molao ho sebetsana le baetsi ba dikgoka le ditshoso ka hara dipehelo tsa Molaotheo.1.12.3. Diketsahalo tsena di sutha mekutung ya naha ya ho bopa maemo a kgwebo e lokolohileng le tlhodisano e hlokang leeme.1.13.  Balekgotla1.13.1.1. Kabinete e tshwela ka mathe ditlhaselo le dipolao tsa balekgotla ka hara diporofense tse ding le ho fetisetsa matshediso a yona ho malapa le metswalle ya ba bolauweng. Sena se kgahlanong le dipehelo tsa boitshwaro tsa Molaotheo, le ho sutha demokerasing ya rona ya tswelopele le tokelo ya batho ya ho kgetha baemedi ba bona ba setjhaba.1.13.2. Esale ho tloha qalong ya selemo, ho bile le mafu a mmalwa ka hara KwaZulu-Natal, mme haufinyana tjena, ho tlalehilwe mafu ka hara Kapa Botjhabela.1.13.3. Dikgoka tsena di nkile maphelo a balwanedi ba tokoloho ba batjha, ho kenyeletswa le Mongodi Kakaretso wa mehleng wa Liki ya Batjha ya ANC (ANCYL) Sindiso Magaqa, ya neng a sa ntsane a na le se sengata seo a ka se nyehelang mabapi le ho aha Aforika Borwa e tswetseng pele.1.13.4. Re ipiletsa ho mekga ya dipolotiki ho kgothaletsa mamellano hara ditho tsa yona le ho ipiletsa ho badudi ho tshehetsa ba Tshebeletso ya Sepolesa ya Aforika Borwa (SAPS) diphuputsong tsa bona.1.14. Kgwedi ya Botjhaba1.14.1. Kabinete e kgothaletsa maAforika Borwa kaofela ho tswela pele ho ananela Kgwedi ya Botjhaba ya selemong sena tlasa mookotaba:  Selemo sa Oliver Reginald Tambo: Re keteka Lefa la Tokoloho ya rona .1.14.2. Kgwedi ena e tsamaelana le dilemo tse lekgolo tsa letsatsi la tswalo la OR Tambo, Morati wa naha ya habo ya Aforika, ya bontshitseng boitelo bo sa thekeseleng ba ho sebeletsa batho ba Aforika Borwa, kontinente le lefatshe. Hape re tshwaile sehopotso sa bo-40 sa lefu la Steve Bantu Biko, ya ileng a bolawa ka sehloho ke mmuso wa kgethollo.1.14.3. Letona la Bonono le Botjhaba, Monghadi Nathi Mthethwa, o lokolotse lenaneo la mekete ya kgweding ena.2.  Diqeto tsa Kabinete2.1.  Kabinete e tsebisitswe ka ditlaleho tsa pele tsa tshebetso tsa kgatelopele ya kotara ka nngwe bakeng sa 2017/18 mabapi le ho kenngwa tshebetsong ha diphetho tsa dintlha tse ka sehlohlolong bakeng sa nako e dipakeng tsa Mmesa le Phuptjane 2017.2.2.  Mmuso o tswela pele ho etsa kgatelopele e bonahalang mabapi le ho kenya tshebetsong diphetho tsa dintlha tse 14 tse ka sehlohlolong, tse itshetlehileng hodima Moralo wa Lewa wa Nako e Bohareng (MTSF) 2014-2019, o re atametsang tabeng ya ho fihlella Tjhebelopele ya 2030 ya NDP.2.3.  Kabinete hape e ile ya tsebiswa ka dibaka tse ileng tsa ba le ditiehiso mabapi le ho kenngwa tshebetsong le ho tsebiswa ka mehato e batlehang ho akofisa phano.Dikopano tsa boraditaba tsa Matona a Dikarolo ka ho fapana di tla tshwarwa ho tsebisa ka diphetho tsa ditlaleho tsena bekeng ya la 6 ho fihlela ka la 15 Mphalane 2017. Sekejule se tla lokiswa kgafetsa le ho manehwa ho www.gov.za.2.4.  Kabinete e tjhaelletse monwana tshisinyo ya hore Aforika Borwa e tshware Dipontsho tsa Lefatshe tsa Kopano ya Telecom tsa Matjhaba tsa Meralo ya Motheo ya Dikgokahanyo tsa Mehala ka Loetse 2018. Tsena ke dipontsho tsa selemo ka seng le foramo bakeng sa mmuso le baetapele ba diindaseteri ho fuputsa diphephetso, dilekane le ditharollo, le ho hlwaya menyetla ya matsete le ditlwaelo tse ntle ka ho fetisisa bakeng sa ntshetsopele ya moruo wa kahisano ka Dithekenoloji tsa Tlhahisoleseding le Dikgokahanyo (di-ICT).Sena e tla be e le lekgetlo la pele ketsahalo ena e tshwarelwa Aforika. Nakong ya ketsahalo ena, indaseteri ya ICT ya Aforika Borwa e tla thola monyetla wa ho pepesa dihlahiswa tsa yona ka ho latelana. Lekala la naha la bohahlaudi le lona le tla kgola molemo nakong ena.3.  Diketsahalo tse tlang3.1. Moporesidente Zuma o tla etella pele kemedi ya Aforika Borwa ho Tulo ya bo-72 e Tlwaelehileng ya Kopano Kakaretso ya UN tlasa mookotaba  Re Tsepamisa Maikutlo Bathong: Re Tsitlallela Kgotso le Bophelo bo Khabane bakeng sa Bohle Polaneteng ya Moshwelella  ho la New York, Amerika. Aforika Borwa e tla tswela pele ho sebeletsa ho fihlella diphetho ho UN ha e tla be e nka karolo Tulong ya bo-72.3.2.    Moporesident Jacob Zuma jwaloka Modulasetulo wa SADC, o tla bitsa Seboka sa Double Troika sa Dihlooho tsa Dipuso le Mebuso ka la 15 Loetse 2017 Pretoria.Seboka sa Double Troika se tla tshwarwa ka lebaka la diketsahalo tsa haufinyana tjena tsa dipolotiki le polokeho ka hara Borena ba Lesotho.3.3    Kemedi ya boemo bo phahameng ya Aforika Borwa e tla teka boiketo ba yona ba pele ba ho tshwara Mohope wa Lefatshe wa Rakbi wa 2023 London ka la 25 Loetse 2017. Aforika Borwa e na le rekoto e matla e nang le bopaki ya ho tshwara diketsahalo tse kang eno. Kabinete e lakatsa ho boeletsa tshehetso ya yona e matla ya Boiketo bona le ho ipiletsa ho maAforika Borwa ho tshehetsa Boiketo bona bo tla nyehela haholo mabapi le momahano ya setjhaba le kaho ya setjhaba le ho sebetsa hape jwaloka sethusi bakeng sa ntshetsopele ya dipapadi.4.  Melaetsa4.1.  Kabinete e lakaletsa baahi ba Jeremane katleho yohle ha ba itokisetsa dikgetho tsa Bofederale ka la 24 Loetse 2017 ho kgetha ditho tsa Bundestag ya bo-19, eo ka nqa e nngwe e tla kgetha Motjhanselara le ho bopa mmuso o motjha. Jeremane ke motsetedi e moholo ka hara Aforika Borwa, ya ikemiseditseng dikamano tse tswelang pele, tshebedisano le bolekane.4.2.  Kabinete e fetisetsa matshediso a yona ho Caribean hammoho le dikarolo tsa Cuba le Amerika ho latela tshenyo e bakuweng ke Sefefo sa Irma. Re fetisetsa matshediso a tswang botebong ba dipelo ho baratuwa ba ba lahlehetsweng ke maphelo le thepa ya bona koduweng ena.4.3. Kabinete e imatahanya le setjhaba mabapi le ho thoholetsa Kevin Anderson mabapi le ho fihlella makgaolakgang a US Open. Ke sebapadi sa pele sa moAforika Borwa ho fihlella makgaolakgang a bompodi bo boholo ba thenese esale ho tloha ka selemo sa 1994. Re na le tshepo ya hore o tla tswela pele ho ahella hodima phihlello ya hae e kganyang le ho kgothatsa batjha ba bang ba nang le talente ba MaAforika Borwa.4.4.  Kabinete e thoholetsa Trevor Noah ka ho hapa Kgau ya Emmy mokgahlelong wa Best Short Form Variety Series bakeng sa ho ikgetha ha lenaneo la hae le bapalang ho YouTube, la The Daily Show: Between the Scenes.Dipotso:Mofumahadi Phumla Williams   Motsamaisi-Kakaretso ya Tshwereng Mokobobo (GCIS)Mohala: 083 501 0139"
Pehelo ya Kopano ya Kabinete ya la 27 Loetse 2017,29 Sep 2017,https://www.gov.za/speeches/statement-cabinet-meeting-27-september-2017-29-sep-2017-0000,https://www.gov.za/st/speeches/statement-cabinet-meeting-27-september-2017-29-sep-2017-0000,"Kabinete e kopane ka Laboraro, 27 Loetse 2017, Union Buildings, Pretoria.A. Dintlha tsa Hajwale1. Kopano Kakaretso ya Mokgatlo wa Matjhaba a Kopaneng (UNGA)1.1. Kabinete e amohetse puo ya Moporesidente Jacob Zuma ho Tulo e Tlwaelehileng ya bo-72 ya UNGA New York, Amerika ka la 12 Loetse 2017, tlasa mookotaba  Re Tsepamisa Maikutlo Bathong: Re tsitlallela Kgotso le Bophelo bo Kgabane bakeng sa Bohle Polaneteng ya Moshwelella .1.2. Dipuisano di ne di tsepamisitse maikutlo hodima, hara tse ding, Merero ya Ntshetsopele ya Moshwelella (di-SDG); ho fetofetoha ha tlelaemete; le ditaba tsa kgotso le tshireletso le diphethoho tsa UN, ka ho qolleha diphethoho tsa Lekgotla la Tshireletso la UN.1.3. Moporesidente Zuma hape o saenne Tumellano e mabapi le Thibelo ya Dibetsa tsa Nutleleya, e bontshang boitlamo bo tswellang ba Aforika Borwa mabapi le ho fihlella lefatshe le hlokang tshoso e bakwang ke dibetsa tsa nyutleleya le ho netefatsa hore thekenoloji ya nutleleya e sebedisetswa merero ya kgotso feela.1.4. Mopresidente Zuma o ne a hlophisitse dijo tsa mantsiboya tsa ho keteka dilemo tse lekgolo ho hlompha mofu Moporesidente wa mehleng wa African National Congress (ANC), Monghadi Oliver Reginald Tambo.2. Kgwedi ya Bojalefa2.1. Kabinete e leboha maAforika Borwa kaofela bakeng sa ho keteka Kgwedi ya Bojalefa ka Loetse le ho boeletsa molaetsa wa Moporesidente Zuma wa Letsatsi la Bojalefa hore bohle ba ka hara naha ba hahamalle kopano e matla le ka hara diphapang.2.2. Jwaloka ha naha e phethela Kgwedi ya Bojalefa tlasa mookotaba  Selemo sa Oliver Reginald Tambo: ho keteka tokoloho ya letlotlo la bojalefa ba rona , maAforika Borwa a kgothaletswa ho ahella hodima dipehelo tsa bophelo tse ka hara Molaotheo le ho matlafatsa mekutu ya ho aha setjhaba se hlokang bofuma, tlala, ho hloka bodulo le ho se lekalekane.2.3. Bakeng sa ho tiisa moya wa bojalefa, Kabinete e amohela tumellano e saennweng pakeng tsa Aforika Borwa le Tanzania, e reretsweng ho baballa nalane ya ntwa ya tokoloho.2.4. UN e fafielletse ho kenngwa tshebetsong ha Porojeke ya Ditsela tse Lebisang Boikemelong ka hara Aforika. Ka ho ketekwa ha moya wa bonngwe le tshebedisano-mmoho hara mekgatlo ya tokoloho ya Aforika mme e tla baka ho ahuwa ha museamo, laeborari le dibaka tsa polokelo ya nalane.3. Letsatsi la Lefatshe la Bohahlaudi3.1. Aforika Borwa, tlasa boetapele ba Letona la Bohahlaudi, Mofumahadi Tokozile Xasa, e nkile karolo ho Letsatsi la Lefatshe la Bohahlaudi (27 Loetse 2017) le ho Kgwedi ya Bohahlaudi, tlasa mookotaba,  Bohahlaudi ba Moshwelella   Sesebediswa sa Ntshetsopele . Sena se fana ka lepatlelo bakeng sa ho tshehetsa diphethoho leanong, ditlwaelong tsa dikgwebo le boitshwaro ba basebedisi ba bohahlaudi, tse lebisitseng ho lekala la bohahlaudi la moshwelella, le ka nyehelang ka matla mabapi le ho fihlellwa ha di-SDG. Nakong ya Letsatsi la Lefatshe la Bohahlaudi, dinaha le ditso tse fapaneng di keteka bongata ba diketsahalo tse itshetlehileng mabatoweng tse kang kgothaletso ya dikepele tse ikgethang le/kapa ho batalatsa ho fihlella dibaka, ho dumellwa ho kena ka bongata mahala diphakeng le dirapeng, le dipuisano tse fapafapaneng le bangkakarolo.3.2. Aforika Borwa e atlehile bakeng sa ho hodisa bohahlaudi ka dibaka tsa yona tse fapafapaneng tse nang le kgohedi tse kang diphaka tsa rona, mabopo a rona a lewatle a maemo a hodimo, le ditsha tsa bojalefa tse tjhaelletsweng monwana ke lefatshe.Bokgoni ba Bohahlaudi ba ho amohela basebetsi e dula e le sebetsa se seholo kgahlanong le tlhokeho ya mesebetsi. Jwaloka sebaka sa bohahlaudi, Aforika Borwa e tobane le kgonahalo ya ho hodisa makala a yona a parolang le makala a mang a moruo ho kgonahatsa bokgoni bo matla ba moruo ka makala a mang a mehleng eo esale a le ka sehloohong a moruo. Ana a kenyeletsa bohahlaudi ba dibaka tsa mahae, tsa bongaka, tsa temo le tsa botjhaba.4. Tumellano ya ho beha ditheko tsa meriana ya HIV4.1. Kabinete e amohela tumellano e etsang pale ya ditefello e fihlelletsweng ke Letona la Bophelo bo Botle, Ngaka Aaron Motsoaledi, ka tshebedisano le mekgatlo e mengata ya matjhaba, ho akofisa boteng ba mokgahlelo wa pele wa pidisi e le nngwe ya kalafo ya HIV.4.2. Ho akanngwa hore ho fokotswa ha tefello ho tla baka dipoloko tse ka fihlang ho R11.7 bilione dilemong tse tsheletseng tse tlang. Sena se tla thusa Aforika Borwa ho ngodisa bakudi ba bangata bakeng sa kalafo.4.3. Tumellano ya ditefello e etsa hore moriana wa Dolutegravir, o kgothaletswang ke Mokgatlo wa Lefatshe wa Bophelo bo Botle (WHO), o kgonahale bakeng sa mebuso ya dinaha tsa lekeno le tlase le le mahareng.4.4. Ho ya ka tumellano ya ditefello, Lefapha la Bophelo bo Botle le rera ho tsebahatsa motswako wa ho nowa ho tsitsitseng ha meriana e meraro, Tenofovir, Lamivudine le Dolutegravir ka Mmesa 2018.4.5. Kabinete e ipiletsa ho maAforika Borwa kaofela a a seng a le maemong a ho kena ho tsa thobalano, ka ho qolleha batjha, ho tswela pele ho phela bophelo bo itekanetseng ba ho amohela mekgwa ya thibelo e kang ho dula ba kena thobalanong e bolokehileng ka ho ikgula thobalanong, ho tshepahala le ho sebedisa dikgohlopo, le ho kenela diteko tsa HIV kgafetsa.5. Bophelo bo Botle5.1. Kabinete e amohela ho thakgolwa ha lehlakore le letjha la Sepetlele sa Cecilia Makiwane Mdantsane, ho la Kapa Botjhabela. Ke mokolokotwane o lebisitseng ho kenngweng tshebetsong ha Inshorense ya Naha ya Bophelo bo Botle e tla baka hore ho be le phano ya tlhokomelo ya kalafo ya boleng, ka ho qolleha ho badudi ba futsanehileng.5.2. Sepetlele sena sa dithuto tse hodimo sa maemo a lefatshe ke matsete a ho fihlella tjhebelopele ya Morero wa Ntshetsopele ya Naha (NDP) le di-SDG tsa UN tsa tlhokomelo ya kalafo ya lefatshe.5.3. Sepetlele sena sa dibethe tse 526 se tshehetswa ke tsamaiso e kopanetsweng e tla matlafatsa phano ya tlhokomelo ya kalafo ya boleng. E sebedisa ntjhafatso ya thekenoloji ho fokotsa dinako tsa badudi tsa ho ema, e ntlafatsa ho hlahlojwa le ho thusa ka boitshunyako bo potlakileng ba kalafo bakeng sa bakudi.5.4. Matsete ana a meralo ya motheo a R1 bilione a tla tshehetsa ntshetsopele ya moruo wa lehae ka hara makeishene. Ha re ntse re tsoseletsa meralo ya motheo ya boitekanelo ba setjhaba, hape re atolosa menyetla bakeng sa badudi ba lehae ya ho ntlafatsa maphelo a bona ka tlhahiso ya mesebetsi le ntshetsopele ya dikgwebo tsa lehae.6. Kgwedi ya Ntshetsopele ya Kahisano6.1. Kabinete e ipiletsa ho maAforika Borwa ho tswela pele ho phahamisa ba hlokang lehlohonolo le tshwanang le la bona pele ho Kgwedi ya Ntshetsopele ya Kahisano ka Mphalane.6.2. Kgwedi ya Ntshetsopele ya Kahisano e tshwarwa selemo ka seng ho hopola menyabuketso e mengata e entsweng ke naha, mabapi le ho fana ka thuso ya kahisano ho ba fumanehileng le ba tsietsing haholo ka hara Aforika Borwa.6.3. Moporesidente Zuma o tla thakgola semmuso sehopotso sa Ntshetsopele ya Kgwedi ya Kahisano ka Labohlano, 29 Loetse 2017.6.4. Kabinete e lakaletsa ka mofuthu maqheku kaofela le batho ba hodileng Letsatsi le monate la Batho ba hodileng, le tla hopolwa ka Sontaha sa, la 1 Mphalane 2017.6.5. MaAforika Borwa a kgothaletswa ho sebedisa kgwedi ya Mphalane ho ananela karolo le sehlabelo sa bohlokwa se entsweng ke batho ba hodileng mabapi le ho fihlella tokoloho ka hara naha ya bo rona. Ke mosebetsi wa baahi mmoho ba bo rona, e seng feela mmuso, ho fana ka tlhokomelo e eketsehileng ho maqheku a rona le dihlopha tse tsietsing.6.6. Lenaneo la Mmuso wa Aforika Borwa la dithuso tsa setjhaba le thehilwe hodima tumelo e tiileng ya hore dithuso tsa polokeho ya setjhaba ke tokelo ya motheo ya botho mme di bohlokwa bakeng sa ho kgutlisa seriti sa baahi ba yona. Dithuso tsa setjhaba di imolla mathata a ditjhelete a dimilione tsa malapa mme ka ho sebetsa mmoho le mmuso di matlafatsa ba tsietsing hore maemo a bona a bophelo a ntlafale a be le seriti.7. Boitokisetso ba Dihlahlobo7.1. Kabinete e lakaletsa baithuti kaofela tse molemo, ka ho qolleha ba etsang Kereiti 12, jwaloka ha ba itokisetsa dihlahlobo tsa mafelo a selemo.7.2. Lefapha la Thuto ya Motheo (DBE) le malala-a-laotswe bakeng sa dihlahlobo tsa materiki tse qalang ka la 16 Mphalane 2017 tse tla ngolwa ke baithuti ba fetang 798 000 ba ingodisitseng.7.3. DBE e fana ka tshehetso e eketsehileng ho baithuti ba materiki ka dithuto tsa tlatsetso hona sekolong kamora dihora tsa sekolo, le mafelong a beke le ka matsatsi a phomolo ya dikolo.7.4. Kabinete e ipiletsa ho batswadi le bahlokomedi ho fana ka tshehetso e batlehang ho baithuti ha ba ntse ba itokisetsa dihlahlobo.8. Beke ya Selemo ka seng ya Thusong Service Centre8.1. Mmuso o phethetse ka katleho Beke ya Selemo ka seng ya selemong sena ya Thusong Service Centre, e etsahetseng ho tloha ka la 18 ho isa ka la 22 Loetse 2017 tlasa mookotaba:  Selemo sa OR Tambo   Re Ntshetsapele Dikgwebo tse Nyenyane, tse Mahareng le tse Kgolo ho di-Thusong Service Centre .8.2. Sena se bopile karolo ya Kgwedi ya Tshebeletso ya Mmuso le ho kgothaletsa Lenaneo la Thusong ka ho pepesa lenaneo le kopanetsweng la ho fihlella dibaka ka dibaka le bokgabane ba lona mabapi le ho arabela ditlhoko tsa baahi. Di-Thusong Services Centre di tlisa mokeke wa ditshebeletso tsa mmuso le tlhahisoleseding haufi le batho.8.3. Lenaneo lena le fihlella bakgolamolemo ba akanngwang ho dimilione tse tsheletseng selemo ka seng ka Lenaneo le Kopanetsweng la Phihlello ya Dibaka ka Dibaka la Phihlello, Beke ya Selemo ka seng ya Thusong Service Centre le mapatlelo a mang a Tsamaiso ya Dikgokahanyo le Tlhahisoleseding ya Mmuso (GCIS).8.4. Ka lenaneo lena, mmuso o tswela pele ho lokisa ho se lekalekane ha nako e fetileng ka ho tlisa ditshebeletso tsa boleng haufi le badudi bao pele ba neng ba qheletswe ka thoko ntshetsopeleng e tlwaelehileng ya moruo wa kahisano.8.5. Di-Thusong Service Centre hape di matlafatsa badudi ka maitsebelo le thupello e hlokehang bakeng sa ho ntlafatsa maphelo a bona, ka bolekane bo teng le mmuso, ditheo tse thuswang ke mmuso le lekala la poraefete.8.6. Kabinete e boeletsa kgoeletso ya yona ho badudi ho tswela pele ho sebedisa di-Thusong Service Centre ho fihlella ditshebeletso tse kang tsa Lefapha la Merero ya Lehae, la Mesebetsi, la Toka, Lekala la Aforika Borwa la Dithuso tsa Setjhaba (SASA) le Letlole la Dikotsi tsa Mebila (RAF).9. Myanmar9.1. Kabinete e tshwenyehile ka bothata ba badudi ba Rohingya ba balehileng malapeng a bona Myanmar.9.2. Aforika Borwa e tshehetsa pehelo ya Mongodi-Kakaretso wa UN, Monghadi Ant nio Guterres, ya tobokeditseng boikarabelo ba Mmuso wa Myanmar ba ho fana ka tshireletso ho badudi bohle ba amehang, le hape ho kopa makala a thekolohelo ya botho ho fumantshwa phihlello ya badudi ba hlokang thuso le tshireletso.9.3. Kabinete e kgothaletsa mahlakore kaofela ho fedisa merusu le ho thibela ho tswela pele ha tshotleho ya batho le ho ipiletsa hore boemo ka hara Puso ya Rakhine bo rarollwe ho itshetlehilwe hodima molao.10. Angola10.1. Kabinete e imatahanya le Moporesidente Zuma mabapi le ho thoholetsa Riphabliki ya Angola ka ho hlophisa Dikgetho tsa Naha tsa Ketsamolao tse atlehileng. Moporesidente Zuma o ne a kenetse Mokete wa Tlhomamiso ya Moporesidente Jo o Manuel Gon alves Louren o Luanda ka Labobedi, la 26 Loetse 2017.10.2. Aforika Borwa le Riphabliki ya Angola di na le nalane e tshwanang ya ntwa kgahlanong le bokoloniale le mmuso wa kgethollo. Esale ho tloha ka selemo sa 1994, dinaha tsena tse pedi di tswetse pele ho hodisa le ho atolosa maqhama a matla a bobedi bona.10.3. Angola ke e nngwe ya balekane ba baholohadi ba kgwebisano ba Aforika Borwa kontinenteng ya Aforika le ho tswela pele ho hodisa maqhama a yona.11. Tlhaselo ya bahahlaudi ba Netherlands11.1. Kabinete e tshwela ka mathe ho kgothotswa ha haufinyana tjena ha bahahlaudi ba Netherlands ba ileng ba salwa morao ho tloha Boemafofaneng ba Matjhaba ba OR Tambo. MaAforika Borwa kaofela a lokela ho tshwela ka mathe botlokotsebe bo kang bona bo tshosang lekala la rona le dulang le hola la bohahlaudi. Kabinete e boetse e ipileditse ho Tshebeletso ya Sepolesa ya Aforika Borwa (SAPS) ho etsa leha e le sefe seo ba ka se kgonang ho tshwara baetsi ba botlokotsebe bona.11.2. Kabinete e ipiletsa ho setjhaba ho tla ka tlhahisoleseding leha e le efe e ka thusang balaodi ba qobello ya molao le ho etsa kgoeletso ya tshebediso ya letsoho le matla la molao bakeng sa ba tla fumanwa ba le molato.12. Ho thakgolwa ha buka ya melao ya setso ya Bakoena Ba Mopeli12.1. Kabinete e thoholetsa ho thakgolwa ha buka, Bakoena Ba Mopeli Customary Law of Succession and Genealogy, jwaloka phihlello ya mokolokotwane bakeng sa boetapele ba setso ka hara Aforika Borwa.12.2. Letona la Kopanelo ya Puso le Merero ya Botjhaba, Monghadi Des van Rooyen, le Motlotlehi Morena Letsie III, Hlooho ya Puso ya Borena ba Lesotho, ba ne ba kenetse ketsahalo ena ka Mantaha wa, la 25 Loetse 2017.12.3. Lefapha la Kopanelo ya Puso le Merero ya Botjhaba le qadile ho hlophisa ditokomane tsa nalane ya dikarolo tse 13 tsa Borena/Bofumahadi ka selemo sa 2011. Buka ena e tla thusa ho utlwisisa nalane ya Bakoena Ba Mopeli le tlhahlamano ya madi bakeng sa ho baballa nalane ya rona.B. Diqeto tsa Kabinete1. Porothokole ya Ntshetsopele ya Dinaha tse ka Borwa ba Aforika (SADC)1.1. Kabinete e tjhaelletse monwana ho amohelwa ha Porothokhole ya SADC ya Taolo ya Tikoloho bakeng sa Ntshetsopele ya Moshwelella, ke Palamente. Sepheo sa porothokhole ke ho kgothaletsa taolo ya tikoloho e parolang le meedi, e leng tabatabelo ya ditho tsa dipuso tsa SADC.1.2. Aforika Borwa, jwaloka Modulasetulo wa SADC ho tloha ka Phato 2017 ho isa ka Phato 2018, e itlama ho matlafatsa mekutu ya lebatowa ya ho baballa mehlodi ya tlhaho ya ho parola le meedi le ho kgothaletsa ntshetsopele ya moshwelella ka hara lebatowa la SADC.1.3. Sena se matahantswe le NDP, e behileng ka sehlohlolong ho tebisa kopanelo ya lebatowa la SADC hammoho le ho netefatsa paballo ya moshwelella ya tikoloho le diphethoho tse lekalekanang tse lebisang moruong wa khabone e tlase.2. Pitso ya Matona ya Bolekane bakeng sa Tshebetso mabapi le Moruo wa Tlhaho2.1. Kabinete e tjhaelletse monwana ho tshwarwa ha Pitso ya Matona ya Bolekane bakeng sa Tshebetso mabapi le Moruo wa Tlhaho ka Loetse 2018. Lepatlelo lena le tshehetsa dinaha le mabatowa ho beha paballo ya moshwelella motsong wa maano a moruo le ditlwaelo bakeng sa ho ntshetsapele Lenaneo la 2030 la Ntshetsopele ya Moshwelella.2.2. Ke lenaneo la UN le kopanyang mmoho botsebi ho tswa Makaleng a mahlano a UN e leng; Lenaneo la Tikoloho la UN; Mokgatlo wa Matjhaba wa Basebetsi (ILO); Lenaneo la Ntshetsopele la UN; Mokgatlo wa Ntshetsopele ya Diindaseteri wa UN le Setheo sa Thupello le Diphuputso.2.3. Ho tshwara Pitso ya Matona ho tla ntshetsapele lenaneo lena, ka lapeng le kontinenteng ya Aforika, la kgolo e kenyeletsang mabapi le ho amohela motjha wa khabone e tlase le wa moruo o itsekang.3. Boto ya Metsi ya Umngeni3.1 Kabinete e tsebisitswe ka maemo a Boto ya Metsi ya Umngeni e leng ya bobedi e kgolohadi ka hara naha e nang le boleng selemo ka seng ba se ka fetang R2,4 bilione le ditekanyetso tsa Ditjeho tsa Tjhelete ya Sehlooho e fetang R7 bilione. Kabinete hape e tsebisitswe ka dipuisano tseo lefapha la metsi le tsamaiso ya dikgwerekgwere le neng le di tshwere le batsetedi ba lona.3.2 Bakeng sa ho tsitsisa dintlha tsa taolo tsa Boto, Kabinete e tjhaelletse monwana ho thonngwa ha Boto ya Nakwana ha Letona le ntse le akofisa motjha wa ho thonya ka ho phethahala Boto ya Metsi ya Umngeni. Kabinete e kgotsofaditswe ke mosebetsi o etswang ke Letona mabapi le ho tsitsisa Boto ya Metsi ya Umngeni.C. Dibili1. Sehlomathiso sa Bili ya Tekolo ya Mobu1.1. Kabinete e tjhaelletse monwana phatlalatso ya Sehlomathiso sa Bili ya Tekolo ya Mobu bakeng sa tshwaelo ya setjhaba. Bili ena e fetola Molao wa Tekolo ya Mobu, wa 1997 (Molao wa bo-8 wa 1997).1.2. Dihlomathiso di matlafatsa metjha ya boikarabelo le taolo le ho fana ka thonyo ya ditho tse itseng tsa Boto ya Melawana ya Tekolo, e le ho matlafatsa taolo ya tekolo ya mobu ka hara Aforika Borwa.1.3. Bili hape e batla ho laola tekolo ya mobu ka hara Aforika Borwa ka ho matlafatsa Molekodi-Kakaretso e Moholo wa Mobu hore a shebane le ho beha leihlo boemong ba naha le tsamaiso hodima ditekolo tsa sebopeho sa mobu, sebopeho sa naha le tsa maemo a dimmapa, tlhahlobo ya dibaka tsa mobu le ditshebeletso tsa tlhahisoleseding ka lefatshe.2. Sehlomathiso sa Bili ya Melao ya Saense le Thekenoloji sa 20172.1. Kabinete e tjhaelletse monwana phatlalatso ya Sehlomathiso sa Bili ya Melao ya Saense le Thekenoloji sa 2017 bakeng sa tshwaelo ya setjhaba. Bili e sisinya ho tlisa tsamaelano le ho lokisa maemo a dipehelo tse laolang ditshebetso le taolo ya ditheo tsa setjhaba tse ikarabellang ho Letona la Saense le Thekenoloji. Sena se tla netefatsa botsitso ditlhokong tsohle tse lokelang ho fihlellwa le metjha e lokelang ho latelwa ke ditheo jwaloka ha di amana le taolo. D. Diketsahalo tse Tlang1. Kgwedi ya Dipalangwang1.1. Jwaloka ha Mphalane 2017 e tshwaya Kgwedi ya Dipalangwang tlasa mookotaba:  Mmoho re ntshetsa Aforika Borwa Pele , Kabinete e ipiletsa ho bohle ho sebetsa mmoho ho netefatsa hore meralo ya motheo ya naha ya dipalangwang e tswela bohle molemo le ho kgothaletsa basebedisi ba mebila ho nka boikarabelo le ho sebedisa boipaballo mebileng jwaloka karolo ya bophelo ba bona ba letsatsi ka leng. Ka ho sebetsa mmoho re ka fokotsa dikotsi mebileng ya rona.1.2. Nakong ya Kgwedi ya Dipalangwang, mmuso   o eteletswe pele ke Lefapha la Dipalangwang le ditheo tsa lona   o tla hlakisa melemo ya moruo ya lekala lena ka ho pepesa ditshebeletso tsa meralo ya motheo ho tsa bofofisi, mawatle, dipalangwang tsa setjhaba, tsa mebileng le diterene. Ho thakgolwa ha naha ho tshwaretswe Lebaleng la dipapadi la Sinaba Daveyton ka hara Motsemoholo wa Ekurhuleni ka la 29 Loetse 2017.1.3. Matsete lekaleng la dipalangwang a hlasimolla ntshetsopele le ho hlahisa mesebetsi jwaloka karolo ya Aforika Borwa ya Moralo wa Dintlha tse Robong, o reretsweng ho hodisa moruo le ho hlahisa mesebetsi e hlokahalang haholo. Matsete ana a tla netefatsa ho ahuwa ha marangrang a dipalangwang tsa setjhaba a kopanetsweng ho phatlalla le naha.2. Aforika Borwa e tla tshwara Tulo ya bo-2 ya Khomishene ya Dinaha tse Pedi (BNC) ya Africa Borwa-ZimbabweMoporesidente Jacob Zuma o tla amohela wa mphato wa hae wa Zimbabwe, Mohlomphehi Moporesidente Robert Mugabe, ya tla ba teng Aforika Borwa ka la 03 Mphalane 2017 lebakeng la Tulo ya bo-2 ya BNC ya Aforika Borwa-Zimbabwe. Tumellano ya ho theha BNC e saenwe ka Mmesa 2015 le ho hlomamiswa ka Mphalane 2016 Harare, Zimbabwe.Aforika Borwa le Zimbabwe di na le dikamano tse ntle tsa bobedi bona tsa sepolotiki, moruo le kahisano tse fafielletsweng ka maqhama a nalane ya dilemo tse ngata. Dinaha tse pedi tsena ha di arolelane feela dikamano tse matla tsa nalane empa le tshebedisano ho tsa moruo. Zimbabwe ke e nngwe ya balekane ba Aforika Borwa ba bahlano ba ka hodimo ka ho fetisisa ka hara kontinente ka dipalopalo tse bontshang kgolo selemo ka seng. Ka selemo sa 2016, Diyantle tsa Aforika Borwa ho ya Zimbabwe di ne di akanyetswa ho R29.3 bilione.E. Melaetsa1. Letsatsi la Tswalo   Mama Winnie Madikizela-Mandela1.1. Kabinete e imatahanya le naha kaofela mabapi le ho lakaletsa Mama Winnie Madikizela-Mandela, ya tsebahalang jwaloka Mme wa Setjhaba, letsatsi la tswalo le monate ha a ne a qeta dilemo tse 81 ka Labobedi, 26 Loetse 2017.1.2. Mama Madikizela-Mandela ke e mong wa diqhoku tsa ntwa ya tokoloho tse babatswang ka ho fetisisa. Kabinete e mo leboha bakeng sa tshebeletso ya hae Ntweng ya tokoloho ya rona e lwanetsweng ka thata le ho mo lakaletsa selemo se latelang se tletseng mahlohonolo bakeng sa hae le baratuwa ba hae le ba lelapa.2. Banyana Banyana2.1. Kabinete e thoholetsa Banyana Banyana mabapi le ho hapa Bompodi ba Basadi ba 2017 ba COSAFA kamora ho hlola ka 2-1 ho makgaola kgang kgahlanong le Zimbabwe ho la Bulawayo. Banyana Banyana ba phahamisitse folakga ya naha ka motlotlo mme mesebetsi ya bona e tswela pele ho kgothatsa ba bang ba batjha ba maAforika Borwa ba nang le talente ya ho ipabola ka makgabane.3. Ho reketla ha lefatshe Mexico3.1. Kabinete e imatahanya le Moporesidente Zuma mabapi le ho fetisetsa matshediso ho Moporesidente Enrique Pe a Nieto wa Dinaha tse Kopaneng tsa Mexico le batho ba Mexico ho latela ho reketla ha lefatshe, tsunami le kganyapa tse bakileng tshenyo, e bakileng mafu a fetang 225 le tshenyo e matla ya meralo ya motheo.F. DithonyoDithonyo kaofela di lokelwa ke ho tiisetswa ka mangolo a thuto le tumellano e amehang.1. Kabinete e tjhaelletse monwana ho thonngwa ha Boto ya Nakwana ya Boto ya Metsi ya Umgeni:a. Mofumahadi Ziphozethu Mathenjwa (Modulasetulo);b. Mofumahadi Nompumelelo Chamane;c. Monghadi Visvin Reddy;d. Monghadi David Dikoko;e. Mofumahadi Zodwa Manase;f. Moatefokate Tshidi Hatashe; leg. Monghadi Midiavhathu Tshivhase.2. Ditho tse tla sebetsa ho Phanele ya Bolaodi ba Phethisetso:a. Monghadi Sandile Bubele Siyaka (sehla sa bobedi);b. Monghadi Ntshengedzeni Anthony Michael Tshivhase (sehla sa bobedi);c. Monghadi Christopher Ewing (sehla sa bobedi);d. Monghadi Ebrahim Aboobaker Moolla (sehla sa bobedi);e. Mofumahadi Nonzukiso Zukie Siyotula; lef. Mofumahadi Nocamagu Nomfundo Mbulawa.3. Batsamaisi bao seng ba phethahatso ho Boto ya Inshorense ya Koporasi ya Mekitlane ya Thepa ya Diyantle ya Aforika Borwa - SOC Limited:a. Monghadi Dhevendren Dharmalingam (Modulasetulo);b. Mofumahadi Vuyelwa Matsiliza (o thontswe hape); lec. Mofumahadi Siobhain O Mahony (o thontswe hape).4. Monghadi Patrick Khulekani Dlamini o thontswe hape jwaloka Mohlanka e Moholo wa Phethahatso (CEO) wa Banka ya Ntshetsopele ya Aforika e ka Borwa le ho ba Motsamaisi wa Phethahatso wa Boto.Dipotso: Mofumahadi Phumla Williams   Motsamaisi-Kakaretso ya Tshwereng Mokobobo (GCIS)Mohala: 083 501 0139 "
Pehelo ya Kopano ya Kabinete ya la 18 Mphalane 2017,19 Oct 2017,https://www.gov.za/speeches/statement-cabinet-meeting-18-october-2017-19-oct-2017-0000,https://www.gov.za/st/speeches/pehelo-ya-kopano-ya-kabinete-ya-la-18-mphalane-2017-19-oct-2017-0000,"Kabinete e kopane ka Laboraro, la 18 Mphalane 2017, Tuynhuys, Motse Kapa.A. Dintlha tsa Hajwale1. Letsatsi la Tokoloho ya Boraditaba1.1. Kabinete e imatahanya le maAforika Borwa mabapi le ho hopola Letsatsi la Tokoloho ya Boraditaba ka Labone, 19 Mphalane 2017.1.2. Boraditaba ba bapetse karolo e hlokolosi ntweng e neng e le kgahlano le mmuso wa kgethollo, ba pepesa sehloho le bokgopo bo entsweng ke mmuso wa kgethollo. Selemo sena se tshwaya dilemo tse 40 esale mmuso wa kgethollo o thibela dikoranta tse neng di pepesa kgethollo tse kang the World, the Weekend World le the Voice.1.3. Kajeno, tokoloho ya boraditaba e kenyeleditswe ka matla ka hara Molaotheo wa Aforika Borwa le ho dula e le letshwao la motheo la setjhaba sa bo rona se tswelang pele.1.4. Kabinete ho feta moo e kgothaletsa maAforika Borwa ho tswela pele ho kgothaletsa phumantsho ya tlhahisoleseding le ho sebedisa tokelo ya tokoloho ya boraditaba ka boikarabelo ho thusa ho aha Aforika Borwa e kopaneng, e hlokang semorabe, e sa kgetholleng ho ya ka bong, ya demokerasi le e tswang pele bakeng sa bohle.2. Moruo wa Mawatle2.1. Kabinete e thoholetsa Moporesidente Jacob Zuma mabapi le ho fana ka tlaleho ya kgatelopele ho bankakarolo ka ho kenngwa tshebetsong ha Operation Phakisa bakeng sa Moruo wa Mawatle le ho ipiletsa ho bankakarolo bohle ho tswela pele ho aha selekane le mmuso bakeng sa ho bula bokgoni ba moruo ba mawatle a rona.2.2. Moruo wa Mawatle o se o nyehetse se ka etsang 4.4% ho Palohohle ya Dihlahiswa tsa Naha (GDP) tsa Aforika Borwa mme tlaleho ya Moporesidente ho bankakarolo e bontsha ka matla mekutu e kopanetsweng le tshehetso bakeng sa balekane bohle ba mmuso ba itahletseng ka setotswana ka hara bokgoni bona bo batsi.2.3. Diporojeke tsa Moruo wa Mawatle ho fihlela mona di se di butse matsete a kopaneng a R24.6 bilione ho tswa mmusong le lekaleng la poraefete, le ho bopa mesebetsi e fetang 6 500.2.4. Matsete a maholo ka ho fetisisa Moruong wa Mawatle, a hlahisitsweng ka ditsiane tsa mmuso, a lebisitswe ho ntshetsopele ya meralo ya motheo, haholo maemakepe, ho tsa tlhahiso, kaho ya dikepe, kgodiso ya diphedi tsa lewatle le diphuputso tsa saense le lekala la kgase.2.5. Mmuso o rera ho theha sebaka se le seng se seholohadi sa kaho ya dikepe ka hara Aforika e ka borwa. Phaka ya Kaho ya Dikepe ya KwaZulu-Natal ka hara Boemakepe ba Durban e tla kotula bokgoni ho tswa matseteng a matjha, diyantle le tlhahiso ya mesebetsi.3. Leeto la Puso ho ya Zambia3.1. Kabinete e amohela diphetho tsa Leeto la Puso la Mopresidente Zuma la ho etela Riphabliki ya Zambia ho tloha ka la 12 ho isa ka la 13 Mphalane 2017.3.2. Dipuisano pakeng tsa Moporesidente Zuma le wa mphato wa hae wa Zambia Edgar Lungu di matlafaditse dikamano tse ntle tse ntseng di le teng tsa sepolotiki, tsa moruo le tsa botjhaba pakeng tsa dinaha ka bobedi, tse hlakiswang ke maqhama a matla a nalane ya dilemo tsa ntwa ya tokoloho.3.3. Dihlooho tsa Dipuso tse pedi tsena di butse semmuso setsha sa Naha sa Bojalefa sa OR Tambo Chelstone, ho la Lusaka, mabapi le ho tlotla nyehelo ya OR Tambo ntweng ya tokoloho ya Aforika e ka borwa.3.4. Zambia e dula e le e nngwe ya balekane ba ka sehloohong ba kgwebisano le Aforika Borwa ka hara lebatowa le ka hara kontinente. Tshebedisano ho tsa moruo pakeng tsa Aforika Borwa le Zambia e tswela pele ho hola, ka diyantle tsa Aforika tse yang Zambia tse akantsweng ho fihla ho R30 bilione ka selemo sa 2016. Dinaha tsena tse pedi di sebedisana mmoho dibakeng tse fapafapaneng, ho kenyeletswa kgwebisano le matsete, saense le thekenoloji, tshireletso, temo, tikoloho, eneji le bophelo bo botle.4. Leeto la tshebetso ho ya Nigeria4.1. Kabinete e thoholetsa Moporesidente Zuma mabapi le ho tlotlwa ka seemahale le hore mmila o rehellwe ka yena Nigeria, nakong ya leeto la tshebetso bakeng sa ho matlafatsa dikamano tsa moruo wa kahisano le mabaka a mang a tshebedisano.4.2. Mmusisi wa Puso ya Imo, Rochas Okorocha, o tlotlile Moporesidente Zuma ka Kgau ya Tlhompho ya Imo, e leng kgau e kgolo ka ho fetisisa Pusong eo le ho abelwa ba entseng phapang ntshetsopeleng ya badudi ba habo bona.5. Kopano ya bo-17 ya Rim ya Lekgotla la Matona a Dikgaolo tsa Lewatle la India (IORA)5.1. Aforika Borwa e nkile Bodulasetulo ba IORA nakong ya kopano ya bo-17 o tshwaretsweng Durban ho tloha ka la 14 ho isa ka la 18 Mphalane 2017.5.2. Mookotaba wa Aforika bakeng sa nako ya yona ya bodulasetulo o re  Re kopanya Batho ba Aforika, Asia, Australasia le Botjhabela bo Hare ka Tshebedisano e Matlafetseng bakeng sa Kgotso, Botsitso le Ntshetsopele ya Moshwelella .5.3. Kabinete e boeleditse boitlamo ba yona ka bodulasetulo bona ho ntshetsa pele tshebedisano ya lebatowa mabakeng a kang a moruo wa mawatle; matlafatso ya basadi moruong; kgodiso ya dikgwebo tse nyenyane, tse mahareng le tse kgolo; matlafatso ya batjha, le tshebedisano ho tsa thuto, saense le thekenoloji.6. Dikopano tsa selemo ka seng tsa Letlole la Matjhaba la Ditjhelete (IMF) le Banka ya Lefatshe6.1. Kabinete e tsebisitswe ke Letona la Ditjhelete, Monghadi Malusi Gigaba, ho latela bonkakarolo ba Aforika Borwa dikopanong tsa selemo ka seng tsa 2017 tsa IMF le Banka ya Lefatshe, tse neng di tshwerwe ho tloha ka la 13 ho isa ka la 15 Mphalane 2017.6.2. Dikopano di fane ka monyetla wa ho lekola kgatelopele ya matjhaba mabapi le dintlha tsa tswelopele le ho hlakisa maikitlaetso a Aforika Borwa bakeng sa ntshetsopele ya moruo wa kahisano, kgolo e kenyeletsang, tlhahiso ya mesebetsi le phediso ya bofuma.6.3. Kabinete hape e tsebisitswe mabapi le kopano e neng e tshwerwe ke Letona Gigaba le makala a ikemetseng a tekolo ya mekitlane le batsetedi ho tiisetsa botjha maano a hajwale a Aforika Borwa le katamelo ya boitshwaro bo botle ba tshebediso ya ditjhelete tsa mmuso.6.4. Kabinete e kgotsofetse ka tiisetso botjha e fuweng batsetedi mabapi le meralo ya mmuso ya ho hodisa moruo le boitlamo ba mmuso ba ho sebetsana le dintlha tsa taolo dikgwebong tsa rona tsa mmuso.6.5. Pehelo ya Leano la Ditekanyetso tsa Nako e Bohareng (MTBPS) e tla tekwa Palamenteng, Motse Kapa, ka la 25 Mphalane mme e tla hlakisa meralo ya mmuso ya tshebediso ya ditjhelete dilemong tse tharo tse tlang.7. Ntshetsopele ya Meralo ya Motheo7.1. Kabinete e thoholeditse matlafatso e kgolo mabapi le ntshetsopele ya mmuso ya meralo ya motheo ka ho nehelana semmuso ka marokgo a mararo Botlokwa ho la Limpopo ke Moporesidente Zuma ka la 17 Mphalane 2017.7.2. Lekala la Mebila ya Naha la Aforika Borwa le ahile marokgo a Botlokwa, e leng borokgo bo le bong ba makoloi le a mabedi a ditaaso hodima mmila wa N1 pakeng tsa Polokwane le Makhado.7.3. Kabinete e dumela hore porojeke ena e tla ntlafatsa haholo maemo a ho tsamaya le polokeho bakeng sa basebedisi kaofela ba mebila sebakeng seo.8. Dikgwebo tse nyenyane le tse mahareng8.1. Kabinete e thoholetsa Lefapha la Ntshetsopele ya Dikgwebo tse Nyenyane bakeng sa ho tshwara mmoho Dipontsho tsa Matjhaba tsa Tjhaena tsa Dikgwebo tse Nyenyane le tse Mahareng (SME) tsa selemong sena, kaha di nyehela bakeng sa ho bula mmaraka wa Tjhaena bakeng sa dikgwebo tse nyenyane le dikoporasi tsa Aforika Borwa. Dipontsho tsa di-SME di tshwaretswe Guangzhou, ho la Tjhaena ho tloha ka la 10 ho isa ka la 27 Mphalane 2017.8.2. Dikgwebo tse nyenyane ke motso wa moruo wa rona le motjhini bakeng sa kgolo ya moruo le tlhahiso ya mesebetsi ka hara Aforika Borwa, mme bonkakarolo ba rona dipontshong tsena tsa kgwebo bo kgothaleditse phihlello ya mmaraka le menyetla ya ho hodisa dikgwebo.8.3. Kabinete e na le tshepo ya hore sena se bontsha boitlamo ba mmuso morerong wa ho kgothaletsa le ho baballa moshwelella boetapele ba dikgwebo. Ho tsetela dikgwebong tse nyenyane ho tla thusa naha ho arabela diphephetso tsa hajwale tsa moruo wa kahisano.9. Bohahlaudi9.1. Kabinete e amohela ho thakgolwa ha Lenaneo la Naha la Balebedi ba Bohahlaudi Soweto, ka Labobedi, 17 Mphalane 2017, le reretsweng ho matlafatsa boiphihlelo ba baeti hammoho le ho matlafatsa polokeho ya bahahlaudi.9.2. Lefapha la Bohahlaudi, ka bomphato le Bolaodi ba Bohahlaudi ba Gauteng, le thakgotse lenaneo lena Seterateng sa Vilakazi, e leng sona feela seterata lefatsheng se ikgantshang ka bodulo ba Baamohedi ba babedi ba Kgau ya Kgotso ya Nobel   Moporesidente wa mehleng Nelson Mandela le Archbishop Emeritus Desmond Tutu.  9.3. Lenaneo lena le matahantswe le maikemisetso a Morero wa Ntshetsopele ya Naha (NDP) mme le rerile ho hlahisa mesebetsi bakeng sa batjha ba 200, ba tla rupellwa ho ba balebedi ba dibaka tsa bohahlaudi bakeng sa nako ya dikgwedi tse 36.9.4. Kabinete e kgothaletsa beng ba dikgwebo le badudi ba Gauteng ho sebetsa mmoho le balebedi ho ntlafatsa polokeho ya bahahlaudi le ho qhaneha bokgoni ba moruo ho tswa indasetering ena.10. Saense le Thekenoloji10.1. Kabinete e amohela le ho thoholetsa borasaense ba nkileng karolo ho diphuputso tsa ditheleskhoupu tsa Bolekodi ba Dinaledi ba Aforika Borwa (SAAO) le Thelesekhoupu e Kgolo ya Aforika e Borwa (SALT). Sena se bakile tshebedisano ya matjhaba e so kang e ba teng esale ho batlisisa motso wa temoho ya pele ya maqhubu a lefatshe a hlahisitsweng ke dinaledi tse pedi tsa dinyotrone ha di thulana. Ho thulana hape ho bakile ho phatloha ha kganya ha kilonova. Kilonova ke ketsahalo ya dinaledi e etsahalang mokgweng wa maemo a mabedi ha dinaledi tse pedi tsa nyotrone kapa naledi ya nyotrone le lesoba le letsho di kopana.10.2. Tshibollo ena e tshwaya tswalo ya sehla se setjha ho tsa astrofisiksi, e leng ketsahalo ya pele ya sepakapakeng e kileng ya lekolwa ho ka bobedi maqhubu a lefatshe le kganya. Ditheleskhoupu tsa SALT le SAAO di fanne ka datha e nngwe ya pele ho seo se bonahalang e le ketsahalo eo ho ithutwang ka yona ka ho fetisisa ya astrofisiksi.10.3. SALT le SAAO di hara dibaka tsa tekolo ya dinaledi tse fumanwang fatshe le sebakeng tse 70 tse kileng tsa lekola ho phatloha ha sebakeng ha dinaledi tse pedi tsa nyotrone, hang feela kamora maqhubu a tsona a ho thothomela ha lefatshe a ne a lemohuwa ke Laser Interferometer Gravitational-Wave Observatory ya Amerika le Virgo detector ya Yuropa.11. Mokete wa Lefatshe wa Batjha le Baithuti11.1. Russia e tla tshwara Mokete wa Lefatshe wa Batjha le Baithuti wa 2017 ho tloha ka la 14 ho isa ka la 22 Mphalane 2017, e kenetsweng ke batjha ba fetang 20 000 ba tswang dinaheng tse 150.11.2. Sepheo sa mokete ke ho bokella mmoho batjha ba lefatshe mabapi le mohopolo wa toka, ho matlafatsa dikamano tsa matjhaba, le ho ntshetsapele dikamano tsa merabe e kopaneng le botjhaba bo kopanetsweng.12. Tshireletso ya bana12.1. Kabinete e hlahisitse matshwenyeho a yona ho latela ditlaleho tse nyarosang tsa ditlolo tsa molao kgahlanong le bana, tsa moraorao ka ho fetisisa e leng moo ho belaellwang tlhekefetso ka motabo ya baithuti ba fetang 80 ba Sekolo sa Poraemari sa AB Xuma Orlando, ho la Soweto ke molebedi wa sekolo. Lefapha la porofense le thoholetswa bakeng sa karabelo e potlakileng ka ho tlosa hanghang, bolaodi bo ka sehloohong ba sekolo seo, ho tlisa basebeletsi ba setjhaba le ho etsa dipatlisiso ka tshebediso ya lekala le ikemetseng.12.2. Kabinete e ipiletsa ho badudi bohle ka hara Aforika Borwa ho sebetsa mmoho bakeng sa ho sireletsa bana bohle kgahlanong le sebopeho sefe kapa sefe sa kotsi kapa tlhekefetso, le ho sebetsa le sepolesa bakeng sa ho etsa hore metse ya rona e bolokehe.13. Ditlhatlhobo13.1. Kabinete e na le tshepo ya hore ditlhatlhobo tsa mafelo a selemo tsa dikolo di tla tswela pele ntle le tshitiso ho latela boipilaetso ba bongata bo neng bo eteletswe pele ke Mokgatlo wa Basebetsi wa Matitjhere wa Aforika Borwa (SADTU).13.2. SADTU e fanne ka memorandamo ho Letona la Thuto ya Motheo, Mofumahadi Angie Motshekga, ya itlammeng ho rarolla dintlha tsa ngongoreho kapele kamoo ho ka kgonehang. Ho bohlokwa hore bankakarolo kaofela ba sebetse mmoho bakeng sa ho bopa tikoloho e nepahetseng e tla thusa baithuti ho tsepamisa maikutlo thutong le ditlhatlhobong tsa bona.14. Difefo14.1. Kabinete e fetisa matshediso a yona a tebileng ho baratuwa ba ba hlokahetseng nakong ya difefo tsa haufinyana tjena dikarolong tse ding tsa naha.14.2. Kabinete hape e fetisetsa diteboho tsa yona ho baithaopi bohle, mekgatlo ya setjhaba, badudi, basebeletsi ba dithuso le dihlopha tsa Taolo ya Dikoduwa bakeng sa ho thusa ba amehileng.14.3. Letona la Puso e Kopanetsweng le Merero ya Botjhaba, Monghadi Des van Rooyen, boemong ba hae jwaloka hlooho ya Setsi sa Naha sa Taolo ya Dikoduwa ka hara Aforika Borwa, o etetse dibaka tse anngweng ke difefo le dipula tse matla ka hara Masepala o Moholo wa eThekwini KwaZulu-Natal ka la 13 Mphalane 2017 le Masepala wa Lehae wa Mogale City Gauteng ka la 16 Mphalane 2017.Ka lebaka la dipula tse matla le difefo tse ruthuthileng dikarolo tse ngata tsa naha, ho hlokahetse batho ba19 mme batho ba fetang 20 ba lemetse. Letona van Rooyen hape le etetse sebaka sa diketsahalo tsa Philippi ho la Kapa Bophirima moo ditho tse tsheletseng tsa lelapa, ho kenyeletswa bana ba bararo, di ileng tsa hlokahala ka lebaka la mollo o haitseng mekhukhu e meraro le lebenkele.15. Life Esidimeni15.1. Kabinete e ananela ho qala ha motjha wa tharollo ya dikgang wa Life Esidimeni jwaloka se ka nnang ya ba qalo ya ho qeta taba ena bakeng sa malapa a bakudi ba hlokahetseng.15.2. Kabinete e hlahisa tshepo e felletseng ho Motlatsi wa Moahlodi e Moholo wa Lekgotla la Molaotheo ya behileng meja fatshe Dikgang Moseneke, eo e leng modulasetulo wa taba ena le ho lakaletsa ditho tsa malapa matla ho tswa botebong ba dipelo jwaloka ha e lemoha seo e tlamehang e le bopaki ba boima ba masisapelo ana.15.3. Dipatlisiso ha di a lokela feela ho thusa ba malapa a amehang hore ba thobehe maikutlo empa hape di lokela ho hlahisetsa mmuso dintho kaofela tseo o lokelang ho ithuta tsona. Mmuso o itlametse ho fana ka ditshebeletso tsa boleng ho maAforika Borwa kaofela.16. Ntaramane ya Avian16.1. Kabinete e netefaleditswe hore Lefapha la Temo, Meru le Ditlhapi (DAFF) le ikitlaeditse ho etsa tekolo ya ka dinako tsohle mapolasing ho phatlalla le naha e le mokutu wa ho thibela ho nama ha ho runya ha Ntaramane ya Avian (HPAI) H5N8.16.2. Melatsitsi ya ntaramane ya avian e sibollotswe dinonyaneng. Kabinete e kgothaletsa setjhaba ho tlohela ho tshwarana le dinonyana tse kulang kapa tse shweleng mme se se leke ho fepa dinonyana tse hlaha empa ba ka mpa ba tlaleha dinonyane tseo ba belaelang hore di a kula ho balaodi ba lehae.17. Ditlhaselo tsa Mapolesa17.1. Kabinete e tshwela ka mathe tlhaselo ya ditho tse tsheletseng tsa ditho tsa Tshebeletso ya Sepolesa sa Aforika Borwa (SAPS) Vanderbijlpark ho la Gauteng ka la 10 Mphalane 2017 ke ditho tsa badudi.17.2. Makala a qobello ya molao a fuwe thomo ya ho sireletsa setjhaba ketsong efe kapa efe ya botlokotsebe. Kahoo, ha ho kgalefo e ngata hakae e ka dumeletsehang ya hore mang kapa mang o lokela ho hlasela makala a qobello ya molao.17.3. Kabinete e kgothaletsa ditho tsa badudi ho sebetsa mmoho le sepolesa ho tshwara ditlokotsebe le ho thusa ho etsa Aforika Borwa e bolokehe bakeng sa bohle. B. Diqeto tsa Kabinete18. Lenaneo la Matlo la Setjhaba18.1. Kabinete e tsebisitswe ka diphetho le dikgothaletso tsa Tekolo ya Dikgahlamelo le ho Kenngwa Tshebetsong ha Lenaneo la Matlo a Setjhaba le moralo wa ntlafatso, ka morero wa ho lwantsha dipaterone tsa phano ya dibaka tsa mmuso wa kgethollo ka ho ntlafatsa maemo a dibaka le ho kopanya bodulo ba metse ya ditoropo ba diporojeke tsa matlo.18.2. Lenaneo lena le fana ka bodulo bo kgonehang ba kgiro bakeng sa malapa a lekeno le tlase le le mahareng dibakeng tseo maemo a mmaraka a neng a tla ba qhelela ka thoko kapa ho ba abela bodulo bo sa lokang.18.3. Lena ke lona lenaneo feela le thusang ka ditjhelete tsa mokitlane; le nkelang hloohong ho ba teng ha nako e telele bokgoni ba moshwelella ba diporojeke; mme le bopa motsamao o motle wa tjhelete moo bahiri ba lefang rente le moo ditheo tsa matlo di lefang sekgahla sa tshebediso, makgetho le ditefello tsa tshebeletso ho bomasepala.18.4. Tlaleho ena e thusa mafapha a amehang ho ya pele ho ntlafatsa meralo ya yona ya tshebetso ka ho latelana. Tlaleho e felletseng e tla manehwa websaeteng ya Lefapha la Merero, Bodisa le Tekolo ya Tshebetso (www.dpme.gov.za).19. Tshebeletso ya Naha ya Batjha (NYS)19.1. Kabinete e tjhaelletse monwana Lenaneo la Moralo la NYS le shebuweng botjha le ho ntlafatswa jwaloka karolo ya ho ntshetsa pele batjha jwaloka badudi ba mahlahahlaha ba Aforika Borwa.19.2. NYS ke sethusi bakeng sa batjha ka hara Aforika Borwa hore e be baahi ba mahlahahlaha ba naha le ho nyehela ka bokgabane ntshetsopeleng ya naha ka ho le leng ba fihlella ntshetsopele ya bo bona le ya seporofeshenale. Sena se tla kenyeletsa batjha hore ba nke karolo mesebetsing e tswelang badudi ba lehae molemo ha e ntse e ntshetsa pele bokgoni ba bona ka tshebeletso le ho ithuta hore menyetla ya bona ya ho kenella mebarekeng ya mesebetsi le ho ba baetapele ba dikgwebo e matlafale.20. Foramo ya bo-3 ya Aforika ya Beke ya Katoloso ya Ditshebeletso tsa Boeletsi tsa Temo20.1. Kabinete e tjhaelletse monwana ho tshwarwa ha Foramo ya bo-3 ya Aforika ya Katoloso ya Ditshebeletso tsa Boeletsi ba Temo, e tla tshwarelwa KwaZulu-Natal ho tloha ka la 30 Mphalane ho isa ka la 3 Pudungwana 2017.20.2. Ketsahalo e matahantswe le NDP le ho hlwaya kanetso ya dijo jwaloka tsela ya ho sebetsana le diphephetso tse tharo tsa tlhokeho ya mesebetsi, bofuma le ho se lekalekane.20.3. Mookotaba o re:  Re ntlafatsa mokgwa wa temo wa tlelaemete wa maemo: ho kopanya batjha, basadi, le diphethoho ho tsa dijithale , mme ketsahalo eo e tla tshwarwa tlasa boetapele ba DAFF, ka tshebedisano le Mokgatlo wa Aforika Borwa wa Katoloso ya Temo le Foramo ya Aforika ya ditshebeletso tsa Boeletsi ba tsa Temo.20.4. Marangrang ana a kontinente bakeng sa Katoloso ya Temo le Ditshebeletso tsa Boeletsi (AEAS) ka hara Aforika a fana ka lepatlelo bakeng sa ho ithuta ho kopanetsweng le ntlafatso hara bafani ba AEAS ho phatlalla le Aforika le lefatshe.20.5. NDP hape e kgothaletsa ntlafatso ya ntshetsopele ya maitsebelo le thupello lekaleng la temo, ho kenyeletswa le thupello ya lebotho le letjha la balemisi ba tla arabela ka bokgabane ditlhokong tsa dihwai tse nyenyane.21. Sehlopha sa Lefatshe sa Kgwebisano ya Veine21.1. Bakeng sa ho nyehela ho tlosweng ha ditshita tsa kgwebisano, Kabinete e tsebisitswe ka bodulasetulo ba Aforika Borwa ba Sehlopha sa Lefatshe sa Kgwebisano ya Veine ho tloha ka Mmesa 2017 ho isa Motsheanong 2018. Jwaloka modulasetulo, Aforika Borwa e tla tshwara kopano ya selemo ka seng ya Sehlopha sa Lefatshe sa Kgwebisano ya Veine Motse Kapa ho tloha ka la 1 ho isa ka la 3 Pudungwana 2017.21.2. Sehlopha se rerile ho thusa ka kgwebisano ya matjhaba ka veine ka ho arolelana tlhahisoleseding, ho buisana ka dintlha tsa taolo mebarakeng ya veine le diketso tse kopanetsweng tsa ho tlosa ditshita tsa kgwebisano. Bahlahisi ba ntseng ba runya le diyantle tsa indaseteri ya veine ya Aforika Borwa ba kgola molemo bonkakarolong ba Aforika Borwa.21.3. Sena se nyehela ho Moralo wa Dintlha tse Robong le NDP, tse rerileng ho hlasimolla botjha lethathama la boleng la temo le tswelliso ya dihlahiswa tsa temo. Lekaleng la temo, sepheo ke ho eketsa sebaka se tlasa tlhahiso ya veine, ho tshehetsa bahlahisi ba banyenyane le ho sheba mebaraka e itseng bakeng sa kgolo ya diyantle.22. Kopano ya bo-5 ya Selemo ka Seng ya Mokgatlo wa ID4Africa22.1. Kabinete e tjhaelletse monwana hore Aforika Borwa e tshware Kopano ya bo-5 ya Selemo ka Seng ya Mokgatlo wa ID4Africa ka selemo sa 2019.22.2. ID4Africa ke mokgatlo wa bankakarolo ba bangata o kgothaletsang kamohelo e bonaletsang le e nang le boikarabelo ya boitsebiso ba dijithale bakeng sa ho kganna ntshetsopele ya moruo wa kahisano ka hara Aforika.22.3. Dipuisano di reretswe ho ntlafatsa tsela eo boingodiso ba setjhaba le datha ya dipalopalo tsa bohlokwa di bokellwang, di hokahangwang le ho hlophollwa ka yona, ho etsa hore ho be le tlhahisoleseding e tshepahalang bakeng sa baetsi ba maano.22.4. Ho tshwara pitso ena ho tla thusa Aforika Borwa ho fihlella merero e meng ya NDP le ho bopa temoso ya molemo wa lewa bakeng sa ditsamaiso tsa Aforika Borwa tsa boitsebiso tse kang tsamaiso ya ho sebetsana le diphasepoto le ditokomane tsa dikarete tsa thekenoloji tsa boitsebiso (ID). Hape e tla hlokomedisa dinaha tse ding ka hara lebatowa ho ananela melemo ya dikarete tsa tsa boitsebiso.23. Dipalopalo tsa Naha tsa Botlokotsebe23.1. Kabinete e tsebisitswe ka dipalopalo tsa naha tsa botlokotsebe bakeng sa nako ya la 1 Mmesa 2016 ho isa ho la 31 Hlakubele 2017.23.2. Dipalopalo tsa selemo ka seng di thusa mmuso ho beha leihlo dibaka tse ka sehloohong tsa botlokotsebe tse lokelang ho lwantshwa, jwaloka ha ho tekilwe ho Moralo wa Lewa la Nako e Bohareng (MTSF) wa 2014-2019. Dipalopalo tsa botlokotsebe di sebediswa jwaloka mokgwa wa temoso wa pele ho matlafatsa ditshebetso tsa thibelo ya botlokotsebe le mawa a mafapha a fapafapaneng.23.3. Kabinete e tjhaelletse monwana ho lokollwa ha tlaleho ya Letona la Sepolesa, Monghadi Fikile Mbalula.C. Diketsahalo tse tlang24. Mokete wa Dilemo tse Lekgolo wa OR Tambo24.1. Kabinete e thabisitswe ke hore boitokisetso ba mokete wa dilemo tse lekgolo tsa tswalo ya OR Tambo bo se bo le pele le ho ipiletsa ho maAforika Borwa kaofela ho tswela pele ho itlwaetsa lefa la qhoku ya rona ya Ntwa ya tokoloho, karolo eo a e bapetseng tokolohong ya rona, le dipehelo tsa hae tse ntseng di re tataisa le kajeno.24.2. Moporesidente Zuma o tsebisitse selemo sa 2017 e le Selemo sa OR Tambo tlasa mookotaba:  Bophelo le Lefa la OR Tambo  mme, ka Labone, la 19 Mphalane 2017, o tla bula seemahale sa boholo bo lekanang le bophelo ba nnete ba OR Tambo Boemafofaneng ba Matjhaba ba OR Tambo Ekurhuleni, ho la Gauteng.24.3. MaAforika Borwa a kgothaletswa ho kenela mekete ya dilemo tse lekgolo, e tla fihlella sehlohlolo ka la 27 Mphalane Mbizana, ho la Kapa Botjhabela, e leng tulo ya tswalo ya qhoku ena ya Ntwa dilemong tse 100 tse fetileng.24.4. Mmuso o tswela pele ho ahella hodima lefa la OR Tambo ho tloha ka selemo sa 1994, le dikuno tse ngata tsa rona jwaloka maAforika Borwa di lokela ho ketekwa le ho tshireletswa.24.5. Komiti e Kopanetsweng ya Matona e fuweng mosebetsi wa ho lokisetsa mekete ya dilemo tse lekgolo, tlasa bodulasetulo ba Letona Jeff Radebe, e tla tsebisa boraditaba ka boemo ba boitokisetso ka Labohlano, 20 Mphalane 2017.D. Melaetsa25. Tlhaselo Somalia25.1. Kabinete e tshwela ka mathe ka matla tlhaselo ya bomo haufinyana tjena ka ntle ho hotele ya Mogadishu, ho la Somalia. Ho tlalehilwe hore bonyane batho ba 300 ba hlokahetse mme ba bang ba balwang ka makgolo ba lemetse. Kabinete e fetisetsa matshediso ho baratuwa ba batho ba hlokahetseng tlhaselong ena e sehloho ya batho ba se nang molato.26. Matshediso ho lelapa la Lubisi26.1. Kabinete hape e fetisetsa matshediso a yona a tswang boteng ba pelo ho Motsamaisi-Kakaretso Kantorong ya Moporesidente, Ngaka Cassius Lubisi, ho latela ho hlokahala ha mohatsae, Mofumahadi Lumka Lubisi, pejana kgweding ena. Kabinete e lakaletsa lelapa matla nakong ena e boima ya mahlomola.E. DithonyoDithonyo kaofela di lokela ho netefatswa ka mangolo a thuto le tumello e amehang.(a) Motlatsi wa Motsamaisi-Kakaretso (DDG): Bolaodi ba Thupello le Phano, Sekolothupello sa Naha sa Mmuso, Monghadi S Manana;(b) Mohlanka e Moholo wa Ditjhelete, Lefapha la Mesebetsi ya Setjhaba (DPW), Mofumahadi R Sadiki;(c) Hlooho ya Lekala: Bolaodi ba Kaho ho DPW, Monghadi B Mokhothu;(d) DDG: Ditjhelete tsa Mmuso ho Lefapha la Matlotlo a Naha, Ngaka MP Modise;(e) DDG: Ntshetsopele ya Ditshebeletso tse Phahameng tsa Ditshebeletso tsa Kalafo tsa Dipetlele le Kgiro ya Basebetsi, Lefapha la Bophelo bo Botle, Ngaka WW Chitha;(f) Motsamaisi wa Phethahatso wa Setsi sa Ntjhafatso sa Tshebeletso ya Mmuso, Mofumahadi TE Rabebe;(g) Boto ya Nakwana ya Lekala la Bapalami ba Diterene la Aforika Borwa (Prasa):Moatefokate Tintswalo Annah Nana Makhubele (SC)   (Modulasetulo);Ngaka Natalie Skeepers;Moporofesara John Maluleke; leMofumahadi Magdelene Cheryl Reddy.(h) Boto ya Tshebeletso ya Difofane ya Aforika Borwa:Monghadi JB Magwaza   (Modulasetulo);Mofumahadi Nolitha Fakude   (Motlatsi wa Modulasetulo);Monghadi Geoff Rothschild;Mofumahadi Tinyiko Mhlari;Monghadi Ahmed Bassa; leMonghadi Martin Kingston.Dipotso:Mofumahadi Phumla Williams   Motsamaisi-Kakaretso ya Tshwereng Mokobobo (GCIS)Mohala: 083 501 0139"
"Pehelo ya Kopano ya Kabinete ya Laboraro, la 1 Pudungwana 2017",2 Nov 2017,https://www.gov.za/speeches/statement-cabinet-meeting-wednesday-1-november-2017-2-nov-2017-0000,https://www.gov.za/st/speeches/statement-cabinet-meeting-wednesday-1-november-2017-2-nov-2017-0000,"Kabinete e kopane Tuynhuys Motse Kapa.A. Dintlha tsa hajwale1. Pehelo ya Leano la Ditekanyetso tsa Nako e Bohareng (MTBPS) 20171.1. Kabinete e amohela MTBPS e tshetlehilweng ke Letona la Ditjhelete, Monghadi Malusi Gigaba, Palamenteng, Motse Kapa, bekeng e fetileng.1.2. Ditekanyetso tsa ditokiso di tswela pele ho kganna kgolo e kenyeletsang le matlafatso ya ditjhelete tsa mmuso ka ho le leng ho tshireletsa le ho kgothaletsa ditshenyehelo tsa setjhaba mabapi le thuto, boitekanelo, meralo ya motheo ya mantlha le tshireletso ya setjhaba, tseo maAforika Borwa a bo rona a itshetlehileng hodima tsona hore ba natefelwe ke bophelo bo betere.1.3. Maemong a tsitsipano a moruo, boitlamo ba mmuso ba ho mekamekana le diphephetso ka hara Aforika Borwa bo bontshwa ka maitshunyako a ho hodisa meruo ya makeishene le ya dibaka tsa metse ya mahae, ho matlafatsa taolo e hlwahlwa dikhamphaning tsa mmuso, hammoho le kabo ya tlatsetso e bonahalang ya ho thusa thuto e phahameng ka matlole.1.4. Kabinete e ipiletsa ho maAforika Borwa kaofela ho kenela mekutu e eketsehileng ya ho hodisa moruo.2. Tekolo ya Lebotho la Basebetsi2.1. Kabinete e ananela Tekolo ya Kotara ka Nngwe ya Lebotho la Basebetsi e lokolotsweng haufinyana tjena bakeng sa kotara ya boraro ya selemo sa 2017, e bontshang hore sekgahla sa tlhokeho ya mesebetsi se dutse se sa fetoha ho tloha kotareng e fetileng moo e neng e le 27.7%. Ho rekotuwe dikuno tsa kgiro lekaleng la mmuso tse etsang 187 000 nakong ya kotara, lekaleng leo e seng la mmuso le lekaleng la temo a rekotile tahlehelo ya mesebetsi ya 71 000 le 25 000 ka tatelano. Mmuso o dula o iteletse ho etsa sohle se ka kgonehang ho sebetsana le diphephetso tsa tlhokeho ya mesebetsi le ho ipiletsa lekaleng la poraefete ho bapala karolo ya lona.3. Mokete wa Dilemo tse Lekgolo wa Oliver Reginald Tambo3.1. Kabinete e leboha maAforika Borwa kaofela bakeng sa ho keteka dilemo tse lekgolo tsa mohale wa Ntwa ya Tokoloho OR Tambo, o fihletseng sehlohlolo ka mokete wa Labohlano, la 27 Mphalane 2017 Motsaneng wa Nkantolo ho la Kapa Botjhabela.3.2. Jwaloka karolo ya mekete ya dilemo tse lekgolo, Moporesidente Jacob Zuma o ne a eteletse pele diporojeke tsa ntlafatso, tse kenyeletsang:Phano ya Letamo la Ludeke Mbizana, le ahilweng e le karolo ya Sekema sa Lebatowa le Leholo la Phepelo ka Bongata ya Metsi la Mbizana ke Lefapha la Metsi le Tsamaiso ya Dikgwerekgwere;Leeto la ho ya lelapeng la Nyameni Motsaneng wa Ludeke moo Moporesidente a ileng a hotetsa motlakase, e le karolo ya lenaneo la mmuso le pharaletseng la ho hokela motlakase dibakeng tsa mahae Mbizana le dibakeng tse mabapi;Dibaesekele tse abetsweng baithuti Sekolong sa Tekginiki se Phahameng sa OR Tambo, e le karolo ya lenaneo la Lefapha la Dipalangwang la Shova Kalula, le tshehetsang baithuti ba tsamayang sebaka sa dikilomithara tse fetang tse tharo ho ya sekolong;Nyehelo ya dikhompyutha Sekolong se Ikgethang sa Vukuzenzele bakeng sa bana ba nang le boqhwala, e neng e eteletswe pele ke Letona la Dikgokahanyo, Mmamoloko Kubayi-Ngubane.4. Dipalopalo tsa Botlokotsebe4.1. Kabinete e ipiletsa ho maAforika Borwa kaofela le badudi ho ipapisa le makala a qobello ya molao ho lwantsha botlokotsebe. Dipalopalo tsa botlokotsebe tse lokolotsweng haufinyana tjena ke Letona la Sepolesa, Monghadi Fikile Mbalula, di bontshitse dibaka tse ding moo re entseng kgatelopele mabapi le ho lwantsha botlokotsebe le dibaka tse ding moo maemo a botlokotsebe a ntseng a dutse a phahame.4.2. Kabinete e kgodisehile hore ke ka feela ho sebetsa mmoho hore re le kaofela re ka kgonang ho kgola molemo ka ho bopa metse e bolokehileng e kgonang ho tswela pele.4.3. Dipalopalo tsa botlokotsebe di thusa mmuso le Tshebeletso ya Sepolesa ya Aforika Borwa (SAPS) ho beha leihlo dibaka tse ka sehlohlolong le ho sebetsa jwaloka mokgwa wa ho lemosa nako e sa le teng bakeng sa ho matlafatsa ditshebetso tsa thibelo ya botlokotsebe le mawa. Ke karolo ya lewa la thibelo ya botlokotsebe ho netefatsa hore batho bohle ka hara naha ba bolokehile le ho ikutlwa ba le jwalo.5. Dikgoka tse itshetlehileng hodima bong (GBV)5.1. Kabinete e boeletsa ho tshwela ka mathe ha yona ha tlhekefetso ya basadi le bana, ho sa tsotellwe maemo a baetsi ba diketso tse jwalo setjhabeng.5.2. Kabinete e kgothaletsa mahlatsipa ho tlaleha diketsahalo tsena tse mpe ho baetapele ba qobello ya molao, ba lokelang ho batlisisa dipelaello tsa GBV le ho sebetsa ka matla ka hara lepatlelo la molao ho netefatsa hore toka e ya phethahatswa.5.3. Letsholo la Matsatsi a 16 a Diketso tsa Thibelo ya Dikgoka Kgahlanong le Basadi le Bana le a atamela mme Kabinete e tjhaelletse monwana mookotaba wa selemong sena:  Mpalleng le nna: Mmoho re Ntshetsapele Aforika Borwa e Hlokang Dikgoka .5.4. Kabinete hape e ipiletsa ho baahi ho rutana ka ditokelo tsa basadi le bana, le ka mekgwa e meng ya thuso e teng bakeng sa ho thusa mahlatsipa a dikgoka.5.5. Letsholo la Matsatsi a 16 a Diketso tsa Thibelo ke letsholo la Mokgatlo wa Matjhaba a Kopaneng (UN), le etsahalang selemo ka seng ho tloha ka la 25 Pudungwana (Letsatsi la Matjhaba la Phediso ya Dikgoka Kgahlanong le Basadi) ho isa ka la 10 Tshitwe (Letsatsi la Matjhaba la Ditokelo tsa Botho).5.6. MaAforika Borwa a kgothaletswa ho itahlela ka setotswana mananeong a tsebiso le ho hlahisa temoso metseng ya bona le makaleng a fapaneng ka ho latelana.6. Seboka sa Diphethoho tsa Bohahlaudi6.1. Kabinete e ipiletsa ho bankakarolo kaofela ho tshehetsa maikitlaetso a lekala la bohahlaudi a diphethoho kaha sena se hlahisa bokgoni ba ho tswela molemo moruo ka ho matlafatsa badudi ba hlokang menyetla le ho kganna kgolo ya mesebetsi.6.2. Lefapha la Bohahlaudi le ne le tshwere Seboka sa Naha sa Diphethoho tsa Bohahlaudi ka la 30 le la 31 Mphalane 2017 tlasa mookotaba:  Bohahlaudi bakeng sa Bohle: Fetola, Hola le ho Baballa , moo ho ileng ha lokollwa Tlaleho ya Boemo ba Diphethoho tsa Lekala le ho thakgolwa ha Lepatlelo la Matlafatso e Pharaletseng ya Batho ba Batsho Moruong (B-BBEE) la Bohahlaudi le Letlole la Diphethoho tsa Bohahlaudi.7. Leeto la Puso la Moporesidente Macky Sall wa Senegal7.1. Kabinete e amohela Leeto la Puso la Moporesidente wa Riphabliki ya Senegal, Motlotlehi Macky Sall ka la 20 Mphalane 2017. Aforika Borwa le Senegal di fapanyetsane mehopolo mabapi le dintlha tse hlokolosi tsa lebatowa le tsa lefatshe le ho saena ditumellano dintlheng tse mmalwa.7.2. Dinaha tse pedi tsena di na le dikamano tsa kutlwano tsa sepolotiki, tsa moruo le tsa kahisano tse tiiseditsweng ka maqhama a matla a nalane a ballwang dilemong tse fetileng tsa ntwa ya tokoloho.7.3. Ho saenwa ha Memorandamo wa Kutlwano (MoU) mabapi le ho nyalanya Sehlekehleke sa Robben (se neng se sebediswa ke mmuso wa kgethollo ho kwalla balwanedi ba tokoloho) le Dihlekehleke tsa Gor e (motjha oo ka ona batho ba Aforika ba neng ba tsamaiswa ka dikepe ho iswa bophelong ba bokgoba) se tswela pele ho matlafatsa maqhama a botjhaba le a nalane ha ho hopolwa Dipuisano tsa Dakar tsa selemo sa 1987.8. Leeto la Kemedi ya Indonesia Aforika Borwa8.1. Kabinete e amohela leeto la Sultan Husain Abubakar Syah wa Tidore ho la Indonesia ka hara Aforika Borwa. Kemedi ya Tidore e ne e kenyeleditse Muhammad Amin Farouk, wa leloko la Tuan Guru, molwanedi wa tokoloho ya ileng a hapjwa ke ma-Dutch le ho romelwa Sehlekehlekeng sa Robben ka selemo sa 1780. Tuan Guru (Imam Abdullah bin Qadi Abdussalam) le bomphato ba hae ba bararo ba ile ba kwallwa bakeng sa dilemo tse 12 mme kamora moo ba behwa palehong ho la Kapa, moo a nyehetseng haholo bakeng sa ntshetsopele ya badudi ba lehae le kahong ya moske wa pele. MaAforika Borwa a mmalwa a na le dikamano tsa lelapa le yena.8.2. Kemedi e etetse Seboka sa Naha (NA) le Lekgotla la Naha la Diporofense (NCOP) moo ba amohetsweng ke badula ditulo, Motlatsi wa Moporesidente Cyril Ramaphosa le Letona la Ntshetsopele ya Moruo Ebrahim Patel.8.3. Leeto lena le hlakisitse nalane e tshwanang ya puso ya bokoloniale le ntwa ya dilemo tse balwang ka makgolo a dilemo ya tokoloho ya setjhaba ya batho ba Indonesia le Aforika Borwa. Kajeno re keteka maqhama a kgwebisano, bohahlaudi le a mang pakeng tsa dinaha tse pedi tsena.9. Ditlhatlhobo tsa mafelo a selemo9.1. Kabinete e kgotsofetse hore ditlhatlhobo tsa mafelo a selemo hajwale di tswela pele dikolong le dikahong tse ding tsa thuto ntle le tshitiso.9.2. Thuto ke e nngwe ya ditsela tsa bohlokwa tsa ho kgannela setjhaba bokamosong bo betere bakeng sa bohle ka hara naha. Batswadi le bahlokomedi ba kgothaletswa ho tswela pele ho fana ka tshehetso e batlehang ho baithuti nakong ena.9.3. Mananeo a Lefapha la Thuto ya Motheo a ho kgaoletsa nako e senyehileng le maikitlaetso a mang a thusitse baithuti ba anngweng ke matsholo a boipelaetso hara selemo mme ho lebeletswe sephetho se setle.10. Momahano ya setjhaba10.1. Kabinete e thoholetsa makala a qobello ya molao le tshebedisano ya badudi ba thusitseng ka ho tshwarwa ha Willem Oosthuizen le Theo Jackson. Bobedi bona bo qobelletse Victor Mlotshwa ho kena ka lekaseng la bafu le ho mo tshosa ka ho mo tshela ka peterole.10.2. Kahlolo e bontsha hore melao ya Aforika Borwa ke e tiileng bakeng sa ho sireletsa ditokelo tsa baahi ba yona bohle.10.3. Kabinete e boetse e tiisa tokelo ya maAforika Borwa kaofela ya ho kenela matsholo a boipelaetso a kgotso jwaloka ha karolo ya demokerasi ya molaotheo e tjho. Leha ho le jwalo, ditokelo tse tekilweng ka hara Molaotheo wa Aforika Borwa wa selemo sa 1996 di na le tekanyetso mme ha di a lokela ho hatikela ditokelo tsa demokerasi tsa ba bang.10.4. Kabinete e tshwela ka mathe ho kwalwa ha ditsela tsa setjhaba, ho pepesa matshwao a kgatello ya mehleng le ho senngwa ha matshwao a naha a bontshang demokerasi ya rona e lwanetsweng ka thata.10.5. Kabinete e itlametse karolo ya yona ya ho aha setjhaba se momahaneng bakeng sa bohle le ho ipiletsa ho baahi kaofela ho bapala karolo ya bona ka boikarabelo le ka moya wa ho sebetsa mmoho ho aha Aforika Borwa e kopaneng, e hlokang semorabe, e sa kgetholleng ho ya ka bong, ya demokerasi le e tswetseng pele.B. Diqeto tsa Kabinete11.1. Kabinete e tjhaelletse monwana Tlaleho ya Boemo ba Mebuso ya Lehae ka hara Aforika Borwa ya 2015/16. Tlaleho ena e teka kgatelopele e entsweng mabapi le ho kenngwa tshebetsong ha Lenaneo la Hare Kgutleleng Sethathong (B2B), e leng moralo wa tshebetso wa ho netefatsa phano ya ditshebeletso tsa motheo, taolo e hlwahlwa le bolaodi ba ditjhelete bo kgabane.Tlaleho ena e hlakisa dibaka tsa diphephetso le ho fana ka motheo bakeng sa ho kenngwa tshebetsong ha mokgahlelo wa bobedi wa Lenaneo la B2B. Tlaleho e tla tekelwa Palamente.11.2. Kabinete e tsheheditse dihlomathiso tse sisintsweng tsa Dikhoutu tse tharo tsa Lekala la B-BBEE. Dihlomathiso tsena di tobana le diphephetso tsa lekala lena le mathata a diphethoho tseo ka ho le leng di neng di sa tlo sebetswa ka botlalo ka dikhoutu tse tlwaelehileng. Makala ana a mararo ke a Temo, Ditjhelete le Kaho. Dihlomathiso tse sisinngwang di sekasekilwe le bankakarolo ba amehang. Dikhoutu kaofela tsa makala tse fetotsweng di tla kenngwa koranteng ya mmuso.11.3. Kabinete e tjhaelletse monwana mohopolo wa Lewa la Naha la tsa Inthanetele ho phatlalatswa ha ona Koranteng ya Mmuso. O phatlaladitswe ka Mmesa 2017 bakeng sa ditshwaelo tsa setjhaba. Mohopolo wa Lewa la Naha la tsa Inthaneteo hlakisa tjhebelopele e arolelanwang le ho sutha tlwaelong ya ho ba setjhaba sa tlhahisoleseding ho ya moruong le setjhabeng sa tsebo.O tobana le diphephetso, ho kenyeletswa le kgethollo ho tsa dijithale pakeng tsa barui le bafutsana, pakeng tsa merabe, dibaka tse fapaneng tsa bodulo le mabakeng a bong.O fana ka lepatlelo bakeng sa maAforika Borwa ho kenella ho tsa thekenoloji, e leng se hlokahalang le ho amana mabapi le ho ntlafatsa ntshetsopele le nala moruong molemong wa setjhaba ka kakaretso. Lefapha la Meralo ya Dikgokahanyo le Ditshebeletso tsa Poso le tla fana ka tlhahisoleseding e batsi mabapi le lewa lena.11.4. Kabinete e tjhaelletse monwana Lewa le Mmapa wa Naha wa Ditshebeletso tsa Mmuso ka Inthanete, hore le phatlalatswe Koranteng ya Mmuso. Le tla tlisa diphethoho tsa dijithale ditshebeletsong tsa setjhaba le ho thusa ka phano ya boleng bo ntlafaditsweng ba ditshebeletso ha ka ho le leng le tla be le kenella ka hara dithekenoloji tsa dijithale. Lewa lena hara tse ding, le tobile, ho arohanngwa ha maikitlaetso a Ditshebeletso tsa Mmuso ka Inthanete le ho iphetapheta ha metjha, didathabeisi, tsamaiso e ngata e sa tsamaelaneng le ho hloka bokgoni. Hape le tla eketsa tshebediso ya thekenoloji ya tlhahisoleseding le dikgokahanyo (di-ICT), le tla matlafatsa ntjhafatso dithekenolojing le ditshebedisong tsa Ditshebeletso tsa Mmuso ka Inthanete.11.5. Kabinete e tjhaelletse monwana Lewa la Ntshetsopele la ICT la Dikgwebo tse Nyenyane, tse Mahareng le tse Kgolo (di-SMME). Bona ke boitshunyako bo tobileng makala bakeng sa ho sebetsana le diphephetso tse tjamelaneng le di-SMME tse sebetsang ka hara lekala la ICT.Lewa lena le lohotha maitshunyako a ho akofisa ntshetsopele le kgolo ya dikgwebo tse nyenyane ka hara lekala la ICT, ha ka nqa e nngwe le thusa ka keketseho maemong a kamohelo le tshebediso ya di-ICT ke lekala le akaretsang la dikgwebo tse nyenyane.Lewa lena le rerile ho tshehetsa dikgwebo tse ntjha tsa ICT, ho matlafatsa dikgwebo tse ntseng di le teng le ho atolosa tshehetso ho di-SMME tse nang le bokgoni ba kgolo.11.6. Kabinete e tjhaelletse monwana ho phatlalatswa ha Tlaleho ya Tekolo ya Lenaneo la Naha la Phepo Dikolong. Lena ke lenaneo la mmuso le nang le ditekanyetso tsa selemo ka seng tsa R5.5 bilione le bakang hore bana ba ballwang ho dimilione tse robong ba thole dijo tse nang le phepo dikolong. Tlaleho ena e fana ka dibaka moo ho nang le ho kenngwa tshebetsong ho hlwahlwa le dibaka tse ding moo ho ntseng ho batleha ntlafatso.Tlaleho e tla manehwa websaeteng ya Lefapha la Merero, Bodisa le Tekolo ya Tshebetso (www.dpme.gov.za).11.7. Kabinete e tshehetsa boiketo ba Aforika Borwa ba ho kgethwa hape ho botho ba dilemo tse pedi ba Lekgotla la Mokgatlo wa Matjhaba wa Merero ya Mawatle (IMO). Dikgetho tsena di tla tshwarwa nakong ya Tulo e Setlwaeding ya Kopano ya bo-30 ho tloha ka la 27 Pudungwana ho isa ka la 6 Tshitwe 2017 London, United Kingdom.Aforika Borwa ke naha ya mawatle moo se ka etsang 80% ya kgwebisano ya matjhaba e etswang ka ho sebedisa mawatle. Botho ba Aforika Borwa ho Lekgotla la IMO bo nyehela ho kgolo ya mesebetsi e bakuwang ke Operation Phakisa: ya Moruo wa Mawatle.11.8. Kabinete e tjhaelletse monwana ho tsebahatswa Palamenteng ha Sehlomathiso ho Porothokhole ya Montreal mabapi le Dinthwana tse Senyang Moalo wa Ozouno ho kenyeletsa dihaedroflorokhabone (di-HFC). Sehlomathiso sena se rerile ho fokotsa di-HFC (Tumellano ya Kigali), e leng dikgase tse ding tse kotsi tse nyehelang ho phokotseho ya Moalo wa Ozouno. Aforika Borwa e se e ntse e le setho se saenetsweng ho Porothokhole ya Montreal.11.9. Kabinete hape e tjhaelletse monwana ho tsebahatswa Palamenteng ha kamohelo ya Khonvenshene ya Minamata mabapi le Sekete. E fana ka menyetla bakeng sa tshireletso ya dihlopha tse kotsing, haholoholo ba dulang dibakeng tseo ho tsona ho nang le mesebetsi ya merafo, kgahlanong le ditlamorao tse kotsi tsa sekete tikolohong le boitekanelong ba batho.11.10. Kabinete e tsebisitswe ka Tlaleho ya Khomishene ya Dipatlisiso tse mabapi le Thuto e Phahameng le Thupello ka hara Riphabliki ya Aforika Borwa. Komiti ya Kantoro ya Moporesidente ya Ditjhelete e tla kopana ho hlantholla dikateng tsa yona tsa tshusumetso ya ditjhelete. Lefapha la Thuto e Phahameng le Thupello le tla lokela ho sheba botjha maano a amehang le molao, moo ho hlokahalang. Moporesidente Zuma o tla lokollela setjhaba tlaleho ena haufinyana mme sebueledi sa Moporesidente, Ngaka Bongani Ngqulunga, o tla etsa tsebiso mabapi le taba ena.C. Dibili12.1. Kabinete e tjhaelletse monwana Bili ya Naha ya Moputso o Tlase e tla etsa hore ho lefuwe moputso o tlase bakeng sa basebeletsi ba lefuwang ka tlase ka ho fetisisa ka hara Mmaraka wa Basebetsi wa Aforika Borwa. Bili e ipiletsa hore mosebeletsi e mong le e mong a lefuwe mokgolo o seng ka tlase ho moputso o tlase wa Naha. Hang ha bili ena e qala ho sebetsa bahiri ba tla lebellwa ho lefa basebeletsi ba bona ho seng ka tlase ho moputso wa naha o tlase, o lokelang ho eketswa selemo ka seng.12.2. Kabinete hape e tjhaelletse monwana ho kenngwa Palamenteng ha Sehlomathiso sa Bili ya Maemo a Motheo a Kgiro ya 2017. Sena se fetola Molao wa Maemo a Motheo a Kgiro, 1997 (Molao wa bo-75 wa selemo sa 1997) ho netefatsa hore o tla sebetsa ho ya ka Bili ya Moputso o Tlase.12.3. Kabinete e tjhaelletse monwana ho kenngwa Palamenteng ha Sehlomathiso sa Bili ya Dikamano tsa Basebetsi ya 2017. Bili ena ke ditlamorao tsa ditherisano le bankakarolo kaofela ba amehang. E sebetsana le, hara tse ding, metjha ya ho piketa, diteraeke tsa nako e telele le dibopeho tsa boeletsi ba bonamodi.12.4. Kabinete e tjhaelletse monwana ho kenngwa Palamenteng ha tse amanang le Mebuso ya Lehae: Sehlomathiso sa Bili ya Dibopeho tsa Bomasepala ya 2017. Sena se fetola se amanang le Mebuso ya Lehae: Molao wa Dibopeho tsa Bomasepala, 1998 (Molao wa bo-117 wa selemo sa 1998).Bili e rerile ho matlafatsa ditlhophiso tsa ka hara mmuso le taolo ya demokerasi. Hape e rerile ho sebetsana le dintlha tse amanang le tsamaiso le bolaodi ba dikgetho tsa bomasepala, le ho kgothaletsa ho kenngwa tshebetsong ho hlwahlwa le ho kgabane ha Molao ona, hammoho le ho matlafatsa bodisa le taolo ka hara bomasepala.12.5. Kabinete e tjhaelletse monwana ho kenngwa Palamenteng ha Bili ya Mekgwa ya Elektroniki ya Boingodiso ba Ditokomane tsa Matlo ya 2017. Bili e se e isitswe setjhabeng bakeng sa ditherisano.E sebetsa bakeng sa ntshetsopele ya mokgwa wa elektroniki wa boingodiso ba ditokomane tsa matlo (e-DRS), bakeng sa ho tswellisa ditokomane tsa matlo, ho ntlafatsa boingodiso ba methamo e meholo ya ditokomane tsa matlo jwaloka ha e bakwa ke maikitlaetso a Mmuso a tlhabollo ya mobu.12.6. Jwaloka karolo ya ho kgothaletsa tshebediso ya di-ICT ho aha moruo o kenyeletsang, Kabinete e tjhaelletse monwana Bili ya Setheo sa Naha sa iKamva ya Maitsebelo ho tsa Inthanete ya 2017 (Bili ya iNeSI) hore e kenngwe koranteng ya mmuso bakeng sa ditherisano le tshwaelo.Bili ya iNeSI e fana ka hore ho thehwe iNeSI e le setheo sa setjhaba ka molao wa sona o se dumellang, bakeng sa ho tobana le kgaello ya Maitsebelo ho tsa Inthanete e sitisang matsete, ntshetsopele ya moruo wa kahisano le bokgoni ba ntshetsopele ka hara naha.Sena se theha dibaka tsa tlhahiso ya ICT porofenseng ka nngwe, ebe e ba se tla thusa iNeSI ho hlahisa le ho rala mananeo a batlehang le thepa ya thupello, ho kgothaletsa le ho etsa diphuputso tsa ntlafatso, le ho fana ka bokgoni ba diphuputso ho baithuti ba etsang dithuto tsa kamora dikgerata.12.7. Kabinete e tjhaelletse monwana phatlalatso ya Sehlomathiso sa Bili ya Ditshebeletso tsa Poso Koranteng ya Mmuso bakeng sa tshwaelo ya setjhaba. Sena se fetola Sehlomathiso sa Molao wa Ditshebeletso tsa Poso wa bo-124 wa selemo sa 1998.Bili e fana ka ho boptjwa botjha ha lekala la poso ka kakaretso bakeng sa ho nyehela dipehelong tsa phihlello ya lefatshe ya Ditshebeletso tsa Inthanete tsa ntlafatso ha ka nqa e nngwe ho tswelwa pele ho fana ka ditshebeletso tsa poso tsa boleng le tse bolokehileng tsa mehleng.Sena se nyehela bakeng sa tekatekano le seriti sa botho ka phumantsho ya tlhahisoleseding le ditshebeletso tsa poso tse kgonehang, tse thusang ka ntshetsopele ya kahisano le ntlafatso ya boleng ba bophelo bakeng sa batho ka bo mong le badudi.D. Diketsahalo tse tlangKabinete hape e ananetse tse ding tsa diketsahalo tse tlang khalendareng ya mmuso.13. Lenaneo la Boporesidente la Bodisa la Siyahlola13.1. Moporesidente Zuma o rerile ho etela Sepetlele sa Dithuto sa Steve Biko Tshwane ka Labohlano, 3 Pudungwana 2017 ho beha leihlo ditshebeletso tsa phano ya tlhokomelo ya kalafo e le karolo ya Lenaneo la Boporesidente la Siyahlola.Sepetlele sena ke se seng sa dipetlele tsa setjhaba se sebetsang hantle ka ho fetisisa ka hara naha le ho rehellwa ka Steve Bantu Biko, e leng mofu eo e neng e le mohale wa ntwa ya tokoloho le moithuti wa mehleng wa dithuto tsa bongaka wa Yunivesithi ya Natal (eo hajwale e bitswang Yunivesithi ya KwaZulu-Natal).Leeto la Moporesidente Zuma ke karolo ya lenaneo le tswellang la ho beha leihlo le reretsweng ho sebetsana le diphephetso tse tobaneng le dipetlele tsa mmuso le ho ntlafatsa tsamaiso ya tlhokomelo ya kalafo ka hara naha, e leng e nngwe ya dintlha tse ka sehlohlolong tsa mmuso.14. Kgwedi ya Naha ya Temoso ya Ditokelo tsa Batho ba nang le Boqhwala14.1. Kabinete e ipiletsa ho maAforika Borwa kaofela ho tshehetsa Kgwedi ya Naha ya Temoso ya Ditokelo tsa Batho ba nang le Boqhwala pakeng tsa 3 Pudungwana le 3 Tshitwe 2017, eo hape e tsamaelanang le Letsatsi la Matjhaba la Batho ba nang le Boqhwala.MaAforika Borwa a kgothaletswa ho phahamisa temoso le ho sireletsa ditokelo tsa batho ba phelang ka boqhwala, ha ka ho le leng ho ananelwa dikuno tse entsweng bakeng sa ho sebetsana le diphephetso tse tobaneng le batho ba phelang ka boqhwala.15. Pitso ya Naha ya Ntshetsopele ya Moruo wa Lehae15.1. Lefapha la Kopanelo ya Puso le Merero ya Botjhaba le Lefapha la Ntshetsopele ya Dikgwebo tse Nyenyane a tla epa Pitso ya pele ya Naha ya Ntshetsopele ya Moruo wa Lehae ka la 9 le 10 Pudungwana 2017 Gauteng.Pitso ena ke lepatlelo la lewa bakeng sa dipuisano pakeng tsa lekala la mmuso le la poraefete mabapi le dintlha tse ka sehlohoong le tse hlokolosi tse amanang le ho hlasimolla meruo ya lehae ka ho bopa tikoloho e kgontshang ho fihlella ntshetsopele ya moruo o kenyeletsang.E.    Melaetsa16.16.1. Kabinete e amohela tsebiso ya didolara tsa Amerika tse fetang bilione tse tla tsetelwa bakeng sa dikgwedi tse mmalwa moruong wa Aforika Borwa ho tsa thekenoloji, thuto le kgwebo ya tsa temo. Sena se ile sa tsebiswa ke Lenqosa Harold Doley, Jr, e leng Mmusisi wa Banka ya Ntshetsopele ya Aforika.16.2. Kabinete e thoholetsa Ngaka Nono Simelela ka ho thonngwa e le Mothusi wa Motsamaisi-Kakaretso wa Mokgatlo wa Bophelo bo Botle wa Lefatshe (WHO). Ngaka Simelela o tla etella pele Lekala la WHO le Sebetsang ka tsa Malapa, Basadi, Bana le Batjha ho tloha ka la 13 Pudungwana 2017. Ke mosadi wa pele wa moAforika wa ho ba Ngaka ya Mopepisi ka hara Aforika Borwa.16.3. Kabinete e amohela tsebiso ya Mokgatlo wa Lefatshe wa Rakbi ya ho kgothaletsa hore Aforika Borwa ke naha ya thatohatsi ya ho tshwara tlhodisano ya Mohope wa Lefatshe wa Rakbi wa selemo sa 2023. Kabinete hape e thoholetsa mosebetsi wa Letona la Dipapadi le Boithapollo, Monghadi Thulas Nxesi, Motlatsi wa Moporesidente Ramaphosa le moifo wa boiketo wa Kopano ya Rakbi ya Aforika Borwa. Mokgatlo wa Lefatshe wa Rakbi o tla etsa tsebiso ya ho qetela ka la 15 Pudungwana 2017.16.4. Kabinete e thoholetsa bankakarolo bohle le bahlodi ba Dikgau tsa bo-15 tsa Selemo ka Seng tsa Ntlafatso ya Lekala la Mmuso. Dikgau tsena di ananela maikitlaetso a phano ya ditshebeletso a atlehileng le ho ba hlwahlwa ka ho sebedisa dikatamelo tse ntjhafatsang, mekgwa le disebediswa.16.5. Kabinete e thoholetsa SuperSport United FC bakeng sa ho fihla ho makgaolakgang a Mohope wa CAF Confederation kamora ho hlola sehlopha sa Tunisia sa Club Africa 3-1 le 4-2 ka palohare. Sehlopha ka kakaretso se tsejwang ka hore ke Matsatsantsa se tla kopana le TP Mazembe mokgahlelong wa bobedi wa dihlopha tsa kontinente wa makgaolakgang a tlhodisano ena kgweding e tlang.16.6. Kabinete e fetiseditse matshediso a yona ho lelapa le metswalle ya Ian McLeod, eo ho hlokahala ha hae e leng tahlehelo papading ya bolo ya Aforika Borwa. E bile moletsaphala wa pele wa moAforika Borwa tlhodisanong ya Mohope wa Lefatshe wa FIFA, ha e ne e le mohlanka ya sebetsang dipapading tsa lefatshe tsa selemo sa 1998 ho la Fora.F. DithonyoDithonyo kaofela di lokela ho netefatswa ka mangolo a thuto le tumello e amehang.17.17.1  Batsamaisi ho Boto ya Koporasi ya Inshorense ya Mokitlane wa Diyantle ya South Africa SOC Limited:a. Mofumahadi Lerato Herriette Mothae; leb. Mofumahadi Sisa Mayekiso.17.2. Ditho tsa dinako tsohle tsa Lekgotla la Naha la Dinyewe tsa Basebedisi:a. Mofumahadi Hazel Viloshni Devraj; leb. Moatefokate John Rinton Simpson.17.3. Ho thonngwa hape ha ditho tse pedi tsa nakwana tsa Lekgotla la Dinyewe la Phehisano:a. Moporofesara Imraan Valodia; leb. Monghadi Anton Roskan.17.4. Boto ya Lekgotla la Diphuputso tsa Disaense tsa Botho:a. Moporofesara Mvuyo Tom   (Modulasetulo);b. Moporofesara Lindiwe Zungu;c. Mofumahadi Nasima Badsha;d. Moporofesara Relebohile Moletsane;e. Moporofesara Haroon Bhorat;f. Moporofesara Shireen Hassim;g. Mofumahadi Precious Nompumelelo Sibiya;h. Moporofesara Mark Bussain;i. Moatefokate Roshan Dehal; lej. Ngaka Abdalia Hamdok.Dipotso:Mofumahadi Phumla Williams   Motsamaisi-Kakaretso ya Tshwereng Mokobobo (GCIS)Mohala: 083 501 0139"
Pehelo ya Kopano ya Kabinete ya la 15 Pudungwana 2017,16 Nov 2017,https://www.gov.za/speeches/statement-cabinet-meeting-15-november-2017-16-nov-2017-0000,https://www.gov.za/st/speeches/statement-cabinet-meeting-15-november-2017-16-nov-2017-0000,"Kabinete e Kopane ka Laboraro, la 15 Pudungwana 2017 Tuynhuys, Motse Kapa.A. Dintlha tsa Hajwale1. Matsete1.1. Kabinete e amohela matsete a Khamphani ya Makoloi ya Ford a R3 bilione ka hara Polante ya Silverton, Pretoria, Gauteng. Matsete ana a tla baka hore ho boptjwe mesebetsi e otlolohileng le e meng ya tlatsetso ka lebaka la keketseho e lebeletsweng ya tlhahiso ya motlolo wa yona wa Ford Ranger.1.2. Matsete ana a tiisetsa mosebetsi oo re tswelang pele ho o etsa jwaloka mmuso mabapi le ho hodisa moruo le ho sebetsana le diphephetso tsa tlhokeho ya mosebetsi. Ka sekema sa mmuso sa ditsiane tsa R7.8 bilione ka hara Tlhahiso ya Makoloi le Lenaneo la Ntshetsopele, ho buletswe matsete a poraefete a R28.5 bilione.1.3. Tsena di kenyeletsa tsebiso ya Toyota ya ho etsa dimotlolo tsa yona tse ntjha tsa Toyota Hilux le Fortuner e le karolo ya matsete a etsang R6.1 bilione. Hape, BMW e rera ho aha lebenkele la maemo a hodimo a etsang R6 billone a ditopo tsa makoloi. Koporasi ya Matjhaba ya Makoloi ya Beijing e rera ho tsetela R11 bilione polanteng ya tlhahiso ya makoloi ka hara Aforika Borwa.2. Sehla sa Lekgetho sa 20172.1. Kabinete e fetisetsa diteboho ho balefi bohle ba lekgetho ba seng ba kentse ditokomane tsa bona tsa lekgetho bakeng sa selemo sa lekgetho sa 2016/17.2.2. Kuno e fehlilweng ke lekgetho la lekeno e netefatsa hore mmuso o na le bokgoni ba ho fana ka ditshebeletso tse batlehang haholo le tshehetso ya kahisano ho dimilione tse hlokang menyetla tsa maAforika Borwa.2.3. Kabinete e hopotsa balefi ba lekgetho hore letsatsi la ho qetela la ho kenya ditokomane tsa lekgetho ke Labohlano la 24 Pudungwana 2017 le ho ba kgothaletsa ho kenya ditokomane tsa bona.3. Pitso ya Naha ya ho Thakgolwa ha Ntshetsopele ya Moruo wa Lehae (LED)3.1. Kabinete e thabile mabapi le diphetho tsa Pitso ya Naha ya LED e neng e tshwerwe haufinyana tjena. E ne e tshwerwe tlasa boetapele ba Letona la Puso e Kopanetsweng le Merero ya Botjhaba, Monghadi Des van Rooyen le Letona la Ntshetsopele ya Dikgwebo tse Nyenyane, Mofumahadi Lindiwe Zulu.3.2. E hlahisitse monyetla wa ho rala lenaneo le letjha la LED ya Aforika Borwa le tataiswang ke dintlha tse ka sehlohlolong tsa Morero wa Ntshetsopele ya Naha (NDP). Diphetho tsa yona di kenyeleditse ho thakgolwa ha Lekgotla la Ntshetsopele ya Moruo la Aforika Borwa (EDCSA) la pele, le rerileng ho etsa hore lekala la ntshetsopele ya moruo e be la seporofeshenale.3.3. Jwaloka setheo sa seporofeshenale, EDCSA e tla tsamaisa le ho beha leihlo boitshwaro ba seporofeshenale ba bankakarolo ba bangata ba teng maikitlaetsong a fapaneng a ntshetsopele.3.4. Kabinete hape e ananetse ho thakgolwa ho etsang nalane ha Beke ya Lefatshe ya Boetapele ba Dikgwebo (GEW) nomorong ya 22 ho la Sloane, e leng khempase e ntjha ya qalo, ka la 10 Pudungwana 2017, moo Letona Zulu a neng a amohetse kwakwariri ya lefatshe ya baetapele ba dikgwebo, Monghadi Richard Branson. Khempase ena ke ya pele ya ho bulwa ke Marangrang a Boetapele ba Dikgwebo ba Lefatshe. E fana ka ditshebeletso tsa tshehetso ka kotloloho le ka inthanete ho phatlalla le Aforika hammoho le phumantsho ya matjhaba ya marangrang a batataisi, batsetedi le mekgatlo ya tshehetso ya baetapele ba dikgwebo.3.5. Nakong ya GEW, batho ba ka etsang 10 milione ba nka karolo diketsahalong tse 35 000, mesebetsing le ditlhodisanong dinaheng tse fetang 165 ho phatlalla le lefatshe.4. Tlaleho ya Khomishene ya Heher4.1. Kabinete e ananetse ho lokollwa ka Mantaha, 13 Pudungwana 2017 ha Tlaleho ya Khomishene ya Dipatlisiso mabapi le Kgonahalo ya ho etsa hore Thuto e Phahameng le Thupello e be mahala ka hara Aforika Borwa. Kabinete e ipiletsa ho maAforika Borwa kaofela ho hlahloba tlaleho ena le ditlamorao tsa yona bakeng sa naha ha dikgothaletso tsa teng di ntse di sekwasekwa ke mmuso.4.2.  Moporesidente o tla etsa tsebiso ka tlaleho ena ha nako e ntse e tsamaya kamora ho sekwasekwa ke Komiti e Kopanetsweng ya Matona ya Matlole a Ditjhelete tsa Thuto e Phahameng le Komiti ya Ditjhelete ya Boporesidente. Mmuso o dula o ikemiseditse ho rarolla ditshita tsa phumantsho ya thuto e phahameng, mme e shebetse pele ho phethela tharollo ya moshwelella bakeng sa thuso ya ditjhelete tsa thuto e phahameng.5. Komello5.1. Maemo a hajwale a matamo ka hara naha e dula e le matshwenyeho kaha ho na le moyafalo e ngata ho feta pula. Taba ya hore Aforika Borwa ha e so fumane pula e lekaneng ho tsosolosa mehlodi ya rona ya metsi ho fihlella maemong a nepahetseng ho bolela hore naha hae e so tswe ka hara boemo ba komello. Bolepi bo bonela pele hore naha e tla fumana feela pula e ngata ho tloha maqalong a Pherekgong 2018.5.2. Kabinete e lakatsa ho netefaletsa setjhaba hore mmuso wa naha, mebuso ya diporofense le ya lehae e a thusana le ho sebetsa mmoho ho netefatsa hore Aforika Borwa ha e fellwe ke metsi. Kabinete e kgothaletsa mang le mang ho bapala karolo ya hae mabapi le ho baballa le ho sebedisa metsi ka bohlale le ka hloko.6. Zimbabwe6.1. Kabinete e tshehetsa boitshunyako ba Moporesidente Jacob Zuma, boemong ba hae jwaloka Modulasetulo wa Ntshetsopele ya Dinaha tse ka Borwa ba Aforika (SADC) ho arabela maemong a Zimbabwe. O rometse Baemedi ba Ikgethang, Letona la Tshireletso le Mekaubere ya Ntwa, Mofumahadi Nosiviwe Mapisa-Nqakula le Letona la Tshireletso ya Puso, Moatefokate Bongani Bongo. Ba tla kopana le Moporesidente Robert Mugabe le Sesole sa Tshireletso sa Zimbabwe. Kamora moo, ba tla tsebisa Moporesidente wa Angola Jo o Louren o boemong ba hae jwaloka Modulasetulo wa Lekala la Dipolotiki, Tshireletso le Polokeho la SADC. Kantoro ya Moporesidente e tla fana ka tse ntseng di etsahala mabapi le taba ena.7.  Sekwere Kilomithara sa Array (SKA)7.1. Kabinete e amohela diphihlello tsa ntshetsopele ya moruo le kahisano lebatoweng la SKA ya Aforika Borwa. Badudi ba dulang haufi le sebaka sa SKA ba tswela pele ho kgola molemo ka diporojeke tsa thuto le thupello e betere, matsete dikgwebong tse nyenyane le menyetla ya mesebetsi e eketsehileng.7.2. Lefapha la Saense le Thekenoloji, tlasa boetapele ba Letona la Saense le Thekenoloji, Mofumahadi Naledi Pandor, o tla tshwara lenaneo la bonkakarolo ba setjhaba ho keteka diphihlello le badudi ba dibaka tse bapileng le Carnarvon, ho la Kapa Leboya ho tloha ka la 16 ho isa ka la 19 Pudungwana 2017.B. Diqeto tsa Kabinete8. Ditlaleho tsa Bobedi tsa Kgatelopele ya tshebetso ya kotara ka nngwe bakeng sa 2017/188.1. Kabinete e tsebisitswe ka Ditlaleho tsa Bobedi tsa Kgatelopele ya kotara ka nngwe bakeng sa 2017/18 (Phupu ho isa ka Loetse 2017) ke dikarolo kaofela tse hlano. Sena se bopa karolo ya lenaneo le pharaletseng la Kabinete la bodisa le tekolo ya Lenaneo la Tshebetso le itshetlehileng hodima Moralo wa Lewa la Nako e Bohareng (MTSF) la selemo sa 2014 ho isa ho sa 2019.8.2. Lefapha la Merero, Bodisa le Tekolo ya Tshebetso le dikomiti tsa Karolo ya Matona di tla bitsa dikopano tsa boraditaba ho pahlolla kgatelopele ya ditlaleho tsena.8.3. GCIS e tla hokahanya dikopano tsa boraditaba le ho phatlalatsa lenaneo la tsona ho www.gov.za ha nako e ntse e tsamaya.9. Ho behwa sehlohlolong mabapi le maikitlaetso a ho kgwahlapisa diaterese le phano ya diaterese9.1. Kabinete e tsebisitswe ka tlaleho ya kgatelopele mabapi le ho kenngwa tshebetsong ha Kahlolo ya Lekgotla la Molaotheo ya ho fana ka diaterese lenaneong la bakgethi. Kabinete e ananetse boimatahanyo ka botlalo le ditlaleho tsa kgatelopele ya dikgwedi kang tse tsheletseng tse iswang Lekgotleng la Molaotheo.9.2. Ho fihlela lena Khomishene e Ikemetseng ya Dikgetho (IEC), ka ho sebedisana le makala a mang a puso, e fihlelletse katleho ya se ka fihlang ho 75% mabapi le ho bokella diaterese tsa batho ba ka nnang ba kenela dikgetho. Kabinete e tsebisitswe hape ka lenaneo le rerilweng ke Kantoro ya Poso ya Aforika Borwa (SAPO) ho thusa ba hlokang diaterese tsa bodulo.9.3. Kabinete e thabisitswe ke kgatelopele le ketso ya tshebedisano e entsweng ke SAPO, IEC le makala a mang a puso mosebetsing wa porojeke ya diaterese.9.4. Kabinete e boela e ipiletsa ho ba so kang ba lokisa diaterese tsa bona ho etsa jwalo nakong ya beke ya boingodiso bo tlang ba bakgethi ka Hlakubele 2018.C. Diketsahalo tse tlang10. Tulo ya bone ya Khomishene ya Dinaha tse pedi (BNC) ya Aforika Borwa-Botswana10.1. Moporesidente Zuma o tla nka leeto la tshebetso bakeng sa ho nka karolo le ho ba modulasetulo mmoho ho Tulo ya Bone ya BNC ya Aforika Borwa-Botswana e tla tshwarelwa Gaborone, ho la Botswana ka Labohlano, 17 Pudungwana 2017.10.2. Aforika Borwa le Botswana di kopana selemo ka seng boemong ba Dihlooho tsa Dipuso ka hara moralo wa BNC ho sheba botjha tshebedisano ya bobedi bona le ho tshohla dintlha tse amang dinaha ka bobedi.10.3. Dinaha ka bobedi di na le dikamano tse kgahlisang tsa kutlwano tse bontshwang ke maqhama a botjhaba le bohaufi ba dinaha tsena. Di sebedisana mabakeng a mangata a kenyeletsang, dipalangwang, kgwebisano le matsete, bophelo bo botle, mabaka a tikoloho, jwalojwalo.10.4. Aforika Borwa ke e nngwe ya balekane ba baholo ba kgwebisano le Botswana, ka dikhamphani tse batlang di ba ngata tsa Aforika Borwa tse sebetsang ka hara naha eo.11. Leeto la Moporesidente wa Puso ya Angola11.1. Moporesidente Zuma o tla amohela Motlotlehi, Moporesidente wa Riphabliki ya Angola, Jo o Louren o, bakeng sa Leeto la Puso le etsang nalane ka hara Aforika Borwa ho tloha ka la 23 Pudungwana 2017. Sena e tla be e le Leeto la hae la Puso la pele ka hara naha ya rona kamora hoba a hlomamiswe.11.2. Dinaha ka bobedi di na le maqhama a nalane le a bomphato a ballwang dilemong tse fetileng tsa ntwa ya tokoloho ha Angola e ne e bolokile le ho tshehetsa balwanedi ba tokoloho ba Aforika Borwa dikampong tse fapafapaneng ka hara naha eo.11.3. Kgwebisano le tshebedisano ho tsa moruo pakeng tsa dinaha ka bobedi e ho hotse haholo, ho fihlella moo Aforika Borwa e leng molekane wa mantlha wa Angola ka hara kontinente. Dikhamphani tse ngata tsa Aforika Borwa di tsamaisa kgwebo ka hara Angola makaleng a fapafapaneng a kenyeletsang, a kaho, merafo, matlo, mabenkele, dijo le dino, dihotele le boikgathollo, dibanka le ditshebeletso tsa bongaka.Nakong ya leeto la hae, Moporesidente Louren o hape o tla tshwara Kopano ya Thuto ka Labohlano, la 24 Pudungwana 2017 moahong wa OR Tambo ho la Pretoria.12. Matsatsi a16 a Thibelo ya Diketso tsa Dikgoka12.1. Kabinete e imatahanya le maAforika Borwa kaofela a emang kgahlanong le Diketso tsa dikgoka ho basadi le tlhekefetso ya bana.12.2. Matsatsi a 16 a letsholo la Thibelo ya Diketso tsa Dikgoka kgahlanong le Basadi le Bana le tla etsahala pakeng tsa la 25 Pudungwana le la 10 Tshitwe 2017. Sena ke selemo sa bo-19 sa letsholo lena ka hara Aforika Borwa mme le tla tswela pele tlasa mookotaba:  Mpalleng le Nna: Mmoho re Ntshetsapele Aforika Borwa e Hlokang Dikgoka .12.3. Moporesidente Zuma o tla thakgola letsholo la Matsatsi a 16 a Thibelo ya Dikgoka ho la Kapa Botjhabela ka Moqebelo, wa la 25 Pudungwana 2017. Le tla tsepamisa maikutlo hodima phano e tswellang ya Dipuisano tsa Naha, tse kgothaletsang batho ho bua ka kgoba ya dikgoka tse itshetlehileng hodima bong. Sena se tla etellwa pele ke Letsatsi la Matjhaba la Banna ka Sontaha, sa la 19 Pudungwana 2017, le ipiletsang ho banna ho bapala karolo ya bona mabapi le ho aha setjhaba se bolokehileng le sa kahisano e momahaneng.12.4. Lefapha la Toka le Ntshetsopele ya Molaotheo le tla hlophisa letsholo la bobedi la diradio tsa badudi tlasa letoto la tsona la Let s Talk Justice, le tlisang ditshebeletso tsa mmuso bathong ka ho neha bamamedi monyetla wa ho buisana le bahlanka ba mmuso ka ditaba tse ka sehloohong. Ho thakgolwa ha Lekgotla la Dinyewe la Ditlolo tsa Molao tsa Motabo nakong ya letsholo hape ho tla netefatsa phumantsho e betere ya tsamaiso ya toka.12.5. Kabinete e na le tshepo ya hore ka ho sebetsa mmoho re ka qeta motsamao wa tlhekefetso. Ka mekutu ya rona e kopanetsweng re ka sebetsa ho thibela tlhekefetso ha ka nqa e nngwe re netefatsa setjhaba se bolokehileng bakeng sa basadi le bana.12.6. Batho bohle ba Aforika Borwa ba kgothaletswa ho apara ribone tse tshweu e le letshwao la boitlamo bakeng sa ho fedisa kgoba ena ka hara setjhaba.13. Boitokisetso ba Letsatsi la Lefatshe la AIDS13.1. Kabinete e ipiletsa setjhabeng kaofela ho nka karolo ho qaleng ha mesebetsi ya Labohlano la Ribone e Kgubedu pele ho Letsatsi la Lefatshe la AIDS ka la 1 Tshitwe le ho fihla mafelong a kgwedi eo. Ho apara diribone tse kgubedu ke letshwao la bonngwe le boitlamo mabapi le ntwa kgahlanong le HIV le AIDS.13.2. Letsatsi la Lefatshe la AIDS ke monyetla bakeng sa motse ka mong ho ikopanya ntweng e kgahlanong le HIV, ho bontsha tshehetso bakeng sa batho ba phelang ka HIV le ho hopola ba hlokahetseng. Ketsahalo ya selemong sena e tla tshwarwa tlasa mookotaba:  Tokelo ya ka ya ho Tseba Maemo a Ka, Thibelo ke Boikarabelo ba ka , e hokahanang le mookotaba wa lefatshe:  Tokelo ya Bophelo bo Botle .13.3. Sena se matlafatsa ho kenngwa tshebetsong ha Lewa la Morero wa Naha la AIDS la Aforika Borwa, Lefuba le mahloko a Tshwaetsanang ka Motabo 2017 - 2022 (NSP), e leng tshiya ya bohlokwa kgatelopeleng ya Aforika Borwa e lebisitseng phihlellong ya tlhokomelo ya kalafo ya lefatshe jwaloka ha e hlahella ho NDP, e kgothaletsang setjhaba se itekanetseng, se matla le se nang le tekatekano.14. Beke ya Naha ya Imbizo ya hoTsepamiso ya Maikutlo14.1. Kabinete e ipiletsa ho badudi ho kenela ho nka karolo bekeng e tlang ya Beke ya Naha ya Tsepamiso ya Maikutlo ya bo-7, e lebeletsweng ho tshwarwa ho tloha ka la 27 Pudungwana ho isa ka la 3 Tshitwe 2017.14.2. Tlasa boetapele ba GCIS, lepatlelo lena le kgothaletsa dipuisano tse kopanetsweng pakeng tsa ditho tsa Phethahatso le badudi. E etsahala ka hara mohopolo wa dilemo tse lekgolo tsa Oliver Reginald Tambo, ya neng a kgothaletsa tekatekano ya bong. Diketsahalo tsena di reretswe ho tshehetsa letsholo la Matsatsi a 16 a Ntwa kgahlanong le Dikgoka le Tlhekefetso ya Basadi le Bana.14.3. Diketsahalo di tla manehwa khalendareng ya naha le ho arolelanwa websaeteng ya mmuso (www.gov.za).D. Dibili15. Kabinete e tjhaelletse monwana phatlalatso ya tsebiso ho ya ka karolo 74(5) ya Molaotheo wa Riphabliki ya Aforika Borwa wa selemo sa 1996. Morero ka sena ke ho qala tsamaiso ya ditherisano tsa naha le diporofense ka merero ya ho tlisa diphethoho meeding ya diporofense mabapi le Masepala wa Lehae wa Matatiele ho la Kapa Botjhabela le dibakeng tse itseng tsa Ba Ga Mothibi ho la Leboya Bophirima.Maikemisetso ka ho ralwa botjha ha meedi ya diporofense ho hlahisitswe ke badudi ba dibaka tse boletsweng ba batlang ho kgutlisetswa diporofenseng tse mabapi.E. Melaetsa16. Kabinete e thoholetsa naha ya Fora jwalo ka thatohatsi e tla tshwara Mohope wa Lefatshe wa Rakbi wa selemo sa 2023 le ho leboha kemedi ya mmuso, e neng e eteletswe pele ke Motlatsi wa Moporesidente Cyril Ramaphosa, Letona la Dipapadi le Boithapollo Thulas Nxesi le Kopano ya Rakbi ya Aforika Borwa, bakeng sa mosebetsi wa ho kgothaletsa boiketo ba Aforika Borwa ba ho tshwara ketsahalo ena.17. Kabinete e thoholetsa Letona Pandor, ya abetsweng Kgau ya Titjhere e ka Sehlohlolong. Kgau ena e ile ya nehwa Letona Pandor ke Motjhanselara wa Yunivesithi ya Aforika Borwa, Moporesidente wa mehleng Thabo Mbeki.Kgau ya Titjhere e ka Sehlohlolong, e leng e nngwe ya mekgahlelo e mene, e ananela nyehelo ya titjhere leha e le efe e ipabotseng kapa e ntsheditseng pele ho ruta, ho ithuta, ntshetsopele ya maitsebelo le/kapa diphutso lekaleng la yona la botsebi.18. Kabinete e babatsa mosebetsi o entsweng ke Seteishene sa Aforika Borwa sa Tsebo ya Dinaledi, e leng karolo ya moifo wa ditsomi tsa dipolanete wa Wide Angle Search for Planets o sibollotseng dipolanete tse tharo tse ntjha.19. Kabinete e thoholetsa bankakarolo le bahlodi ba Dikgau tsa selemo sa 2017 tsa Govan Mbeki, tse tlotlang batho ba lekala la kaho ba ipabotseng ka phano ya matlo. Dikgau tsena di tla nakong eo naha e tswelang pele ho keteka phano le dithuso tsa matlo a fetang 4.6 milione ho tloha ka selemo sa 1994.20. Kabinete e fetisetsa diteboho bakeng sa diketso tse bontshang sebete tsa ba ditshebeletso tsa tshohanyetso, ditima-mollo le baithaopi bohle ba thusitseng ka ho sebetsana le mello ya haufinyana tjena ho la Kapa Bophirima.Dipotso:Mofumahadi Phumla Williams   Motsamaisi-Kakaretso ya Tshwereng Mokobobo (GCIS)Mohala: 083 501 0139"
"Pehelo ya Kopano ya Kabinete ya Laboraro, 6 Tshitwe 2017",7 Dec 2017,https://www.gov.za/speeches/statement-cabinet-meeting-wednesday-6-december-2017-7-dec-2017-0000,https://www.gov.za/st/speeches/statement-cabinet-meeting-wednesday-6-december-2017-7-dec-2017-0000,"Kabinete e bokane bakeng sa kopano ya ho qetela ya selemo sa 2017 Union Buildings ho la Pretoria.A. Diqeto tsa Kabinete1. Kabinete e tjhaelletse monwana Lewa la Naha la Lekala la Bohahlaudi (NTSS) 2016-2026 bakeng sa ho kenngwa tshebetsong. NTSS e thehilwe hodima ditshiya tse hlano tsa lewa, e leng ho le bapatsa, ho thusa ka phihlello e bobebe bakeng sa bahahlaudi, ho matlafatsa boiphihlelo ba baeti, bolaodi ba dibaka tsa ketelo le melemo e pharalletseng.Tokomane ka botlalo e fumaneha websaeteng ya Lefapha la Bohahlaudi: www.tourism.gov.za.2. Kabinete e tjhaelletse monwana moralo bakeng sa ho thehwa ha Khamphani ya Naha ya Marangrang a Pharalletseng. E tla boptjwa ka ho kopanngwa ha Sentech le Broadband Infraco. Sena se tla thusa ka phano ya dintlha tse ikemetseng ka kopanelo ka mokgwa o hokahaneng le ho bopa mampodi wa marangrang a pharalletseng.3. Kabinete e tjhaelletse monwana Tlaleho ya Kgatelopele ya Pele ya Selemo ka seng mabapi le ho Kenngwa Tshebetsong ha Tokomane ya Moralo ya Ditokelo tsa Batho ba Nang le Boqhwala (WPRPD). Tlaleho e akaretsa nako ya ho tloha ka la 1 Pherekgong ho isa ka la 31 Tshitwe 2016.Tlaleho e fana ka tekolo ya boemo bo phahameng ya tsela eo mafapha a mmuso a qadileng ho theha ditshupiso tsa leano la WPRPD ka hara ditsamaiso tsa ona tsa meralo, ditekanyetso, le phano ya ditshebeletso le ho tlaleha ka tatelano.4. Kabinete e tjhaelletse monwana phatlalatso ya Lewa la Moralo wa Leano la Boqhwala bakeng sa Tsamaiso ya Thuto le Thupello ya kamora Materiki bakeng sa ditshwaelo tsa setjhaba.5. Kabinete e tsebisitswe ka sephetho sa ho Shejwa botjha ha Lenaneo la ho Thusa Boraditekesi ka Ditjhelete le hlophisitsweng ho tloha ka Pudungwana 2015 ho fihla ka Loetse 2016. Lenaneo lena ke karolo ya Lewa la Dipalangwang tsa Setjhaba le Bataletseng, le reretsweng ho fana ka tsamaiso e kopanetsweng le ho ba hlwahlwa ha dipalangwang ka hara Aforika Borwa.Kabinete e tjhaelletse monwana ntlha ya hore ho be le dipuisano le mosebetsi o mongata le mafapha a amehang pele Lefapha la Naha la Dipalangwang le ka kenya tshebetsong katamelo e hlabollotsweng botjha.6. Kabinete e tjhaelletse monwana ho lokollelwa setjhaba ha kgatiso ya bo-8 ya Ditshupane tsa Ntshetsopele (2016). Tlaleho ya Tshupane ya Ntshetsopele e tsepamisa maikutlo hodima ntshetsopele ya Aforika Borwa esale ho tloha qalong ya demokerasi mme e beha leihlo ho kenngwa tshebetsong ha Morero wa Ntshetsopele ya Naha (NDP): Tjhebelopele ya 2030.7. Kabinete e tjhaelletse monwana mekgwa ya ho matlafatsa bolaodi ba boitshwaro ba basebeletsi ba setjhaba mabapi le bahlanka ba etsang dikgwebo le makala a puso. E fana ka sefutho ho Melawana ya Tshebeletso ya Mmuso ya selemo sa 2016, e thibelang basebeletsi ba mmuso hore ba se ke ba kena kgwebong le Puso. Ho tloha ka la 1 Hlakubele, Lefapha la Matlotlo a Naha, le tsheheditswe ke Lefapha la Tshebeletso ya Mmuso le Tsamaiso (DPSA), le tla beha leihlo hodima boingodiso kaofela bo botjha ho marangrang a inthanete a Dathabeisi e Bohareng ya Bafani ba Ditshebeletso (CSD) kgahlanong le Tsamaiso ya Persale.8. Kabinete e tjhaelletse monwana Bolaodi bo Botjha ba Tshebetso le Tsamaiso ya Ntshetsopele ya Dihlooho tsa Mafapha, bo bontshang ka nepo kgokahano pakeng tsa motho ka bo mong le tshebetso ya setheo ka kakaretso. E tla qala ho sebetsa ka la1 Mmesa 2018.9. Kabinete e tjhaelletse monwana ho tsebahatswa le ho kenngwa tshebetsong ha Moralo wa Sekema sa ho Thaothwa ha Dirutehi tsa Tshebeletso ya Mmuso. Sena se bopa karolo ya lenaneo la ntshetsopele ka hara Tshebeletso ya Mmuso ho hohella dirutehi tse nang le talente ka hara Tshebeletso ya Mmuso.Moralo o kenyeletsa ho supa diphesente tsa dikgeo tsa mesebetsi tsa lefapha ka leng bakeng sa ho thaothwa ha dirutehi mesebetsing e haellang. Letona la DPSA hape le tla matahanya moralo ona le Lenaneo la Tshebeletso ya Kgiro ya Batjha.10. Kabinete e tjhaelletse monwana bakeng sa phatlalatso ya Ditsebiso tse latelang Koranteng ya Mmuso tse amanang le Tokiso ya Dikahlolo tsa Makgotla a Dinyewe, e reretsweng ho eketsa phihlello ya toka bakeng sa batho ba neng ba qheletswe ka thoko pele le metsana ya mahae e sa tholeng ditshebeletso tse lokelang. Tokiso ena e diterekeng tsa bomaseterata Freistata le Kapa Leboya, le ho tloswa ha Ditereke tsa Bomaseterata tse itseng ho Karolo ya Lekgotla le Phahameng la Dinyewe la Gauteng le ho di beha tlasa bodisa ba Karolo ya Lekgotla le Phahameng la Dinyewe la Leboya Bophirima.11. Kabinete e tjhaelletse monwana Melawana ya Melao ya Bonamodi ho ya ka dipehelo tsa Molao wa Tshireletso ya Matsete, 2015 (Molao wa bo-22 wa selemo sa 2015). Melawana ena e fana ka hore motsetedi ya nang le kgang mabapi le mohato o nkuweng ke mmuso o amang matsete, ho kopa Lefapha la Dikgwebo le Diindaseteri (dti) ho kenella ka mokgwa wa bonamodi o ka bang teng.12. Kabinete e tjhaelletse monwana ho bitswa le ho tshwarwa ha dipitso tse latelang:Pitso ya Ditherisano ya Naha ya Lenaneo la Ntshetsopele ya Basebeletsi ba Badudi ya selemo sa 2018 ke DPSA.Pitso ya bo-23 ya Selemo ka seng ya Mokgatlo wa Matjhaba wa Batjhutjhisi, e tla tshwarwa ke Bolaodi ba Naha ba Botjhutjhisi ho la Durban ka Loetse 2018.Foramo ya Lefatshe ya Saense ya selemo sa 2021 ka hara Aforika Borwa. Lefapha la Saense le Thekenoloji le tla buisana le Komiti ya Tsamaiso ya Foramo ya Lefatshe ya Saense ka kgonahalo ya ho tshwara pitso ena.Dipuisano tsa Boemo bo Phahameng tsa 2017 tsa Kopano ya Aforika (AU), e tla tshwarwa ke DPSA ho tloha ka la 6 ho isa ka la 8 Tshitwe 2017.13. Kabinete e tjhaelletse monwana bakeng sa meralo ya letoto la dikhoine tsa sehopotso tsa babokelli le potoloho hore di ntshuwe ka selemo sa 2018.Meralo ya dikhoine, le diphatlalatso tsa tsona, di tla hatiswa Koranteng ya Mmuso:  2018 2oz, 22-dikharate tsa gauta tsa Krugerrand; 2018 24-dikharate tsa gauta tsa letoto la dikhoine tsa Natura (Kgolo ya Sube   Archosauria); 2018 24-dikharate tsa letoto la dikhoine tsa gauta tsa R1 (Dihahabi tsa Aforika Borwa   kgudu);2018 khoine ya ditshepe tse pedi ya R5 e potolohang (Dilemo tse Lekgolo tsa Nelson Mandela);2018 24-dikharate tsa letoto la dikhoine tsa Protea tsa gauta le steling sa silifera (Bophelo ba Mohale   Nelson Mandela);2018 letoto la steling sa silifera sa Korone ya R2 le letoto la Teke ya 2   (Ditshibollo tsa Aforika Borwa   Ditshwantsho tsa mahlasedi a X-ray tse entsweng ka khompyutha; le 2018 letoto la dikhoine tse kentsweng mebala tsa steling sa silifera (Dinonyana le Dipalesa tsa Resefe ya Tlhaho ya Waterberg).B. Dintlha tsa Hajwale14. Sephetho sa Palohohle ya Dihlahiswa tsa Naha (GDP)Kabinete e thabisitswe ke kgolo ya moruo wa Afrika Borwa o hotseng ka sekgahla sa 2% tsa selemo ka seng kotareng ya boraro ya selemo sa 2017, ho tloha ho phahameng ho shebuweng botjha ha 2.8% kotareng ya bobedi. Tshebetso ena e matla kamoo ho neng ho sa lebellwa ke ka lebaka la kgolo e matla e ntseng e tswela pele lekaleng la temo, le nyehetseng ka dintlha tsa diphesente tse 0.9 moruong ka kakaretso ha ho shejwa kgolo ya 44.2% kotara-le-kotara.Tshebetso e matla ho tsa temo, e bileng le kgolo e matla ka dikotara tse tharo tse latelanang, ke ka lebaka la dimela tsa masimong (tse kang poone) dibakeng tsa pula ya lehlabula le dihlahiswa tsa ditshingwaneng. Merafo le difeme tsa tlhahiso di nyehetse kgolong e rekotuweng, moo merafo le dikwari di phahameng ka 6.6% le ho nyehela dintlha tse 0.5 tsa diphesente kgolong ya moruo.Lekala la motlakase ke lona le hulanyang maoto ka ho fetisisa, le theohile ka 5.5%. Kgolo bakeng sa dintho tse sebediswang malapeng ya 2.6% ke ka lebaka haholo la ho reka thepa ya nako e telele, e bakileng keketseho ya dintlha tsa diphesente tse 1.6 tsa keketseho ya 2.6%. Kgolo ena e neng e sa lebellwa le ho shejwa botjha ho phahameng ha sephetho sa kgolo ya kotara ya bobedi e bolela hore kgolo e ka fihla ho 0.9% ka selemo sa 2017.Sena se ka hodimo ho feta 0.7% e neng e lebeletswe nakong ya Pehelo ya Leano la Ditekanyetso tsa Nako e Bohareng (MTBP). Mmuso o lokela ho netefatsa hore lebelo lena la kgolo le dula le le jwalo ka ho tswela pele ho kenya tshebetsong mekgwa e 14 ya ho matlafatsa tshepo e hahellang hodima ho ntlafatsa tshepo ya basebedisi le ho kgutlisetsa tshepo ya borakgwebo.15. Lebenkele le Abelanang Tsohle la InvestSAKabinete e amohela ho thakgolwa ha Lebenkele le Abelanang Tsohle la InvestSA KwaZulu-Natal ke Moporesidente Jacob Zuma e le karolo ya mekutu ya ho ntlafatsa bobebe ba ho etsa dikgwebo ka hara Aforika Borwa. Lena ke Lebenkele la boraro le Abelanang Tsohle le thakgotsweng ka hara naha. Le reretswe ho bopa tikoloho e nepahetseng ka ho fana ka sebaka sa boikopanyo bakeng sa batsetedi hore ba fumane ditshebeletso tsohle bakeng sa ho akofisa diporojeke le ho fokotsa metjha e mengatangata ya mmuso ha motho a qala kgwebo.16. Dikamano tsa Aforika Borwa le AngolaKabinete e amohela ditumellano tse saennweng nakong ya Leeto la Puso Aforika Borwa la Moporesidente wa Angola Jo o Manuel Gon alves Louren o. Ho saennwe ditumellano tse latelang: Memorandamo wa Kutlwano (MoU) mabapi le ho boptjwa ha Khomishene ya Boporesidente ya Dinaha tse Pedi, MoU wa Tshebedisano Lepatlelong la Tikoloho, Ditataiso tsa ho Kenngwa Tshebetsong ha pebofatso ya phumantsho ya divisa, Porothokhole ya Tshebedisano ya Sepolesa le Tumellano ya Thusano Mabakeng a Tsamaiso ya Makgetho a Madiboho.17. Seboka sa Bohlano sa AU le Kopano ya Yuropa (EU)Kabinete e amohela sephetho sa Seboka sa Bohlano sa AU le EU. Seboka sena se fanne ka monyetla bakeng sa Aforika Borwa ho matlafatsa mawa a dikamano tsa moruo le bodiplomate ka dipuisano tse fapafapaneng sebokeng sena le diketsahalong tse ka thoko tse kang Foramo ya Kgwebo le Seboka sa Batjha, ka ho tsepamisa maikutlo hodima kgolo ya moruo e kenyeletsang kgiro ya batjha le boetapele ba dikgwebo.18. Kgwebisano ya Bokgoba ya Bafalli ba batho batsho ba maAforikaKabinete e imatahanya le badudi ba matjhaba mabapi le ho tshwela ka mathe ditlaleho tsa ho fantiswa ha bafalli ba batho batsho ba maAforika ho la Libya jwaloka makgoba. Diketso tse jwalo tse hlokang botho di kgahlanong le mehopolo ya AU, le disebediswa tse amehang tsa Aforika le tsa matjhabeng, ho kenyeletswa Tjhata ya Aforika le Ditokelo tsa Botho le tsa Batho.Kabinete e amohela tsebiso ka ba ka sehloohong ya hore ba tla hlophisa mokgwa wa dipalangwang le phalliso ho la Tripoli bakeng sa baphaphathehi le bafalli ba hlokang tshireletso ya matjhaba.19. Ho ropoha ha ListeriosiseKabinete e ipiletsa ho batho bohle ho nka mehato ya ho itlhokomela   e jwaloka ho hlapa matsoho pele ba lokisa dijo le ho phema dijo tse tala kapa tse sa phehuwang   ho thibela ho nama ha Listeriosise, ha dipatlisiso di ntse di tswela pele bakeng sa ho tiisetsa mohlodi wa baktheria ena.Lefu lena le bakwa ke baktheria e fumanwang mobung, metsing, dimeleng le dihlahisweng tsa lebese tse sa hlwekisiswang, mme le ka baka matshwao ao e kang ke a ntaramane e kopaneng le letshollo. Le ka phekolwa ka katleho ka diantibayothiki, haeba e ka hlokomelwa ka nako.Kabinete e ipiletsa ho maAforika Borwa kaofela ho tswela pele ho sebedisa metsi ka paballo kaha naha e ntse e tswela pele ho ba ka hara komello. Ho sa tsotellwe dipula tse ntseng di na, maemo a matamo a ntse a tswela pele ho theoha ka hara naha. Sena ke ka lebaka la dithempheretjha tse hodimo hammoho le hore ha re so fumane dipula tse tsitsitseng.Kabinete e kgothatswa ke ditherisano tse hatetseng pele le bomasepala ba kolotang haholo tse lebisitseng tharollong ya sekoloto sa bomasepala.C. Dibili20. Kabinete e tjhaelletse monwana ho kenngwa Palamenteng ha Dibili tse latelang.20.1. Sehlomathiso sa Bili ya Dithuso tsa Kahisano ya selemo sa 2017Bili ena e fana ka melemo e ntlafaditsweng mabapi le dithuso tsa mmuso tsa ditshehetso tsa ditjhelete bakeng sa bana ba dikgutsana le ba tsietsing, ho kenyeletswa le ba dulang malapeng a eteletsweng pele ke bana.20.2. Bili ya Ditsebi tsa Thepa ya Matlo ya selemo sa 2017Bili e fedisa Molao wa hajwale wa Merero ya Makala a Matlo, 1976 (Molao wa bo-112 wa selemo sa 1976). E bopa tikoloho e kgontshang bolaodi bakeng sa ho matlafatsa mosebetsi wa moruo ka hara indaseteri ya matlo ha hape e sebetsana le tlhokeho ya ho netefatsa diphethoho ka hara lekala lena.20.3. Sehlomathiso sa Bili ya Moralo wa Naha wa Mangolo a Thuto ya selemo sa 2016Bili ena e matlafatsa Molao wa hajwale wa Moralo wa Naha wa Mangolo a Thuto, 2008 (Molao wa bo-67 wa selemo sa 2008). E tsebahatsa mekgwa ya ho sebetsana le dintlha tsa mafosi le ho beha ditlamorao ho batho ba fanang ka mangolo a thuto a fosahetseng kapa mekgatlo e fanang ka mangolo a thuto a sa nepahalang.20.4. Bili ya Botlokotsebe ba Matjhaba ya selemo sa 2017Bili e fana ka moralo wa ketsamolao o ntlafaditsweng ho sebetsana le botlokotsebe ba matjhaba bo entsweng ka hara Aforika Borwa le mose ho meedi ya rona. Hape e fana ka tshireletso le toka bakeng sa mahlatsipa a botlokotsobe ba matjhaba.D. Melaetsa21. Kabinete e thoholeditse:21.1. Moporesidente Uhuru Kenyatta ka ho hlomamiswa ha hae e le Moporesidente wa Rephabliki ya Kenya le hore ke sehla sa hae sa bobedi mmusong. Kabinete e ikemiseditse ho ahella hodima dikamano tse tiileng tse teng pakeng tsa dinaha tsena tsa bo rona ka bobedi.21.2. Moporesidente Emmerson Dambudzo Mnangagwa ka ho hlomamiswa ha hae e le Moporesidente wa Rephabliki ya Zimbabwe. Kabinete e ikemiseditse ka ho tswela pele ka dikamano tse matla tsa tshebetso le Mmuso wa Zimbabwe.21.3. Majoro Seitebatso Pearl Block ka ho hapa Kgau ya Mokgatlo wa Matjhaba a Kopaneng (UN) ya Moemedi wa Selemo wa Bong ka hara Sesole. Kgau ena e ananela boitelo le mekutu ya mmaballi wa kgotso mabapi le ho kgothaletsa dipehelo ka hara Lekgotla la Tshireletso la UN ho ya ka Tumellano ya 1325, e ipiletsang ho mekga yohle e lwanang ho tshireletsa basadi le banana kgahlanong le tlhekefetso ka motabo le dikgoka tse itshetlehileng hodima bong.21.4. Ladysmith Black Mambazo, ba fumaneng dithonyo tse pedi bakeng sa Dikgau tsa Grammy tsa selemo sa 2018. Ya pele ke ya mokgahlelo wa Alebamo e Ipabotseng ka ho Fetisisa ya Mmino wa Lefatshe bakeng sa Alebamo ya bona ya Shaka Zulu Revisited: Mokete wa Sehopotso wa bo-30, mme ya bobedi ke ya mokgahlelo ho Alebamo e Ipabotseng ka ho Fetisisa ya Bana bakeng sa Songs of Peace & Love for Kids & Parents Lefatsheng ka Bophara. Dikgau tsa Grammy di reretswe ho etsahala ka la 28 Pherekgong 2018.21.5. Chad Le Clos, ka ho ba sesesi sa pele sa monna naheng ya rona sa ho hapa letoto la dikola tsa Mohope wa Lefatshe wa Disesi wa FINA. Re motlotlo ka diphihlello tsa hae hape re na le tshepo ya hore o tla tswela pele ho emela Aforika Borwa ka boqhetseke.21.6. SuperSport United, ka ho fihlella makgaolakgang a Mohope wa Bolaodi ba Bolo wa Aforika.21.7. Mofumahatsana wa Aforika Borwa, Demi-Leigh Nel-Peters, ka ho rweswa sekola sa Mofumahatsana wa Mmabotle Lefatsheng ka bophara tlhodisanong ya bo-66 ya bommabotle haufinyana tjena ho la Amerika (USA).21.8. Ngaka Nkosazana Dlamini-Zuma, ya abetsweng Kgau ya Lifetime Achievement ke Foramo ya Lefatshe ya Baetapele ba Basadi ba Dipolotiki.22. Kabinete e fetisetsa matshediso a yona ho:22.1. Mmuso le batho ba Egepeta ho latela tlhaselo ya boferekanyi moskeng o Penensuleng ya Sinai moo ho bolauweng batho ba fetang 300 le ho ntsha kotsi ba bang ba mmalwa. Kabinete e tshwela ka mathe tlhaselo ena e hlokang kelello ho baahi ba se nang molato.22.2. Mmuso le batho ba Nigeria ho latela ho qhoma ha bomo ya moipolai ka la 21 Pudungwana 2017 e bolaileng batho ba fetang ba 50 le ho ntsha kotsi ba bang ba bangata. Kabinete e boeletsa ho tshwela ka mathe ho itlhomphileng le ho hlokang ho qeaqea ha yona ha boferekanyi le dikgoka tse nyedisehang.22.3. Lelapa le metswalle ya Ngaka Mochubela  Wesi  Seekoe, mokaubere wa ntwa ya tokoloho le Lenqosa la mehleng la Aforika Borwa ho la Federeishene ya Russia. O sebeleditse naha ka boqhetseke jwaloka Lenqosa la Aforika Borwa ho la Russia le jwaloka Modulasetulo wa Koporasi ya Eneji ya Nutleleya Aforika Borwa. Moporesidente Zuma o tsebahaditse Lepato le Ikgethang la Semmuso la Porofense bakeng sa hae.22.4. Lelapa le metswalle ya qhoku ya Ntwa ya Tokoloho le motshwaruwa wa mehleng wa Sehlekehleke sa Robben, Monghadi Eddie Daniels, ya hlokahetseng haufinyana tjena. O tla hopolwa bakeng sa boitelo ba hae bo neng bo hloka boinahanelo le tshebeletso ho batho ba Aforika Borwa.22.5. Lelapa le metswalle ya Letona la Tshireletso le Mekaubere ya Sesole, Mofumahadi Nosiviwe Mapisa-Nqakula, ka ho hlokahala ha ntate wa hae, Monghadi Douglas Mapisa. O hlokahaletse Sepetlele sa Cecilia Makiwane East London, ho la Kapa Botjhabela a na le dilemo tse 96.E. Diketsahalo tse tlang23. Sehopotso sa Dilemo tse Lekgolo tsa Nelson MandelaKabinete e imatahanya le maAforika Borwa mabapi le ho kenela sehopotso sa bone sa ho hlokahala ha Nelson Mandela ka la 5 Tshitwe 2013. Ka selemo sa 2018 naha e tla tshwaya sehopotso sa dilemo tse lekgolo tsa bophelo ba Mandela mme maAforika Borwa kaofela a kgothaletswa ho imatahanya le mekete ya selemo kaofela ha re tla be re isa tlhompho ho e mong wa bara ba bohlokwa ka ho fetisisa ba Aforika.Kabinete e leboha maAforika Borwa kaofela bakeng sa bonkakarolo ba bona diketsahalong tse fapafapaneng tsa sehopotso sa OR Tambo ho phatlalla le naha mme e shebile hore ho tla ba le bonkakarolo bo tshwanang ha re hopola qhoku ya rona le Moporesidente wa pele ya kgethilweng ka tsela ya demokerasi wa Aforika Borwa, Madiba.24. Sehla sa MonyakaKabinete e lakaletsa maAforika Borwa kaofela sehla sa monyaka se tletseng thabo le se bolokehileng. Re ipiletsa ho bohle ba tla kena mebileng ho netefatsa hore dipalangwang tsa bona di maemong a loketseng tsela. Basebedisi bohle ba mebila, bakganni le ditaaso ba lokela ho ikobela melao ya tsela.Letona la Dipalangwang, Monghadi Joe Maswanganyi, o thakgotse letsholo la Arrive Alive Bela-Bela, ho la Limpopo ka la 5 Tshitwe. Tshebeletso ya Sepolesa sa Aforika Borwa (SAPS) e tla kenya tshebetsong letsholo la yona la naha ka bophara bakeng sa sehla sa monyaka se bolokehileng mme bohle re na le boikarabelo ba ho tshehetsa SAPS ka ho ikobela molao le ho itshwara ka tsela e nang le boikarabelo.Lefapha la merero ya Lehae le tla tsebisa meralo ya sehla sa monyaka sa 2017/18 bakeng sa tikoloho ya meedi ya Aforika Borwa. Sena ke mabapi le ho thusa hore ho be bobebe le bolaodi bo matlafetseng ba ho tsamaya ha batho le thepa ho kena le ho tswa ka hara Aforika Borwa nakong ena e hlokolosi.Hape re ipiletsa ho batswadi le bahlokomedi hore ba se tlohele bana ba le bang kaha e le mosebetsi wa rona ho hlokomela bana ba rona.Kabinete e thabile ha e le mona dihlahlobo tsa Materiki di tsamaile hantle ntle le diketsahalo tse tshwenyang mme e lakaletsa sehlopha sa selemo sa 2017 tse molemo ha ba ntse ba emetse sephetho sa bona sa makgaolakgang.F. DithonyoDithonyo kaofela di lokela ho tiisetswa ka mangolo a thuto le tumello e amehang.25. Mofumahadi Ilise Karg jwaloka moemedi wa dti ho Lekgotla la Naha la Boeletsi ba Ntlafatso.26. Boto ya Teraste ya Letlole la Naha la Matlafatso:26.1. Mofumahadi Nonkqubela Helen Maliza;26.2. Mofumahadi Lerato Cynthia Molefe;26.3. Mofumahadi Nthabiseng Mateboho Moleko;26.4. Monghadi Ernest Kwinda; le26.5. Monghadi Sipho Zikode (moemedi wa dti).27. Monghadi Sandile Mkhize, jwaloka Mohlanka e Moholo wa Phethahatso (CEO) wa Magalies Water.28. Monghadi Wiseman Mkhize, jwaloka setho sa Boto ya Bolaodi ba Naha ba Eneji ba Aforika Borwa (NERSA).29. Monghadi Phakamani Buthelezi, jwaloka CEO ya Overberg Water.30. Moatefokate Samuel Vukela, jwaloka Motsamaisikakaretso (DG) wa Lefapha la Mesebetsi ya Setjhaba.31. Mofumahadi Brenda Sibeko, jwaloka Motlatsi wa Motsamaisikakaretso (DDG) bakeng sa Polokeho ya Kahisano e Pharalletseng ho Lefapha la Ntshetsopele ya Setjhaba.32. Monghadi Zephania Nhleko, jwaloka DDG bakeng sa Meralo ya Moruo le Kgokahano ho Lefapha la Ntshetsopele ya Moruo.33. Monghadi Mandla Victor Ngcobo, jwaloka DDG: Mohlanka e Moholo wa Tlhahisoleseding ya Mmuso ho DPSA.Dipotso:Mofumahadi Phumla WilliamsMohala: 083 501 0139"
Pehelo ka Kopano ya Kabinete ya mohla la 28 Hlakola 2018,1 Mar 2018,https://www.gov.za/speeches/statement-cabinet-meeting-28-february-2018-1-mar-2018-0000,https://www.gov.za/st/speeches/pehelo-ka-kopano-ya-kabinete-ya-mohla-la-28-hlakola-2018-1-mar-2018-0000,"Kabinete e ile ya kopana ka Laboraro, mohla la 28 Hlakola 2018, Tuynhuys, Motse Kapa.A. Tse jang motse1. Puo ya Ditekanyetso tsa Ditjhelete tsa Naha1.1. Kabinete e ananela boitshepo bo tlokomang bo bonahaditsweng ke Ditekanyetso tsa Ditjhelete tsa Naha tsa 2018 tse ileng tsa tekwa Palamenteng, Motse Kapa, bekeng e fetileng. Maemong a moraorao a ntjhafatso a hlwibitseng setjhaba sa habo rona se kgabane, Kabinete e etsa kgoeletso ho maAforika Borwa ohle ho ikamahanya le mmuso ho hodisa moruo wa rona esita le ho thea mesebetsi ena e hlokehang ka ho fetisisa.1.2. Phokotso ya tshebediso ya tjhelete e kaalo ka R85 bilione nakong ya dilemo tse tharo tse tlang, e bontsha boikitlaetso ba mmuso ho bokellweng ha ditjhelete esita le kabong e hlokolotsi ya mehlodi ya ho hodisa moruo.1.3. Dikgato tse tsebisitsweng tsa ho sisithehisa sekgahla sa keketseho ya mekitlane esita le ho kgina kgaello ya ditekanyetso tsa ditjhelete, di ntlafatsa moralo wa rona wa tsa ditjhelete ka bokgabane ebile di fa maAforika Borwa boitshepo matsapeng a bokamoso ba moruo wa rona.1.4. Kabinete e kgodisehile hore bokenadipakeng bo tla bonahala kgolong ya moruo wa rona, bo tiise boemo ba moruo bo be bo tshireletse maemo a ho theoha ha botsetedi.1.5. Ditekanyetso tsa Ditjhelete tsa Naha tsa 2018 di tshehetsa bafutsana setjhabeng sa rona ka lenaneo le phethahetseng la thusetso ya setjhaba, le thuto ya boemo bo phahameng ya mahala bakeng sa baithuti ba tswang malapeng a futsanehileng.1.6. Ho arabela dingongorehong tse hlahisitsweng mabapi le dikeketseho tse sisintsweng tsa Lekgetho la Boleng bo Ekeditsweng (VAT), Kabinete e lohotha ho atolla lenane la disebedisuwa tsa mantlha tse sa angweng ke VAT.2. Dilemo tse Lekgolo tsa Nelson Mandela2.1. Kabinete e kgema mmoho le Moporesidente Cyril Ramaphosa kgoeletsong ya hae ho maAforika Borwa, ya ho tiisa botjha boikitlaetso bo abelanwang ba ho sebeletsa setjhaba, jwalokaha re tswelapele ho keteka dilemo tse lekgolo tsa tswalo ya Moporesidente wa mehleng Nelson Mandela. Madiba ke Moporesidente wa pele wa Aforika Borwa ya Demokrasi mme o ne a tla qeta le dilemo tse 100 ka la 18 Phupu 2018.2.2. Madiba ke thatohatsi ya lefatshe lohle e tlotlehang lefatshe ka bophara e le Mampodi wa Ditokelo tsa Botho, ho se kgetholle ka morabe le ka bong. O bile le seabo sa bohlokwa ho kopanyeng maAforika Borwa, esita le ho kgothaletsa kopano ya demokrasi Aforika ka bophara le lefatshe ka bophara.2.3. Moketjana wa pele wa dilemo tse lekgolo tsa Nelson Mandela o bile nakong ya Seboka sa Kopano ya Aforika Addis Ababa, Ethiopia ka Pherekgong ya 2018. Diketsahalo tse ngatanyana di tla tshwarwa naha ka bophara monongwaha, ho hetla morao bophelong ba Tata Madiba.2.4. Kabinete e etsa kgoeletso ho maAforika Borwa ohle hore a ikamahanye le meketjana ya dilemo tse lekgolo a le mesebetsing, dikolong, dikerekeng le mekgatlong ya setjhaba. E etsa kgoeletso ho e mong le e mong wa rona hore re hate menyabuketsong ya Nelson Mandela ka ho sebetsa ka mekgwa ya rona e fapaneng ho aha naha e kopaneng, e se nang kgethollo ya morabe, le ya bong e bile e le e atlehileng.2.5. Naha ena e boela e keteka dilemo tse lekgolo tsa e mong wa baradi ba kgabane ba Aforika, Mama Albertina Sisulu, ya ileng a nyehela bophelo ba hae a lwanela tokoloho ya basadi le ya Aforika Borwa. Kopanong ya yona e latelang, Kabinete e tla rala lenaneo la ho keteka Dilemo tse Lekgolo tsa Mama Albertina Sisulu.3. Komello3.1. Kabinete e ananela matsapa a matla a entsweng ke Komiti ya Matona a Kopaneng ka komello, hammoho le ba amehang makaleng ohle a mmuso le kahisanong ho sebetsaneng le maemo a ntseng a ja setsi a komello a thefutseng dikarolo tse ngatanyana tsa naha.3.2. Ntle le taba ya hore Aforika Borwa ke naha e nang le leqeme la metsi, ditlamorao tsa phuthumalo ya lefatshe lohle di tswelapele ho ama mokgwa oo pula e nang ka wona, mme seo se etsa hore mothamo wa matamo a rona o dule o le tlase.  3.3. Sehlopha sa Tshebetso sa Matona a Kopaneng se sebetsanang le Komello se tswelapele ho hlophisa mosebetsi dipakeng tsa mmuso wa naha, wa diprofense le wa bomasepala dibakeng tsohle tse thefutsweng ke komello. Sena se akga ho kenngwa tshebetsong ha dikgato tsa nako e kgutshwane, e mahareng esita le e telele ho rarolla le ho nolofatsa ditlamorao tse ka etsahalang tsa komello ena.3.4. Mmuso o bokelletse tjhelete ya ho fana ka thuso ya nako e kgutshwane diprofenseng tse amehileng. O fane ka dithuso tsa ditjhelete tsa kinolo maqakabetsing tse kaalo ka R473 milione esita le R6 bilione e tla eketswa selemong sa ditjhelete sa 2018/19 ho tlatseletsa meralong ya motheo ya metsi Kapa Bophirimela, Kapa Botjhabela le Kapa Leboya.3.5. Mmuso o etsa kgoeletso ho bohle ho tswelapele ho sebetsa le mmuso ho bolokeng metsi, ka ho a sebedisa ka boikarabelo le ka paballo. Kabinete e dula e ntse e ikitlaelleditse ho etsa Aforika Borwa hore e be naha e tla kgethwa ke baeti le ke botsetedi ka ho tshwanang. 4. Dipolao tsa Mapolesa4.1. Kabinete e fetisa matshediso a yona ho ba malapa le metswalle ya bahlanka ba bahlano ba sepolesa mmoho le lesole la mehleng, ba sa tswa fenethwa ka sehloho tlhaselong ya Motebo wa Sepolesa wa Ngcobo Kapa Botjhabela.4.2. Kabinete e tshwela ka mathe polao efe kapa efe ya banna le basadi ba habo rona ba mapolesa. Ho shwa ha mohlanka a le mong wa sepolesa, lesole kapa motho e mong ofe kapa ofe ya sebetsang mosebetsi wa ho tshireletsa kahisano le batho ba habo rona, ha e a amoheleha.4.3. Kabinete e ikitlaeditse, ka Letona la Sepolesa, ho etsa kahohlehohle kamoo e ka kgonang kateng ho matlafatsa metebo ya habo rona ya sepolesa, e le ho thibela ditlhaselo tse jwalo kamoso.4.4. Kabinete e boela e ipiletsa ho batswadi le setjhaba ka kakaretso ho netefatsa hore bana ba bolokehile ka nako tsohle, esita le ho sebedisana le makala a kenyang molao tshebetsong, ho tshireletsa ditokelo tsa bana ba rona. Mokgwa ofe kapa ofe wa tlhekefetso kgahlanong le ngwana, o tlameha ho pepeswa o be o tlalehwe hanghang. Ha re sebetsa mmoho, re ka boloka dibaka tsa rona di bolokehile ra ba ra netefatsa hore baetsi ba ditlolo tsa molao ha ba fumane sekoti sa ho ipata.B. Diqeto tsa Kabinete1. Kabinete e ananetse Moralo wa Leano le Lekotsweng Botjha la Pampiri e Tshweu ho tsa Dipalangwang tsa Naha le tla phatlalatswa bakeng sa ditshwaelo tsa setjhaba. Leano le habile ho fana ka mokgwatsamaiso wa dipalangwang o tlamahanngwang le merero e meng e amanang le lekala ho etsetsa hore ho fokotswe ditjeo tsa ho eta le tsa ho etsa kgwebo. Le boela le nyalanya merero ya dipalangwang ya naha ena le ditlwaelo tsa dipalangwang tsa lefatshe lohle.2. Kabinete e ananetse Pampiri e Tala Leanong la tsa Mebila la Aforika Borwa, e tla phatlalatswa bakeng sa ditshwaelo tsa setjhaba. Leano le fana ka moralo o ka sehloohong o netefatsang hore mebila ya Aforika Borwa e laoleha betetshana, e batla e bolokehile mme e kenyeletsa mefuta yohle ya dipalangwang hore e fane ka mokgwa o tsitsitseng wa bolaodi ba mebila. Le tataisa melawana ya tsela, meralo ya motheo, polokeho, ditjhelete tsa mebila le dipalangwang tseo e seng makoloi.3. Kabinete e ile ya tsebiswa ka diphumano tsa Tshekatsheko ya Naha ya Tswelopele ya Diphuputso le Boithutwane (R&D Survey).R&D ke karolo ya bohlokwa ya tswelopele ya moruo wa kahisano naheng ena.  Ana e bile matsapa a kopanetsweng a mmuso, diindasteri le ditheo tsa diphuputso. Tlaleho e a fumaneha websaeteng ya Lefapha la Saense le Theknolji (DST) ya: www.dst.gov.za.4. Kabinete e ananetse metako e fapaneng ya lethathama la 2018 la tjhelete ya sehopotso e lewana, le tla hlahiswa ke khamphane ya Minte ya Aforika Borwa. Pokello ya 2018 ya metako e fapaneng e tla keteka Dilemo tse Lekgolo tsa Nelson Mandela. Dipokello tsena di ne di leleketswe ke tjhelete e lewana ya sehopotso ya 2017 e neng e keteka Aforika Borwa tlasa mokotaba wa Tokoloho, Demokrasi le Botjhaba.C. Dibili1. Kabinete e ananetse ho tekwa ha Bili ya Lebollo la Setho ya 2018 Palamenteng. Bili e habile ho tshireletsa, ho kgothaletsa le ho laola karolo ya tsamaiso ya lebollo la setho.E fana ka ditlwaelo le maemo a naha, tse reretsweng tshireletso ya bophelo le thibelo ya ditemalo esita le mefuta yohle ya ditlhekefetso tseo babolotsuwa ba di etswang.2. Kabinete e ananetse ho tekwa ha Bili ya 2016 ya Sehlomathiso sa Moralo wa Naha wa Mangolo a Thuto Palamenteng. Bili ena, e hlomathisang Molao wa Moralo wa Naha wa Mangolo a Thuto, 2008 (Molao wa 67 wa 2008), e matlafatsa Molao ka ho ntlafatsa dikgato tsa ho sebetsana le maemo a ho se bue nnete, e qobella hore ho be teng ditlamorao bathong ba sa bueng nnete ka mangolo a bona a thuto kapa mekgatlo e ntshang mangolo a thuto a seng molaong.E boela e sisinya hore ho be teng melawana ya ho netefatsa hore mangolo a thuto a boqhekanyetsi a fetisetswa mekgatlong ya seporofeshenale e tshwanelehileng (pokello ya lenane la batho ba sa bueng nnete ka mangolo a bona a thuto). E boela e rarolla taba ya kananelo ya mangolo a thuto a tswang dinaheng tse ding.3. Kabinete e ananetse Bili ya 2017 ya Polokeho Ditereneng, e tla phatlalatswa bakeng sa ditshwaelo tsa setjhaba. Bili e habile ho ntlafatsa polokeho ya ditereneng esita le ho thea lekgotla la tsamaiso le lekolang mosebetsi wa Bolaodi ba Polokeho Ditereneng ba Aforika Borwa. E boetse e amahanngwa le Leano la Naha la Diterene mabapi le ho matlafatsa bodisa ba polokeho, esita le ho kgothaletsa le ho qobella boteng ba polokeho ditereneng tsa rona.4. Kabinete e ananetse Moralo wa Bili ya 2017 ya Taolo ya Ditshenyehelo Ditereneng, e tla phatlalatswa bakeng sa ditshwaelo tsa setjhaba le dipuisano. Bili e rarolla taba ya dikgaello tsa taolo le bokgoni mabapi le phano ya mekgwatsamaiso ya dipalangwang e sa senyeng tjhelete ebile e le e sebetsang ka bokgabane.D. Diketsahalo tse tlang1. Aforika Borwa, e le Modulasetulo, e tla tshwara Seboka sa Ntshetsopele ya Dinaha tse ka Borwa ba Aforika (SADC) sa Matona a tsa Bosebetsi, Kgiro le Tshireletso ya Setjhaba, ho tloha ka la 1 ho isa ho la 2 Hlakubele 2018 Setsing sa Diboka tsa Matjhaba sa Motse Kapa (CTICC). Mookotaba wa seboka o re:  Kgonahalo ya mosebetsi o motle: Ho ntshetsapele bohokahanyi, momahano le ho kenyeletsa ba bangata . Ba tla nka seabo ba tla akga balekane ba kahisanong   dikgwebo tse kgolo, tsa bosebetsi hammoho le setjhaba.2. Boemong ba hae e le Modulasetulo wa SADC, Moporesidente Ramaphosa o tla kena maetong a dipontshano ho ya Angola, Botswana le Namibia ho tloha ka la 2 ho isa ho la 3 Hlakubele 2018. O tla felehetswa ke Letona la Dikamano le Tshebedisano ya Matjhaba, Lindiwe Sisulu le Letona la Lebotho la Tshireletso le Mekaubere ya Sesole, Nosiviwe Maphisa Nqakula.3. Aforika Borwa e tla tshwara Seboka sa Lefatshe sa bo-17 se mabapi le Kwae kapa Bophelo bo Botle (WCTOH) ho tloha ka la 7 ho isa ho la 9 Hlakubele 2018 Motse Kapa, katlasa mookotaba o reng:  Ho kopanya lefatshe bakeng sa Moloko o Lokolohileng ditlamong tsa Kwae . Sena ke seboka sa pele sa ho tshwarelwa Aforika.WCTOH e etsa kgoeletso ya hore ho be teng kgato ya boitlamo ebile e fana ka lepatlelo la mebuso, mekgatlo ya setjhaba, makgotla a Matjhaba a Kopaneng, mekgatlo ya matjhaba, basebeletsi ba bophelo bo botle le ba bang ba amehang; ho okgelana tsebo le ho thakelana malebela, haholoholo mabapi le batjha le basadi ba pepesehileng tshebedisong ya kwae.Ho tshwara seboka ho a thusa mabapi le ho tla le ditharollo tsa sepheo sa Morero wa Ntshetsopele ya Naha ka ho etsa tlhokomediso le thuto ka ditlamorao tse kotsi tsa tshebediso ya kwae, le tlhokeho ya ho matlafatsa dikgato tsa taolo ya kwae.4. Mohla la 10 le 11 Hlakubele, IEC e tla bula Ditsi tsa Boingodiso ba ho Vouta hore batho ba tle ba tlo ingodisa ba be ba hlahlobe dintlha tsa bona tsa boingodiso. Kabinete e kopa bakgethi bohle ba tshwanelehileng ho ya diteisheneng tsa bona tsa ho voutela, ho tsoseletsa lenane la bakgethi e le ho hlophisetsa dikgetho tse akaretsang tsa 2019. Kabinete e etsa kgoeletso, haholoholo ho ba tla be ba vouta lekgetlo la pele, ho netefatsa hore ba ba le seabo tokelong ya bona ya demokrasi ya molaotheo ya ho vouta, ka ho ya ba ilo ingodisetsa ho vouta.Mafelo ana a beke a boingodiso, ke katleho e kgolo mabapi le pheletso ya projeke ya dilemo tse pedi ya ho fumana diaterese tsa bodulo tsa bakgethi bohle ba ingodisitseng.Diteishene tsa ho voutela di tla bulwa dipakeng tsa 08:00 hoseng le 17:00 mantsiboya ho thusa bakgethi ba qalang hore ba ingodisetse ho vouta, le ho dumella bakgethi ba seng ba ingodisitse ba falletseng dibakeng tse ding hore ba ingodise botjha diterekeng tsa bona tse nepahetseng tsa ho voutela, ba be ba lokise dintlha tsa diaterese tsa bona lenaneng la bakgethi.E. Melaetsa1. Kabinete e thoholetsa matitjhere ohle a ileng a tlotlwa moketjaneng wa Dikgau tsa bo18 tsa Naha tsa Botitjhere, o neng o le Johannesburg ka Moqebelo wa la 17 Hlakola 2018. Dikgau di ne di ananela botitjhere le boetapele bo tswileng matsoho mekgahlelong e fapaneng, ho akga le Kgau ya Katleho ya Bophelo Bohle ya Nelson Mandela, le Kgau ya Moprofesara Kader Asmal.2. Kabinete e fetisa matshediso a yona ho Motlatsi wa Letona Obed Bapela ka ho hlokahallwa ke mofumahadi wa hae Constance Bapela, ya neng a sebeletsa naha e le molekgotla nakong ya ho hlokahala ha hae.3. Kabinete e ikamahanya le Moporesidente Ramaphosa ho fetisetseng matshediso ho ba lelapa, metswalle le bomphato ba moikonomi wa sepolotiki ebile e le mongodi, Moprofesara Johannes  Sampie  Terreblanche, ya hlokahetseng a na le dilemo tse 84.4. Kabinete e thoholetsa Letona Naledi Pandor ho ananelweng ha hae ke Yunivesithi ya Leiden e Netherlands e le Moeti ya Tlotlwang wa Oort wa Moporofesara wa Astronomi le Ntshetsopele. Sena se etswa e le kananelo ya katleho e tswileng matsoho eo Letona le e entseng ka ho tlamahanya saense, haholoholo astronomi, e le sesebediswa bakeng sa ntshetsopele ya lefatshe lohle ebile e le molemong wa setjhaba.F. DithonyoDithonyo tsohle di emetse netefaletso ya mangolo a thuto esita le topollo e tshwanelehileng.1. Mof. Lerato Mataboge e le Motlatsi wa Molaodi e Moholo (DDG): Kgwebisano le Botsetedi Aforika Borwa, Lefapha la Kgwebisano le Diindasteri (dti).2. Mof. Shandokane Evelyn Masotja e le DDG: Taolo ya tsa Boreki le Dikgwebo tse Kgolo, dti.3. Mof. Vuyelwa Vumendlini e le DDG: Leano la Moruo la Matjhaba le Lebatowa, Lefapha la Matlotlo a Setjhaba.4. Mong. Joseph Tebogo Leshope e le Mohlanka e Moholo wa tsa Tshebetso wa SENTECH.5. Mof. Vuyo Zitumane e le Mohlanka e Moholo wa Phethahatso (CEO) wa Amatola Water.6. Moadvokheiti Seeng Catherine Ntsaba-Letele e le Molekodi e Moholo wa Tshebeletso ya Molekodi ya Dikema tsa Setjhaba.7. Mong. Edward Mamadise e le CEO ya Bolaodi ba Naha ba Ditotobatsuwa tse Tlamang.8. Ngaka Sagren Moodley e le moemedi wa DST Lekgotleng la Diporofeshene tsa Saense ya Tlhaho la Aforika Borwa.9. Dithonyo botjha ho Boto e Pepeneneng ya Ditlhahlobo:a. Mof. Shanaaz Tiry Mahomed;b. Mof. Sandra Cleiland;c. Moporofesara Christiena Maria van der Bank; led. Moadvokheiti Nhlanhla Paul Sibisi.Dipotso: Mof. Phumla Williams.   Motshwaredi wa Radiphatlalatso wa KabineteMohala wa letsoho: 083 501 0139 "
Pehelo ka Kopano ya Kabinete ya la 14 Hlakubele 2018,15 Mar 2018,https://www.gov.za/speeches/statement-cabinet-meeting-14-march-2018-15-mar-2018-0000,https://www.gov.za/st/speeches/statement-cabinet-meeting-14-march-2018-15-mar-2018-0000,"Pehelo ka Kopano ya Kabinete ya la 14 Hlakubele 2018Kabinete e kopane ka Laboraro, 14 Hlakubele 2018, Tuynhuys, Motse KapaA. Dintlha tsa Maemo a jwale1. Kgolo ya moruo1.1. Kabinete e amohela kgolo ya moruo ya 1.3% ka 2017. Sena ke keketseho ya ho tloha ho 0.3% ka 2016. Tshebetso ya moruo tlasa maemo a thata e lepa tse ntle bakeng sa menyetla ya kamoso ya moruo wa naha.1.2. Manane a kgolo ke letshwao la hore moruo o mathuleng a ho phahama, moo Lefapha la Matlotlo a Naha le lebeletseng hore moruo o hole ka 1.5% selemong sena o be o akofele ho 2.1% ka 2020.1.3. Kabinete e ipiletsa ho makala ohle a setjhaba ho ahella hodima mokoka o motle wa 2017, a be a sebetse le mmuso ho lokisa meralo ya ona hore e be kgato e tiileng ya ho tsitlallela kgolo ya moruo le ho thea mesebetsi.2.Tlhabollo ya Mobu 2.1. Kabinete e amohela tshisinyo e ananetsweng ya ho hlomathisa Molaotheo wa Riphaboliki ya Aforika Borwa wa 1996 bakeng sa ho dumella kamoho ya mobu ntle le ditlhapiso.2.2. Haesale ho tloha ka 1994 mmuso o sebetsa ka matla ho sotholla masalla a ho nkelwa naha tlasa bokoloniale le mmuso wa kgethollo. Mmuso, o sebetsa o itshetlehile ka molao, o se o entse boholo ho netefatsa tlhahiso e tswelang pele ya ditswamobung, ha ka nqa e nngwe o akofisa motjha wa ho lokisa botjha bakeng sa ba anngweng ke ho nkelwa mobu.2.3. Taba ena e fetiseditswe ho Komiti ya Tjhebobotjha ya Molaotheo, e tlamehang ho tlalehela Palamente ka la 30 Phato 2018. Dikgothaletso tse iswang ho Seboka sa Naha di tlasusumetswa ke letoto la dipitso tsa nonyo ya maikutlo a setjhaba tse tla latelwa ke dikopano tsa komiti.2.4. Kabinete e ipiletsa ho bohle ba amehang hore ba tshwaele nakong ya mothati ona wa dipuisano, o tla tataisa ho utollweng ha ditharollo tse tla ntshetsa naha ya habo rona pele. Re lemmuso o tsotellang o bile o sebetsa le batho, bohle ba amehang ba tla kenyeletswa nakong ya mothati ona.2.5. Kabinete e boela e kopa setjhaba ho lesa ho inkela mobu ho seng molaong. Re naha e ikokobeletsang molao ebile e rata kgotso, ka mekgwa e amohelehileng ya ho rarolla diqaka, ho akga le qaka ya mobu.2.6. Aforika Borwa e dula e butse menyetla bakeng sa kgwebo, mme botsetedi ho tsa temo le bohwai bo amohetswe. Ho molemong wa Aforika Borwa hore e be le dihwai tsa kgwebo mme mothati ona o ka netefatsa hore re bile re na le manane a hodimo a dihwai tsa kgwebo tse atlehileng.3. Porojeke ya setjhaba sa Nofingxana ya Double Drift Wildlife Economy3.1. Kabinete e amohela ho thakgolwa ha Porojeke ya setjhaba sa Nofingxana ya Double Drift Wildlife Economy, Serapeng sa Diphoofolo tse Hlaha sa Double Drift Kapa Botjhabela ke Letona la Merero ya Tikoloho, Ngaka Edna Molewa. Sena se ne se kenyeleditse ho fana ka lengolo la bonga thepa ho Mokgatlo wa Likhaya Lethu Communal Property (CPA) lebitsong la Letona la Ntshetsopele ya Dibaka tsa Mahae le Tlhabollo ya Mobu, Mofumahadi Maite Nkoana-Mashabane.3.2. Setjhaba sa Double Drift se ne se nkelwe ditokelo tsa bodudi le tsa makgulo ke Molao wa Mobu wa 1913. Ka 1994, setjhaba sena se ile sa kenya tseko ya mobu e ileng ya rarollwa ka 2012, moo ho ileng ha thehwa Likhaya Lethu CPA.3.3. Likhaya Lethu CPA e na le ditho tsa Setjhaba sa Double Drift tse 1 500 mme e amohetse R6 milione e tswang Lefapheng la Merero ya Tikoloho, ho ntshetsapele boiteko ba kgwebo ya diphoofolo tse hlaha polasing ya Naudeshoek (1 400 ya dihektara). Selekane se ile sa sebetswa ka Lefapha la Ntshetsopele ya Dibaka tsa Mahae le Tlhabollo ya Mobu.4. Banka ya VBS Mutual4.1. Kabinete e nketse hloohong tsebiso ya Banka ya Resefe ya Aforika Borwa mabapi le Banka ya VBS Mutual. Bohlokomedi bo thontsweng bo tla tshehetsa Banka ya VBS Mutual ho busetsa bokgoni ba yona ba maemo a ditjhelete bo be bo sebetsane le ditabatabelo tsa setjhaba esita le ba kwalletseng tjhelete VBS. Kabinete e dula e ikitlaelleditse ho se tshwaneng le ho fetoleng lekala la tsa dtjhelete ntle le ho beha ditabatabelo tsa ba kwallang tjhelete tlokotsing.5. Letsholo la botsetedi5.1. Kabinete e amohela letsholo la  CEOs Know  la Brand South Africa, ka tshebedisano le Boetapele ba Kgwebo ba Aforika Borwa, ho phahamisa Aforika Borwa jwaloka sebaka seo ho ka tsetelwang ho sona.5.2. Sena se ahella hodima meralo ya rona ya motheo e maemong a hodimo, ka Lebenkele le Rekisang Tsohle la InvestSA, bokgoni ba diphuputso le ntshetsopele, ntlafatso le motheo o tsitsitseng wa tlhahiso ho tshehetsa batsetedi. Dibaka tse ntjha tsa kgolo le tsona di butswe moruong wa mawatle, ho eneji e hlwekileng, moruo o sa senyeng tikoloho le ho phopholetsa kgase ya shale.5.3. Letsholo lena le kenyeletsa Bahlanka ba Baholo ba Phethahatso (di-CEO) ba tswang dikgwebong tsa dinaha tse ngata empa di tsepame kahara Aforika Borwa, tse thakelanang tsebo ya tsona mabapi le botsetedi bo tswelang pele Aforika Borwa.5.4. Kabinete e kgothaletsa maAforika Borwa kaofela ka moya wa  Thuma Mina  (Roma Nna) o fokang naha ka bophara hore ba be le seabo sa bona ka ho arolelana dipale tse monate mabapi le ho aha lebitso le letle la naha ya habo rona esita le ho hodisa boipiletso ba yona ba botsetedi.6. Lenaneo la Phumantsho la Bahlahisi ba Motlakase ba Ikemetseng (di-IPP)6.1. Kabinete e e etse hloko taba ya nyewe ya Lekgotla le Phahameng e hlahletsweng ke mekgatlo e mmedi eo e seng ya mmuso mabapi le qeto ya mmuso ya ho tekena ditumellano tsa theko ya motlakase le di-IPP tse 27. Taba ena e tla phethelwa ke Lekgotla le Phahameng ka la 27 Hlakubele 2018. Ka moya wa matla a molaotheo le taelo ya molao, ho tekena ho tjhetjhisitswe.6.2. Kabinete e tiisa boikitlaetso ba ho rarolla diqaka tse amanang le mananeo ana. Lenaneo la Phumantsho la Bahlahisi ba Ikemetseng ba Eneji e Hlwekileng ba Matla a Motlakase, le tla netefatsa hore basebedisi naheng ya rona ba fumantshwa eneji e theko e tlase ebile e le e hlwekileng, mme le tla tlisa matsete a hlokehang haholo kwano Aforika Borwa. Diporojeke tsena di tla fana ka mesebetsi ya moshwelella e 61 600, moo 95% ya yona e tla ba ya baahi ba Aforika Borwa, ho tsepamisitswe maikutlo haholo ho batjha.6.3. Kabinete e tiisa botjha boikitlaetso ba yona ba selekane se tiileng sa lekala la mmuso le la poraefete ha re ntse re hahamallela mererong ya rona ya kamoso ya diphetoho ho tsa eneji esita le bophelo bo betere bakeng sa bohle. Sena se a hlokahala ho tlisa botsitso bo batlehang haholo ba maano le bolaodi, le ho baballa boemo ba Aforika Borwa jwaloka sebaka se setle se ka kgethelwang botsetedi ho tsa eneji.7. Listeriosisi7.1. Kabinete e fetisetsa matshediso a yona a tswang botebong ba pelo ho metswalle le ba malapa a ba ileng ba hlokahala kamora ho tshwarwa ke Listeriosisi, mme e lakaletsa ba ntseng ba hlaphohelwa hore ba fole ka potlako. Batho ba fetang 180 ba hlokahetse mme ho tlalehilwe diketsahalo tse 940 Aforika Borwa.7.2. Kabinete e kgothatswa ke matsapa a matla a Lefapha la Bophelo bo Botle, Setheo sa Naha sa Mafu a Tshwaetsang (NICD) le Mokgatlo wa Lefatshe wa Bophelo bo Botle (WHO) ho kgina kokwanahloko ya listeria hore e se ke ya jaleha. Ho tswela pele ho matlafatsa matsapa ana, Letona la Bophelo bo Botle, Ngaka Aaron Motsoaledi, le tla kopana le Lekgotla la Baoki la Aforika Borwa (SANC) ka Labone, mohla la 15 Hlakubele 2018.7.3. Kabinete e ananela kgatelopele e ntle e entsweng mabapi le ho hlwaya le ho kotela sesosa sa ho ropoha ha Listeriosisi ena e bolayang. Kgato e latetsweng ya ho tloswa ha dihlahiswa tsa dijo tse tswang ditsing tse tharo tsa tshebetso ya nama tsa Enterprise le Rainbow   moo ho kokwanahloko e fumanweng teng   e ne e le nako ya bohlokwa ya ho kgina ho ropoha hona. Lefu lena le fumanehang dijong le hlwailwe kgetlo la pele ka Phupjane 2017.7.4. Listeriosisi ke lefu le kotsi empa le ka thibelwang la ba la alafuwa ka katleho ka tshebediso ya diantibayothiki. Ba kotsing ka ho fetisisa ke basadi ba immeng, masea a manyane haholo, metsofe le batho bao masole a bona a mmele a fokolang haholo. Batho ba bontshang matshwao a feberu, mesifa e opang, ho nyekelwa ke pelo kapa letshollo ba lokela ho ya ngakeng kapa ditliliniking tse haufi hanghang.7.5. Kabinete e na le tshepo ya hore Aforika Borwa e tla hlola ho ropoha ha lefu lena mme e kopa batho bohle ho lemoha melawana e mehlano ya boipaballo dijong nakong ena:Hatlela ka sesepa le metsi pele o tshwara dijo, le kamora ho sebedisa ntlwana;Phehisisa dijo mme o se ke wa ja dijo tse sa butswang kaha kokwanahloko e shwa ha dijo di butswitse;O seke wa tshwara dijo tse tala le tse phehilweng mmoho;Boloka dijo motjhesong o nepahetseng; mmeEtsa bonnete ba hore dihlahiswa tsohle tsa lebese di hlwekile kapa bonnyane di hakonositswe o be o hlatswe dijo tse sa phehwang ka metsi a hlwekileng a phallang pele o di ja, kapa ka metsi a neng a bedisitswe.7.6. Ba nang le qeaqeo efe kapa efe e amanang le Listeriosisi, ba ka ikopanya le NICD ho 011 386 6400.8. Ditjhelete tsa dithuso tsa setjhaba8.1. Kabinete e tsebisitswe ka boemo ba ho ba malalaalaotswe ha Lekala la Aforika Borwa la Polokeho ya Setjhaba (SASSA) ba ho fana ka mmotlolo o kopantsweng habedi wa kabo ya ditjhelete tsa dithuso tsa setjhaba ho bakgolamolemo ka la 1 Mmesa 2018. Sena se tsamaelana le kahlolo ya Lekgotla la Molaotheo (ConCourt) e laetseng katoloso ya konteraka ya hajwale le Cash Paymaster Services (CPS) ho fihlela ka la 31 Hlakubele 2018.8.2. Kabinete e thasisetsa boikitlaetso ba yona lenaneong la mmuso la thuso ya tsa kahisano, le tsepameng setsiketsing sa dikgato tsa rona tsa phediso ya bofuma ebile le le bohlokwa pusetsong ya seriti sa batho ba habo rona. Kabinete e kgotsofetse ka hore bakgolamolemo ba dithuso tsa ditjhelete tsa setjhaba ba tla lefuwa ka la 1 Mmesa 2018.Dikarete tsa hajwale tsa SASSA di tla dula di sebetsa ho fihlela ka Tshitwe 2018. Mothati wa ho fetola dikarete tsa bakgolamolemo o tla etswa ka mokgwa o sa belaetseng ebile e le o sa tlo sitisa ho lefuwa ha ditjhelete tsa dithuso. Bakgolamolemo bohle ba tla fumana ditjhelete tsa bona tsa dithuso tsa mmuso ka makala a bona a ditefo a akgang dibanka, Posong ya Aforika Borwa (SAPO) le mabenkeleng a mang.8.3. Kabinete e ipiletsa ho ba se nang diakhaonte tsa banka ho leba makaleng a haufi le bona a Poso hore ba ilo bula diakhaonte. Kabinete e laetse SASSA, mmoho le Tsamaiso ya Dikgokahanyo le Tlhahisoleseding ya Mmuso (GCIS), ho etsa ka hohle kamoo e ka kgonang ka teng ho tsebisa bakgolamolemo bohle ka diphetoho dife kapa dife tse ka bang teng motjheng wa diphetoho tsa ho tloha ho CPS ho ya mmotlolong o motjha o kopantsweng habedi. Kabinete e dula e ikitlaelleditse ho netefatsa hore mmuso o ikokobeletsa kahlolo ya ConCourt. Dikantoro tsa SASSA di tla bulwa mme di tla be di le malala-a-laotswe ho sebetsana le dikopo tse ntjha.8.4. Kabinete e kopa setjhaba sohle, haholoholo bakgolamolemo le ba malapa a bona, ho ikopanya le SASSA ho 0800 60 10 11 kapa ho etela kantoro e haufi ya SASSA, ha o batla ho tseba haholwanyane.9. Boingodiso ba bakgethi9.1. Kabinete e ikamahanya le Khomishene e Ikemetseng ya Dikgetho (IEC) le Moporesidente Cyril Ramaphosa ho leboheng maAforika Borwa ohle a arabetseng kgoeletso ya ho ingodisetsa dikgetho kapa ho lokisa dintlha tsa diaterese tsa bona letsholong la bekeng e fetileng la boingodiso ba bakgethi. Sena ke mokolokotwane mabapi le boitokisetso ba dikgetho tsa botshelela tsa naha le tsa diporofense tse lebeletsweng ho tshwarwa ka 2019.9.2. Palo yohle ya baahi ba 2 767 139 e etetse diteishene tsa ho voutela mafelong a fetileng a beke.9.3. Ho bakgethi ba fetang 2.76 milione ba etetseng diteishene tsa bona tsa ho voutela:Ba kahodimonyana ho 1.3 milione ba ingodisitse botjha diterekeng tsa bona tse ntjha tsa ho voutela;Ba kahodimo ho 800 000 ba fetoletse boingodiso ba bona diterekeng tse ntjha tsa ho voutela;Ba ka bang 500 000 e ne e le bakgethi ba ingodisang lekgetlo la pele;Boingodisong bo botjha ba bakgethi, 82% ya bona e ne e le ka tlasa dilemo tse 30 mme ba ka etsang 54% e ne e le basadi;Gauteng ke yona e neng e na le boingodiso bo botjha bo bongata ka ho fetisisa ka 23.69%, ha latela KwaZulu-Natal ka 18.78% le Limpopo ka 17.03%.9.4. Kapa Botjhabela e bile le boemo bo phahameng ba boingodiso ka 87%, ha latela Freistata hanyane ka hodima 82%, le KwaZulu-Natal, Limpopo le Kapa Leboya ka 79% ka tatelano. Bongodiso ka kakaretso ba Gauteng e ne e le 67.3%.9.5. IEC e tlalehile hore jwale lenane la bakgethi le na le bakgethi ba 26 250 939, e leng se ka lekanang le 75% ya batho ba nang le tokelo ya ho kgetha, ho itshetlehilwe hodima dikgakanyong tsa Lefapha la Dipalopalo la Aforika Borwa (StatsSA) tsa dilemo tsa baahi.9.6. Baahi ba ka bang 300 000 ba etetseng diteishene tsa ho voutela, ba hara bakgethi ba ka fihlang ho 2.8 milione bao IEC e neng e se na diaterese tsa bona pele ho mafelo ao a beke ya boingodiso.9.7. Lenane la bakgethi le lokisitsweng ebile e le le nepahetseng le tiisa tshepahalo ya lenane la bakgethi mme le matlafatsa demokerasi ya rona ka ho netefatsa dikgetho tse lokolohileng, tse hlokang leeme ebile e le tse tshepahalang.9.8. Kabinete e ipiletsa ho maAforika Borwa ohle a sa kgonang ho etela diteishene tsa ona tsa ho voutela mafelong a fetileng a beke, ho etela kantoro e haufi ya IEC ho ya netefatsa esita le ho lokisa diaterese tsa ona. Ka nqa e nngwe, sesebedisuwa sa IEC sa inthanete ho www.elections.org.za/MyIEC le app ya yona, di dula di fumaneha ka dihora tse 24 ka letsatsi bakeng sa bakgethi ba ingodisitseng ho lekola le ho lokisa dintlha tsa diaterese tsa bona.10. Ditakaletso tse ntle ho moatlelete Mhlengi Gwala10.1. Kabinete e ikamahanya le Letona la Dipapadi le Boithapollo, Mofumahadi Thokozile Xasa, mabapi le ho tshwela ka mathe ketso ya bosoto ya tlhaselo kgahlanong le moatlelete ya motjha dilemong, Mhlengi Gwala, ya hlasetsweng ka sakga ya difate ha a ntse a palame baesekele KwaZulu-Natal.10.2. Kabinete e lakaletsa moatlelete enwa hore a fole ka potlako mme e fetisetsa diteboho tse mofuthu ho moifo wa bongaka wa Sepetlele sa St Augustine o ntseng o mo hlokometse.Ditlolo tsa molao ha di na sebaka setjhabeng sa habo rona mme Kabinete e ipiletsa ho badudi ho sebetsa mmoho le makala a qobello ya molao hore ho tshwarwe batlodi ba molao.11. Komello e tsebahatswa e le koduwa ya naha11.1. Tlasa boetapele ba Letona la Kopanelo ya Mmuso le Merero ya Botjhaba Zweli Mkhize, mmuso o tsebahaditse boemo ba naha ba koduwa ho sebetsana le bothata ba naha ba komello le metsi.11.2. Kabinete e fetisetsa kananelo ya yona ho bao ba tswelang pele ho boloka metsi ka hara Aforika Borwa, esita le matsapa a sa sisinyeheng a entsweng ke Komiti ya Matona a Kopaneng e mabapi le Komello, hammoho le ba amehang makaleng ohle a mmuso le a setjhaba, mabapi le ho sebetsana le maemo a sa sutheng a komello a thefutseng dikarolo tse ngatanyana tsa naha.11.3. Ntle le taba ya hore Aforika Borwa ke naha e haellwang ke metsi, Kabinete e kgodisehile hore re dula re ntse re le sebaka se ratwang ke bahahlaudi.B. Diqeto tsa Kabinete1. Kabinete e tjhaelletse monwana hore Sehlomathisetso sa 1 se Hlomathisang Tumellano (Tshebedisano Botseteding) ya Porothokhole ya tsa Ditjhelete le Botsetedi (FIP) ya Ntshetsopele ya Dinaha tsa Aforika e ka Borwa (SADC) e tekwe Palamenteng bakeng sa kananelo.1.1. Sepheo sa FIP ke ho ntlafatsa maano a tsa ditjhelete le botsetedi a Dinaha tseo e leng Ditho, hore di tsamaisane le merero ya SADC. Sena se tla netefatsa hore diphetoho dife kapa dife maanong a tsa ditjhelete le botsetedi Naheng e le nngwe eo e leng Setho ha di tlise diphetoho tse sa batleheng ho Dinaha tse ding tseo e leng Ditho.1.2. Dihlomathiso tsena di habile ho baballa tokelo ya mebuso ya ho laola dintho molemong wa setjhaba, esita le ho tsitsisa ditokelo le ditshwanelo tsa batsetedi le mebuso.2. Kabinete e tjhaelletse monwana ho tekwa ha Melawana e Boemong bo Tlase e Shebilweng Botjha ya ba ya Rehwa Botjha ya Mokgatlo wa Matjhaba a Kopaneng (UN) bakeng sa Tshwaro e Ntle ya Batshwaruwa ( Melawana ya Nelson Mandela ), Palamenteng.2.1. Ho rehwa botjha ha Melawana ya Boemo bo Tlase ya  Melawana ya Nelson Mandela  ho tlotla lefa la Moporesidente wa rona wa mehleng, ya qetileng dilemo tse 27 tjhankaneng.2.2. Ho boetse ho bile le katoloso ya lefatshe ka bophara ya lepatlelo la Letsatsi la Matjhaba la Nelson Mandela, le hlomphuwang ke Dinaha tseo e leng Ditho tsa UN, ka la 18 Phupu, ho phahamisa maemo a botho a botshwaruwa, ho matlafatsa tlhokomediso mabapi le batshwaruwa hore ke karolo ya setjhaba esita le ho tlotla mosebetsi wa basebeletsi ba ditjhankana e le tshebeletso ya kahisano.2.3. Melawana ena e tla thusa Aforika Borwa ho akofisa diphetoho tse mabapi le tsamaiso ya batho ya ntshetsopele ya tshokollo ya batshwaruwa e tsamaisanang le dipehelo le ditataiso tse fapafapaneng tsa matjhaba.C. Dibili1. Kabinete e tjhaelletse monwana Bili ya Thibelo le Twantsho ya Ditlolo tsa Molao tsa Lehloyo le Puo ya Lehloyo ya 2018 hore e tekwe Palamenteng.Bili e habile ho bopa ditlolo tsa molao tsa lehloyo le puo ya lehloyo, esita le ho kenya tshebetsong mekgwa ya ho thibela le ho lwantsha ditlolo tsena tsa molao. E rerile ho sebetsana le dikgoka kgahlanong le batho ka lebaka la kgethollo. E tla boela e fana ka tshusumetso ditshwanelong tsa Aforika Borwa ho ya ka disebedisuwa tsa matjhaba tsa ditokelo tsa botho.2. Kabinete e tjhaelletse monwana Bili ya Setheo sa Naha sa Boitsebelo ba Inthanete sa iKamva (iNeSI) ya 2018 hore e kenngwe Palamenteng. Bili e fana ka ho thehwa ha iNeSI jwaloka setheo se molaong se nang le boetsamolao boo e leng ba sona ho sebetsana le diphephetso tsa bokgoni ba boitsebelo ba inthanete (boitsebelo ba dijithale) ka hara naha. Ntshetsopele ya bokgoni ba boitsebelo ba inthanete e nkuwa e le e nngwe ya dintlha tse ka sehloohong tsa mmuso mabapi le ho aha moruo o kenyeletsang bohle, esita le ho thea naha e nang le bokgoni ebile e le e tswelang pele.INeSI e tla sebetsa jwaloka sethusi sa tshebedisano le diphetoho, bakeng sa ntshetsopele ya boitsebelo ba dijithale le bokgoni ba ditlhophiso ka hara naha.3. Kabinete e tjhaelletse monwana  Bili ya Dibopeho tsa Metsing ya 2018 hore e lelekelwe Palamenteng. Bili e habile ho ananela le ho fana ka maemo a ketsamolao Kantorong ya Setsebi sa Dibopeho tsa Metsing, eo esale e le teng ka hara Lefapha la Lebotho la Tshireletso (Lebotho la Lewatleng la Aforika Borwa) haesale ho tloha tshimolohong ya ditshebeletso tsa dibopeho tsa metsing ka hara Aforika Borwa.E tla thusa Setsebi sa Dibopeho tsa Metsing sa Lebotho la Lewatleng la Aforika Borwa ho ananelwa jwaloka Setsebi sa Naha sa Dibopeho tsa Metsing. E tla netefatsa hore phano ya ditshebeletso tsa dibopeho tsa metsing e ba ya semmuso mme e bopellwa ka hara molao. Sena se tsamaelana le Mokgatlo wa Matjhaba wa Mawatle le Mmoka wa Matjhaba ya Polokeho ya Bophelo Mawatleng, e leng tumellano ya matjhaba ya tsa mawatleng e beang maemo a tlase a polokeho mabapi le kaho, thepa le tshebetso ya dikepe tsa kgwebo.D. Diketsahalo tse tlang1. Kgwedi/Letsatsi la Ditokelo tsa BothoMekete ya sehopotso sa Kgwedi/Letsatsi la Naha la 2018 la Ditokelo tsa Botho e tla tshwarwa tlasa mokotaba o reng:  Selemo sa Nelson Rolihlahla Mandela: ho phahamisa le ho tebisa tlwaelo ya ditokelo tsa botho setjhabeng ka bophara .Ketsahalo ena ya naha e tla tshwarwa ka la 21 Hlakubele 2018 Lebaleng la Kirikete la George Thabe, Sharpeville ho la Vereeniging. Kabinete e kopa makala ohle ho hlompha letsatsi lena la Naha, le ketekang setso sa ditokelo tsa botho sa Aforika Borwa esita le ho tlotla batho ba kang Madiba ya ileng a intsha sehlabelo molemong wa phihlello ya topollo le tokoloho tseo re nang le tsona kajeno.2. Beke ya Naha ya Tsepamiso ya Maikutlo ya ImbizoBeke ya Naha ya Tsepamiso ya Maikutlo ya Imbizo e tla ba ho tloha ka la 9 ho isa ho la 15 Mmesa 2018 tlasa mokotaba o reng:  Re le mmoho re Ntshetsa Aforika Borwa Pele . Monongwaha, Mokete wa Dilemo tse Lekgolo tsa Mandela o bopa karolo e kgolo ya beke ya tsepamiso ya maikutlo, tlasa mookotaba o monyane o reng:  E ba karolo ya lefa . Ba Phethahatso ba tla buisana le setjhaba dikarolong tse fapaneng tsa naha. Mananeo a latelanang a Matona a tla tsebahatswa ha mmila o ntse o puta.3. Kgiro ya Batjha 3.1. Moporesidente Ramaphosa o lebeletswe ho thakgola bopulamadiboho ba kgato ya Ditshebeletso tsa Kgiro ya Batjha Setsing sa Thuthuhiso ya Dikgwebo sa Riversands ho la Diepsloot ka la 27 Hlakubele 2018. Kgato ena, ka tshebedisano le lekala la poraefete, e habile ho matlafatsa batjha ba milione dilemong tse hlano tse tlang hore ba kene kgabong ya moruo, mohlomong e le ditho tsa setlamo sa basebetsi kapa ba itsamaisetsa dikgwebo tseo e leng tsa bona kapa ba iphumanele tjantjello ya seo ba ratang ho ntshetsa dithuto tsa bona pele ka sona.4. Maeto a tshebetso ho ya Mozambique le ZimbabweMoporesidente Ramaphosa o tla nka maeto a tshebetso ho ya Riphaboliking ya Mozambique le Riphaboliking ya Zimbabwe ka tatelano, ka Moqebelo wa la 17 Hlakubele 2018. Maeto ana a tla tsepamisa maikutlo matlafatsang ya dikamano tsa dinahapedi le dinaha tse qollotsweng ka hodimo mona.Moporesidente o tla boela a thaka maikutlo ka dintho tse amanang kgotso le polokeho ka hara lebatowa esita le kontinenteng, a boele a tshohle ka dintlha tsa lefatshe tse molemong wa dinaha tsena.E. Melaetsa1. Kabinete e thoholetsa Ntsiki Biyela, Mosadi wa pele wa motho e motsho wa Aforika Borwa wa serathodi sa veine ya thakgotseng veine ya letshwao la hae la boitsebahatso. Jwalokaha a na le lengolo la kgerata ya tsebo ya thitelo ya veine la Yunivesithing ya Stellenbosch hammoho le malebela a dilemo tse 13 a sebetsa, ka 2018 Diveini tsa hae tsa Aslina di tla rekisa dibotlolo tse 12 000 Dinaheng tse Kopaneng tsa Amerika, Jeremane, Taiwan le Ghana.2. Kabinete e thoholetsa Caster Semenya ka ho roba rekoto ya Aforika Borwa ya 1 000m ya dilemo tse 35 mabelong a Athletix Grand Prix a neng a tshwaretswe Tuks ho la Pretoria. Thope ya rona ya pabala e hapile lebelo leo ka nako ya 2:35:44, a hlola rekoto ya kgale ya 1983 ya Ilze Wicksell ka metsotswana e ka bang e mmedi. Kabinete e boela e thoholetsa Semenya ka ho fihlella peelo ya hae ya nako e telele ya ho fumana mangolo a thuto a yunivesithi, ha a ne a phethela lengolo la hae la Diploma ho tsa Saense ya Dipapadi Yunivesithing ya Leboya Bophirima ho la Potchefstroom.3. Kabinete e fetisa matshediso a yona ho metswalle le ba lelapa ba Setho se Hlomphehang sa Palamente, Mofumahadi Loliwe Fazeka, ya hlokahaletseng kotsing ya koloi Kapa Botjhabela, bekeng e fetileng.4. Kabinete e boela e fetisa matshediso a yona ho baratuwa ba Lenqosa la Aforika Borwa naheng ya Sweden, Mofumahadi Faith Radebe, ya hlokahetseng ka Labobedi, mohla la 13 Hlakubele 2018. Pele ho moo e ne e le Mohlahlobi-Kakaretso wa Mautlwela Aforika Borwa.F. DithonyoDithonyo tsohle di emetse ho netefatswa ka mangolo a thuto le tumello e amehang ya tlhathlobisiso.1. Ngaka Philemon Mjwara e le Motsamaisi-Kakaretso wa Lefapha la Saense le Thekenoloji bakeng sa konteraka e ekeditsweng ya dilemo tse tharo, ho tloha ka la 1 Mmesa 2018.2. Mofumahadi Memme Sejosengwe e le Mongodi-Kakaretso Kantorong ya Moahlodi e Moholo bakeng sa konteraka e ekeditsweng ya dilemo tse tharo, ho tloha ka la 1 Mmesa 2018.3. Mofumahadi Thuli E Radebe, e le Motsamaisi wa Phethahatso Setsing sa Ntlafatso ya Tshebeletso ya Setjhaba bakeng sa konteraka e ekeditsweng ya dikgwedi tse tsheletseng.4. Monghadi Thilivhali Archibald Ramawa jwaloka Mohlanka e Moholo wa tsa Ditjhelete wa Setheo sa Naha sa Mehlodi ya Ditaba tsa Elektroniki sa Aforika Borwa.5. Boto ya Sentech SOC Limited:a. Monghadi Magatho Mello (o thontswe hape e le Motsamaisi le Modulasetulo eo e seng wa Phethahatso);b. Monghadi Lumko Mthimde (o thontswe hape e le Motsamaisi eo e seng wa Phethahatso);c. Ngaka Sandile Malinga (Motsamaisi eo e seng wa Phethahatso); led. Mofumahadi Elizabeth Malaka (Motsamaisi eo e seng wa Phethahatso).6. Boto ya Broadband Infraco:a. Monghadi Mandla Ngcobo (o thontswe hape e le Motsamaisi le Modulasetulo eo e seng wa Phethahatso);b. Mofumahadi Nokuthula Selamolela (o thontswe hape e le motsamaisi eo e seng wa Phthahatso);c. Monghadi Gift Mphefu (Motsamaisi eo e seng wa Phethahatso);d. Mofumahadi Zandile Matilda Kabini (motsamaisi eo e seng wa Phethahatso); lee. Mofumahadi Jennifer Schreiner (Motsamaisi eo e seng wa Phethahatso).7. Boto ya SAPO:a. Monghadi Comfort Ngidi (o thontswe hape e le Modulasetulo);b. Mofumahadi Nomahlubi Simamane (o thontswe hape e le Motlatsi wa Modulasetulo);c. Adv Juliana Galetlane Rasethaba (Motsamaisi eo e seng wa Phethahatso); led. Ngaka Charles Nwaila (Motsamaisi eo e seng wa Phethahatso).Dipotso:Phumla WilliamsMotshwaredi wa Radiphatlalatso wa Kabinete (GCIS)Mohala: 083 501 0139"
Pehelo ya Kopano ya Kabinete ya la 25 Mmesa 2018,26 Apr 2018,https://www.gov.za/speeches/statement-cabinet-meeting-25-april-2018-26-apr-2018-0000,https://www.gov.za/st/speeches/statement-cabinet-meeting-25-april-2018-26-apr-2018-0000,"Kabinete e kopane ka Laboraro mohla la 25 Mmesa 2018, Tuynhuys, Motse KapaA. Ditaba tsa Tikoloho1.  Mapato a baitseki le mekaubere1.1. Kabinete e leboha batho bohle lefatsheng ka bophara, haholoholo maAforika Borwa, ka karabelo ya bona e mofuthu ebile e le mosa nakong ya ho hlokahala ha  imbokodo  Mama Winnie Madikizela-Mandela, Moitseki wa ntwa ya tokoloho Ngaka Zola Skweyiya le moetapele wa mokgatlo wa basebetsi Archie Sibeko.1.2. Baitseki ba rona ba nyehetse maphelo a bona boikitlaetsong ba Aforika Borwa e ntlafetseng, mme banna le basadi ba naha ya rona ba kgothatswa ba bile ba susumetswa ke ditshotleho tsa bona.1.3. Kabinete e boetse e ikamahanya le Moporesidente Cyril Ramaphosa ho iseng hlompho ho mofu Mokaubere wa modiplomate, Moambasadara George Nene, ya sebeleditseng Aforika Borwa ka bokgabane le boitelo nakong ya hae ya ha a ne a le palehong, ho ngoka lebatowa le kontinente ya rona ho netefatsa tokoloho ya Aforika Borwa.2. Biopelaetso ba Leboya Bophirima2.1.  Kabinete e sekasekile boemo bo hlokang botsitso bo ropohileng Leboya Bophirima, bo ammeng ditshebeletso tse ngatanyana, haholoholo ditshebeletso tsa bophelo bo botle. Jwaloka mmuso o tsotellang, Kabinete e ananetse mehato e mmedi ya hanghang ya bokenadipakeng ho busetsa kgutso le botsitso sebakeng seo.2.2. Kabinete e ananetse ho sebediswa ha Karolo ya 100(1)(b) ya Molaotheo wa Riphaboliki ya Aforika Borwa wa 1996, ho rarolla koduwa ena, haholoholo lekaleng la bophelo bo botle. Sepheo se ka sehloohong sa bokenadipakeng bona e tla ba ho:busetsa tshepo le boitshepo dipakeng tsa basebetsi le mmuso;thusa porofense ho ntlafatsa mekgwatsamaiso le bokgoni ba yona tlwaelong e ntjha;netefatsa boikamahanyo le moralo wa mmuso wa ketsamolao le taolo;tsitsisa tikoloho ya basebetsi, ho kgutlisa phano ya ditshebeletso ya nako e telele, ho  netefatsa tshireletseho ya basebetsi le ho ntlafatsa tsamaiso ya ditjhelete.2.3. Kabinete e boetse e laetse sehlopha sa tshebetso sa Matona ho etela Leboya Bophirima ho fumana dintlha tsa sebele. Matona a lebelletswe hore a fane ka tlaleho dibekeng tse pedi tse tlang. Tlaleho ena e tla thusa ho fumana haeba ho na le bokenadipakeng bo bong bo ka nnang ba hlokeha.  2.4. Sehlopha seo sa Tshebetso se akga Matona a Thero, Bodisa le Tlhahlobo (Mohlophisi); Bophelo bo Botle; tsa Ditjhelete; Kopanelo ya Puso le Merero ya Setso; hammoho le Setlamo sa Matona a Toka, Thibelo ya Ditlolo tsa Molao le Tshireletso.2.5. Leha e lemoha ditletlebo tse hlahisitsweng ke setjhaba, Kabinete e seolla ka matla diketso tsa dikgoka, boinyafelo le bosenyi ba thepa tse neng di tsamaisana le mehwanto ya boipelaetso dibakeng tse ding tsa porofense.3. Ditherisano tsa meputso lekaleng la setjhaba3.1 Kabinete e ile ya tlalehelwa ka ditherisano tsa hajwale tsa meputso ya Tshebeletso ya Setjhaba. Kabinete e kopile Lefapha la Tshebeletso ya Setjhaba le Tsamaiso hammoho le komiti e fanang ka matla hore di sebetse ka boikitlaetso ho rarolla ho se utlwisisane ho teng mabapi le ditherisano tsa meputso.4. Seteraeke sa dibese4.1.  Kabinete e etsa kgoeletso ho baamehi bohle lekaleng la dipalangwang tsa setjhaba ho fedisa seteraeke sa naha sa dibese ka potlako. Re kopa baamehi bohle hore ba kgutlele ditherisanong ho etsetsa hore ho tle ho fihlellwe tumellano e molemong wa bohle ba amehang esita le naha.5. Merusu Lebaleng la Moses Mabhida5.1. Kabinete e tshwela ka mathe diketso tsa merusu le bosenyi bo soto ba thepa tse entsweng ke balatedi ba bolo ya maoto kamora hore ba itahlele ka Lebaleng la Moses Mabhida, Durban, nakong ya papadi ya Liki e Kgolo ya Bolo ya Maoto (PSL) mafelong a beke.5.2. Ditheo tsa qobello ya molao di koptjwa ho netefatsa hore bohle ba bileng le letsoho bosenying le diketsong tsa merusu papading eo, ba nka boikarabello bakeng sa diketso tsa bona.5.3. Kabinete e etsa kgoeletso ya hore ho etswe dipatlisiso tse potlakileng le hore ho kenngwe tshebetsong mehato e tiileng ya tshireletso ho netefatsa polokeho ya babohi le bahlanka. E kopa bohle ba amehang hore ba be le tshebedisano mmoho dipatlisisong, ho thibela hore kamoso diketso tse tjena di se ke tsa etsahala hape.6. Diteishene tsa seyalemoya sa setjhaba6.1.  Kabinete e amohela tumellano e fihletsweng ya ho hokela botjha diteishene tse 15 tsa seyalemoya tse neng di kwetswe ke Sentech hobane di sa lefa ditefello tsa kabo ya leqhubu la kgaso, ha ho ntse ho batlwa ditharollo tsa nako e telelele.6.2. Tumellano e fihletswe kamora hore mmuso o be le kopano le Sentech, Foramo ya Naha ya Seyalemoya sa Setjhaba, Lekgotla la Ntshetsopele ya Mehlodi ya Ditaba le ho se Tshwane (MDDA) esita le Lekgotla le Ikemetseng la Dikgokahanyo la Aforika Borwa (ICASA).6.3. Lekala la seyalemoya sa setjhaba ke lepatlelo la bohlokwa la kgokahanyo le fang batho ba habo rona phihlello ho tlhahisoleseding, ebile e le tsela ya ho bopa setjhaba se nang le tsebo. Bohle ba amehang ba dumellane ka ho kopana haufinyane ho tla le tharollo ya nako e telele e tla tlisa boitjaro diteisheneng tsena.7.  Kopano ya Dihlooho tsa Mebuso ya Mokgatlo wa Dinaha tsa Selekane7.1. Kabinete e amohela kananelo ya Lenaneo la Tshebetso la Mokgatlo wa Dinaha tsa Selekane bakeng sa dilemo tse pedi tse tlang.7.2. Moporesidente Ramaphosa o etelletse pele Moifo wa Aforika Borwa Kopanong ya Dihlooho tsa Mebuso ya Mokgatlo wa Dinaha tsa Selekane (CHOGM 2018) tlasa mookotaba o reng:  Ho hahamalla Bokamosong bo Tshwanang  ho tloha ka la 19 ho isa ho la 20 Mmesa 2018.7.3. Ha a teka Aforika Borwa e le se seng sebaka sa botsetedi se hlahelletseng ka mahetla mebarakeng e thuthuang, Moporesidente Ramaphosa o boetse a teka puo Kopanong ya Baetapele ba Aforika ba Foramo ya Kgwebo ya Mokgatlo wa Dinaha tsa Selekane, a ba a dula majwana le batsetedi ba baholo ba matjhaba hammoho le baetapele ba kgwebo. O boetse a fetisa memo ho batsetedi ba itlhommeng pele esita le baetapele ba kgwebo hore ba be teng Kopanong ya Botsetedi e hlophiseditsweng hore e tshwarwe hamorao selemong sena.7.4. Tlasa boetapele ba Moporesidente Ramaphosa, moifo wa Aforika Borwa o boetse wa sebedisa monyetla ona o tlisitsweng ke CHOGM hore ba tswele pele ho thaothela bonkgetheng ba Aforika Borwa ho Lekgotla la Tshireletso la Matjhaba a Kopaneng (UN) bakeng sa sehla sa 2019   2020. Dikgetho tsena di hlophiseditswe ho tshwarwa ka la 8 Phuptjane 2018 ho la New York, Amerika (USA).8. Botsetedi8.1. Kabinete e amohela thonyo ya Mopresidente Ramaphosa ya maqosa a kgethehileng mabapi le botsetedi hore a dule majwana le batsetedi ba lapeng esita le ba dinaheng tsa bolata ka menyetla ya moruo e Aforika Borwa.8.2. Maqosa ana a laetswe hore a hohele botsetedi ka tsela e tsepameng ebile e le e ditjeo di tlase. Tjantjello ena ya botsetedi e tla fihla sehlohlolong ka ho tshwarwa ha seboka se seholo sa botsetedi ho ella mafelong a selemo, ho bokella tjhelete e kahodimo ho R1 trillion botseteding bo botjha ka dilemo tse hlano.9. Kgakolo ya Setsi sa Gauteng sa Ntho Tsohle tsa Botsetedi ba Aforika Borwa9.1.  Kabinete e kgothaletsa ka matla batsetedi ba lapeng le ba matjhaba hore ba sebedise ditsi tsa botsetedi tsa Ntho Tsohle tsa Diporofense, tse ntseng di kgakolwa ho potoloha le naha   moo sa morarorao e leng Setsi sa Ntho Tsohle sa Gauteng.9.2. Setsi sa Ntho Tsohle tsa Botsetedi sa Aforika Borwa ke lenaneo la moporesidente la ho bapatsa le ho nolofatsa botsetedi Aforika Borwa. Hajwale, Setsi sa Ntho Tsohle tsa Botsetedi sa Aforika Borwa se se se kentswe tshebetsong ka katleho KwaZulu-Natal le Kapa Bophirima.9.3.  Ditsi tsa Ntho Tsohle tsa Botsetedi di ntse di fanwa diporofenseng tsohle, mme di tla sebedisetswa ho hlophisa le ho momahanya mabatowa a kgethehileng a moruo, ditheo tsa botsetedi ba diporofense, makgotla a lehae le mafapha a tshwanelehileng a mmuso a amehang ho tsa taolo, ngodiso, mangolo a tumello le ditaba tsa dilaesense.10. Dikarete tse ntjha tsa Posong tsa-SASSA tsa Banka ya  Posong10.1. Kabinete e amohela katleho ya ho bula madiboho ya phano ya dikarete tse ntjha tsa Lekgotla la Tshireletso ya Setjhaba la Aforika Borwa (SASSA) diposong tse kgethilweng Kapa Bophirima, ho dumella majalefa a ditjhelete tsa dithuso tsa setjhaba ho fapanya dikarete tsa bona tsa hajwale hore ba fumane tse ntjha tsa Posong ya Aforika Borwa (SAPO)-SASSA tsa Banka ya Posong.10.2. Baamohedi ba ditjhelete tsa dithuso tsa setjhaba le beng ba dikarete ba ntse ba kgona ho sebedisa dikarete tsa bona tsa hajwale ho fihlela ka Tshitwe 2018, empa Kabinete e kgothalletsa majalefa ho ya fapanya dikarete tsa bona tsa kgale ka ho etela SASSA kapa SAPO tsa bona tse haufi ho tloha ka la 2 Motsheanong ho fihlela mafelong a Lwetse 2018.11. Thuto e Phahameng11.1.  Kabinete e amohela kgatelopele e etswang ho kenngweng tshebetsong ha thuto ya mahala jwalokaha ho tobokeditswe ke Letona la Thuto e Phahameng le Thupelo.  Phatlalatso ya keketso ya bohlokwa kabong ya motheo ya tjhelete ya NSFAS ho tloha ho R9,849 bilione ka 2017/18 ho ya ho R35,321 bilione ka 2020/21, e bontsha boikitlaetso ba Mmuso ho thuseng baithuti ba tswang malapeng a kojwana di mahetleng esita le a mokgahlelo wa basebetsi.12. Lenaneo la Tshehetso la Dikgwebo tse nyenyane, tse mahareng le tse nyanenyane (SMME)12.1.  Kabinete e amohela kgakolo ya Phahamiso ya Khiro ka Lenaneo la Tshehetso ya diSMME, leo e leng selekane dipakeng tsa Lefapha la Ntshetsopele ya Dikgwebo tse Nyenyane (DSBD) le Kopano ya Dinaha tsa Yuropa (EU).12.2. Le tla tshehetsa diSMME ka ditshebeletso tsa ntshetsopele ya kgwebo, le di thuse ka phihlello mebarakeng, le ntlafatse phihlello ya tsona ho tsa ditjhelete, le be le thuse ho fokotsa boima ba tsamaiso le taolo dikgwebong tse nyenyane. 13. Saense le Thekenoloji13.1. Kabinete e rorisa bohle ba kentseng letsoho botenng ba ZACUBE-2, e leng sathalaete ya tjhubu e kgolokgolo ebile e le e hatetseng pele ka ho fetisisa Aforika. Sathalaete ena ya boima ba 4kg ya ZACUBE-2   e hlahisitsweng ke Yunivesithi ya Thekenoloji ya Hlohleng ya Kapa (CPUT) le Setheo sa Thekenoloji sa Fora le Aforika Borwa, se laolwang ke Lekgotla la Sepakapaka sa Naha la Aforika Borwa   se filwe ditjhelete ke Lefapha la Saense le Thekenoloji. Ke nano-sathalaete ya bobedi e hlahisitsweng ke CPUT.13.2. Sathalaete ena ya tjhubu e rometswe Indiya hore e tle e romelwe sepakapakeng. E tla thusa ho bokella lesedi la ho utolla kgolo ya moruo moruong wa mawatleng. Nano-sathalaete ena e tla thusa ho rarolla ditlhoko tsa lenaneo la Moruo wa Mawatleng wa Operation Phakisa esita le ho thusa ho lemoha tshebetso ya diphedi tsa mawatleng ho thathika le mabopo a Aforika Borwa esita le ho lemoha mello ya meru pele e etsahala.14. Indaba ya Merafo ya KwaZulu-Natal14.1. Kabinete e amohela sephetho sa Indaba ya Merafo ya KwaZulu-Natal ya matsatsi a mabedi, moo baromuwa ba neng ba tshohla ditaba tse tla thusa ho fetola lekala le ho utolla menyetla ya lethathama la merafo porofenseng eo.14.2. Lekala la merafo ke le leng la makala a bohlokwa a ka re thutsang ho fetola moruo wa rona mme Kabinete e ipileditse ho dikhamphane tsa merafo, basebetsi le setjhaba ho matlafatsa maqhama hore tshebetso ya merafo e tle e be le botsitso ka nako e telelele.B. Diqeto tsa Kabinete1. Kabinete e ananetse Moralo wa Bodisa le Tlhahlobo bakeng sa Leano la Naha la Batjha (NYP) 2015-2020. Moralo ona o fana ka sebopeho sa boikarabello le tshebetso e ntle katlehong ya sepheo sa NYP sa 2020. Leano le habile ho ntlafatsa tshebetso le ho matlafatsa phano ya ditshebeletso, haholoholo mananeong a batjha.2.  Kabinete e ananetse ho tshwarwa ha Lenaneo la Kgwedi ya Aforika la Selemo le Selemo bakeng sa Motsheanong 2018 tlasa mmokotaba o reng:  Selemo sa Nelson Mandela   Ho Aha Aforika e Betere le Lefatshe le Betere . Kgwedi ya Motsheanong e keteka dikatleho tse entsweng ntshetsopeleng ya Aforika.  Diketsahalo di fella ka Letsatsi la Aforika mohla la 25 Motsheanong, e leng letsatsi le phatlaladitsweng ke Kopano ya Dinaha tsa Aforika (AU) mme le ketekwa Aforika.3.  Kabinete e tsebisitswe ka tlaleho le bokenadipakeng bo entsweng boemong ba dinyewe tsa tlatlapo ya motabo, tlhekefetso le boitshwaro bo bobe kgahlanong le ditho tsa Lebotho la Sesole sa Naha la Aforika Borwa (SANDF) tse rometsweng ho ya tshehetsa Letsholo la Tsitsiso la Mokgatlo wa Matjhaba a Kopaneng (UN) ho la Democratic Republic of Congo.3.1. Leha Kabinete e kgotsofaditswe ke bokenadipakeng bo entsweng ho rarolla ditlhekefetso tsena, e seolla ka matla mofuta ofe kapa ofe wa tlhekefetso ya motabo le diketso tsa boitshwaro bo bobe ba ditho tsa SANDF dibakeng tseo ba rometsweng ho tsona.3.2.    Ho rometswe sehlopha ho ya batlisisa ka diqoso tsohle tse tlalehilweng. Leha dinyewe tse ding di se di phethetswe, tse ding di se di le mokgahlelong wa dinyewe tsa sesole. Dipatlisiso tsena tsohle di entswe ka tshebetso ya semolao ya sesole ka mokgwa o nang le ponaletso le boikarabello.3.3.    Aforika Borwa, jwaloka tlwaelo, e tla tswelapele ho arabela ka potlako ha e sebetsana le diketsahalo tse jwalo. Boitshwaro bo bobe le ditlolo tsa molao dithong tsa SANDF di hloilwe mme di ke ke tsa mamellwa. Bao ba fumanwang ba di tlotse ba tla sebetswa ka Molawana wa Boitshwaro le Molawana wa Kgalemo wa Sesole.3.4.    Kabinete e boetse ya tshehetsa phethelo ya Bili ya Kgalemo ya Sesole, e  habileng ho sebetsana le kgalemo ka kakaretso ho SANDF, ho akga le matlafatso ya tlhaloso ya tlatlapo ya motabo le keketso ya kotlo e tlase hore e be dilemo tse 10.  C.  Dibili1.    Kabinete e ananetse ho phatlalatswa ha Bili ya Taolo ya Dihlahiswa tsa Kwae le Mekgwatsamaiso ya Phetiso ya Elektroniki ya 2017 Koranteng ya Mmuso bakeng sa tlhahiso ya maikutlo a setjhaba.Bili ena e hlakola Molao wa Taolo ya Dihlahiswa tsa Kwae, 1993 (Molao wa 83 wa 1993) e le ho kgothaletsa bophelo bo botle ba setjhaba le ho nyalanya molao wa taolo ya kwae wa Aforika Borwa le Tumellano ya Moralo wa Mokgatlo wa Lefatshe wa Bophelo bo Botle Taolong ya Kwae.  O rarolla dintlha tsa bohlokwa tse kahare tse amanang le dibaka tsa setjhaba, pepeso ya dihlahiswa tsa kwae dibakeng tsa thekiso, tshebediso ya disebediswa tsa elektroniki le tsebiso ya dipakethe tse sa takwang tsa dihlahiswa tsa kwae.2.    Kabinete e ananetse phatlalatso ya Bili ya Moralo o Kopantsweng wa 2018 hore e hatiswe Koranteng ya Mmuso bakeng sa tlhahiso ya maikutlo a setjhaba. Bili e habile ho fihlella thero e hlophisitsweng ebile e le e kopantsweng makaleng ohle a mmuso, a fepelanang a bile a sebetsa ka momahano ho kgothaletsa ho kenngwa tshebetsong ha Morero wa Ntshetsopele ya Naha (NDP) ka bokgabane.Tlwaetso ya merero e tsamaisana le NDP mme e habile ho tiisa boikitlaetso bo Moralong wa Lewa la Nako e Mahareng wa 2014-2019, ho thea ditsela le bokgoni kahara Naha ho etsa thero ya ntshetsopele ya nako e telelele. E tla phahamisa Naha e hlophisitsweng haholwanyane e bile e le e arabelang, e tla sebetsa hantle le ho feta ho phahamiseng diphetoho tsa sebopeho tse hlokehang bakeng sa kgolo e kenyeletsang ba bangata, esita le bakeng sa ho ntshetsa pele motheo wa naha wa basebetsi le demokrasi e matlanyana.D. Diketsahalo tse Tlang1. Letsatsi la TokolohoKabinete e rorisa maAforika Borwa ohle le makala a nang le seabo ka tsela tse fapaneng meketeng ya morao ya Kgwedi ya Tokoloho. Moporesidente Ramaphosa o tla fana ka puo ya sehlooho moketeng wa Letsatsi la Naha la Tokoloho mohla la 27 Mmesa 2018 Lebaleng la Ngaka Petrus Molemela Bloemfontein, Freistata tlasa mookotaba o reng:  Selemo sa Nelson Rolihlahla Mandela: mathuleng a temoho e tletseng ya tokoloho ya rona ka phetoho e potlakileng ya moruo wa kahisano .Ketsahalo ena e tla latelwa ke Mokete wa Dikgau tsa Naha wa 2018 ka Moqebelo wa la 28 Mmesa 2018 Pretoria, moo Moporesidente Ramaphosa a tla abela baamohedi ba tshwanehileng ka Tlotlo ya Baobab, Tlotlo ya Ikhamanga, Tlotlo ya Luthuli le Tlotlo ya Bomphato ya OR Tambo. Ditlotlo tsa Naha ke dikgau tse phahameng ka ho fetisisa tseo Aforika Borwa e di abang, ka Moporesidente, ho baahi le ditho tsa dibaka tsa matjhaba tse kentseng letsoho ka bokgabane ho etseng hore naha e be e lokolohileng, setjhaba sa demokrasi le katleho; e kopaneng ka ho se tshwane ha yona.2. Mekete ya Letsatsi la MotsheanongKabinete e etsa kgoeletso ho basebetsi bohle ho potoloha le naha hore ba ikamahanye le ho keteka Letsatsi la Basebetsi ka Labobedi mohla la 1 Motsheanong 2018 mme ba nahane ka dikatleho tsa ditokelo tsa basebetsi haesale ho tloha mathwasong a demokrasi. Letsatsi lena ke sehopotso sa hore dibaka tsa tshebetso di tlameha ho bolokeha le hore bahiri ba lokela ho etsa haholwanyane ho netefatsa polokeho ya basebetsi ba bona, haholoholo lekaleng la merafo.  Kabinete e boetse e fetisitse matshediso a yona a tswang boteng ba pelo ho ba malapa, metswalle le basebetsimmoho ba basebetsi ba tsheletseng ba morafo ba ileng ba tjha mme ba shwa ha bese e neng e ba isa mosebetsing e tjheswa ka qhomane ya peterole ke bahlasedi ba sa tsejweng.Kabinete e entse kgoeletso ho ditho tsa setjhaba ho thusa sepolesa thahasellong ya sona ya ho rarolla nyewe ena ka potlako.E. MelaetsaKabinete e lebohisa:1.  Monono wa moNdebele Esther Mahlangu, ya filweng lengolo la bongaka la tlotla Yunivesithing ya Johannesburg ho ananela nyehelo ya hae e tswileng matsoho bononong le botjhabeng ba Aforika Borwa.2.  Sehlopha sa Aforika Borwa se phahamiseditseng folakga ya rona hodimo Dipapading tsa Mokgatlo wa Dinaha tsa Selekane ho la Gold Coast Australia, ha se ne se phethela se le boemong ba botshelela ka palo yohle ya dikgau tse 37 (kgauta tse 13, silifera tse 11 le boronse tse 13). Katleho ya bona e tlisitswe ke ho sebetsa ka thata, boikitlaetso le mamello. Hona ke kgothatso ho baatlelete ba batjha mme e tiisa botjha nnete ya hore dipapadi ke karolo ya mmopo wa setjhaba o re tlamahanyang re le maAforika Borwa.2.1. Ba kahodimodimo ba ba hapileng dikgau tsa kgauta ba akga:Caster Semenya   800m le 1500m ya basadi;Luvo Manyonga   ho qhomela hole ha banna;Ndodomzi Ntutu   T12 100m ya banna;Henri Schoeman  triathlon ya banna;Tatjana Schoenmaker   100m le 200m ho breaststroke ya basadi;Chad le Clos   50m, 100m le 200m tsa banna ho butterfly ya banna;Cameron van der Burgh   50m ho breaststroke ya banna;Akani Simbine   100m ya banna; leMartin Erasmus   97kg wrestling freestyle ya banna.3.    Moporofesara Sibongile Muthwa le Ngaka Geraldine Fraser-Moleketi ka tlhomamiso ya bona ya haufinyane e le motlatsi wa motjhanselara le motjhanselara ka tatelano, ba Yunivesithi ya Nelson Mandela.4.    Sehlopha sa Aforika Borwa ka ho hapa dikgau tse tharo Mmokeng wa bo10 wa Bohwebi ba Lefatshe Istanbul, Turkey ka Mmesa 2018, ho ananeleng boitlamo le boikitlaetso ba naha ho ntshetseng pele diSMME. Lefapha la Ntshetsopele ya Kgwebo tse Nyenyane, hammoho le molekane wa lona, 22 on Sloane, e leng khamphase e kgolo ho fetisisa Aforika ya dikgwebo tse qalang, le hapile Kgau ya Selemo ya Naha ya Bohwebi Lefatsheng. Sehlopha sa Aforika Borwa se boetse sa hapa Kgau ya Bomampodi ba Letshwao la Boitsebahatso le Bomampodi ba Diphuputso, e ananelang dinaha tsa Kgokelano ya Bohwebi Lefatsheng ho tswa lefatsheng ka bophara.F.    DithonyoDithonyo tsohle di itshetlehile netefatsong ya mangolo a thuto le kamohelo e loketseng.1.    Motlatsi wa Letona Mondli Gungubele e le Modulasetulo sa Boto ya Public Investment Corporation SOC Limited.2.    Mof Thandaza Zenobia Lungile Shandu e le Motlatsi wa Molaodi e Moholo: Tshehetso le Tlhophiso ya Ditheo Lefapheng la Kopanelo ya Puso le Merero ya Setso.Dipotso: Mof Phumla Williams   Mmuelli wa Kabinete ya Tshwereng MolepoMohala: 083 501 0139Mohla: Labone la 26 Mmesa 2018"
Pehelo ya Kopano ya Kabinete ya la 9 Motsheanong 2018,10 May 2018,https://www.gov.za/speeches/statement-cabinet-meeting-9-may-2018-10-may-2018-0000,https://www.gov.za/st/speeches/pehelo-ya-kopano-ya-kabinete-ya-la-9-motsheanong-2018-10-may-2018-0000,"Kabinete e kopane ka Laboraro la, 9 Motsheanong 2018, Tuynhuys, Motse KapaA. Dintlha tsa Hajwale1. Tlhekefetso e Amanang le Batho ba Bong bo Itseng  (GBV)1.1. Kabinete e boeletsa kgalemo ya yona ya tlhekefetso ya basadi le bana, mme e re kgothaletsa bohle mafapheng a rona a fapaneng hore re nke mehato kgahlano le tlhekefetso ya basadi, bana le ditjhaba tsa Basadi ba ratanang le basadi, Banna ba ratanang le banna, Batho ba ratanang le batho ba bong ka bobedi le Batho ba sa ikamahanyeng le bong ba bona ba tlhaho.1.2. Ke mosebetsi wa moAfrika Borwa e mong le e mong ho ruta ba bang ka ditokelo tsa basadi le bana, le ka mekgwa e fapaneng e teng ho thusa mahlasipa a tlhekefetso.1.3. Kabinete e amohela qeto ya Lekgotla le Phahameng la Gauteng Borwa ya ho ahlolela mmolai ya fumanweng molato Sandile Mantsoe ho hlola dilemo tse 32 tjhankaneng bakeng sa polao ya kgarebe ya hae ya mehleng Karabo Mokoena. Dikgetsi tse ding tse jwalo ka ho fumanwa ha setopo sa Katlego Joja ya dilemo di 10 ho la Mamelodi Bophirima, botjhabela ho Pretoria le polao ya Zolile Khumalo, ke mmelaelwa eo e leng moithuti wa mehleng, Yunivesithing ya Theknoloji ya Mangosuthu ho la Durban, ke sesupo sa mathata a tswellang ho re phepetsa jwalo ka naha. Kabinete e fetisetsa matshediso a yona ho lelapa la Joja le la Khumalo.1.4. Ha mekgatlo ya toka le tshebetso ya molao di shebane le ho netefatsa hore batlodi ba molao ba fumana kotlo tse ba loketseng, rona jwalo ka setjhaba re na le karolo eo re lokelang ho e bapla ho emisa bonokwane bona. MaAfrika Borwa a kgothaletswa ho ikakgela ka setotswana maneneong a tshehetso le ho atolosa tsebo ditjhabeng le makaleng a bona.1.5. Kabinete e kgothaletsa mahlasipa ho tlaleha ditlolo tsena tsa molao tse soto ho ditheo tsa molao, tse tlamehang ho batlisisa ditlaleho tsena tsa GBV le ho nka mehato e tiileng e molaong ho netefatsa hore ba fihlela toka.1.6. Tabeng e fapaneng empa e amanang, Lekgotla le Akaretsang la Matjhaba a Kopaneng (UNGA) le phatlaladitse la 13 Phuptjane e le Letsatsi la Matjhaba la Tsebisahatso ka Boswefe. Letsholo lena le ikemiseditse ho atolosa tsebo mabapi le batho ba phelang le boswefe ba sireleditsweng ka botlalo ke Molaotheo wa Riphaboliki ya Afrika Borwa wa 1996. Ke boikarabello ba maAfrika Borwa ohle ho ithuta le ho ruta ba bang setjhabeng ka boswefe ele ho fedisa ditumelo tse seng nnete le tse fosahetseng. Hona ho tla fokotsa masisapelo ao batho ba nang le boswefe le malapa a bona ba fetang ho ona.2. Qeto ya Difedereishene tsa Mekgatlo ya Matjhaba ya Diatlelete (IAAF)2.1  Kabinete e hlahisitse matshwenyeho a yona mabapi le diketsahalo tse amanang le melawana ya IAAF.2.2 Kabinete e amohela mosebetsi o etswang ke Lefapha la Dipapadi le Boikgathollo la Afrika Borwa, le taba ya hore phanele ya maemo a hodimo ya ditsebi makaleng a amanang a tsa bongaka le molao e se e kopantswe ke lefapha. Phanele ena e tla hlahloba melawana ena ka hloko mme e manolle bopaki ba saense boo IAAF e itshetlehileng ho bona. E tla lekola bopaki bohle bo teng ba dipatlisiso le saense hammoho le dintlha tse amehang tsa boitshwaro le ho sebedisa sephetho ho phephetsa melawana ena diforamong tse loketseng.2.3 Kabinete e kgothaletsa maAfrika Borwa ho tshehetsa diatlelete tsohle tse ka anngwang ke melawana ena mona lapeng le lefatsheng ka bophara.3.  Boemo Leboya Bophirima3.1. Kabinete e ile ya fuwa tlaleho ya Sehlopha sa Tshebetso sa Matona a Mafapha a Kopaneng (IMTT) mabapi le Leboya Bophirima. Tlaleho ena e fane ka mosebetsi wa ho qala o seng o entswe dibekeng tse pedi tse fetileng. Kabinete e kgotsofaditswe ke kgatelopele e entsweng ke IMTT maitekong a yona a ho tlisa botsitso Porofenseng.3.2. IMTT, e etelletsweng pele ke Letona le Kantorong ya Mopresidente, Ngaka Nkosazana Dlamini Zuma, e tla dula e shebane le ditaba tsena tsa Leboya Bophirima. Tlaleho e felletseng mabapi le diphetho tsa mosebetsi ona wa IMTT e tla fanwa ho la Leboya Bophirima bekeng e tlang.4. Foramo ya Moruo wa Lekala la Setjhaba le la Poraefete ya Japane le Afrika4.1. Mopresidente Cyril Ramaphosa o fane ka puo ya sehlooho Foramong ya pele ya Moruo wa Lekala la Setjhaba le la Poraefete ya Japane le Afrika e neng e tshwaretswe Sandton Convention Centre ho tloha ka la 3 ho isa la 4 Motsheanong 2018. Foramo e ne e boetse e tsamaiswa ke Afrika Borwa, hammoho le mmuso wa Japane le Mokgatlo wa Japane wa Kgwebo ya Kantle.Kabinete e amohela boitlamo bo tswellang bo entsweng Kopanong ya Matjhaba ya Tokyo ya Ntshetsopele ya Afrika ho la Nairobi, Kenya ka 2016, moo teng Japane e ileng ya itlama ho fana ka dibilione tse $30  tsa Amerika ho Afrika pakeng tsa 2016 le 2019. Ke dikhamphani tse fetang 100 tsa Japane tse leng teng Afrika.5. Keketso ya Tefiso ya Tshepe le Aluminiamo ke naha ya Amerika5.1. Kabinete e swabisitse ke qeto ya Amerika ya hose behelle Afrika Borwa kathoko tefisong ya ditheko tsa tshepe le aluminiamo.5.2. Mmuso wa Afrika Borwa o tla tswelapele ho bua le ba matleng mmusong wa Amerika ho fumana sephetho se amohelehang ho mahlakore ka bobedi. Kabinete e boetse e kgothaletsa dikgwebo tsa lehae tse rekisang thepa kantle ho naha ho tswelapele ho kopa bareki ba Amerika hore ba etse dikopo tsa dipehellothoko tsa dihlahiswa, kaha dikhamphani tsa Afrika Borwa di rekisa dihlahiswa tse ikgethileng le tse sebeditsweng ka karolo hore di lo sebetswa hape ha di fihla ho la Amerika.6. Tsosoloso ya Diphaka tsa Indasteri6.1. Kabinete e amohela phethelo ya mokgahlelo wa pele wa Phaka ya Indasteri ya Phuthaditjhaba Foreisetata jwalo ka mohato wa bohlokwa tshebetsong ya Lenaneo la Tsosoloso ya Diphaka tsa Indasteri.6.2. Dintlafatso tsa boleng ba R50 milione di tla hohela barekisi ba lehae hore ba thehe dikgwebo tsa bona mona ka lebaka la meaho e ntlafetseng le polokeho.7.  Tsetelo7.1. Kabinete e lebohisa tshebedisanommoho e pakeng tsa Lefapha la Kgwebo le Indasteri (the dti) le Aspen Pharmacare, e ileng ya lebisa ho phatlalatso ya tsetelo ya R1 bilione femeng ya meriana ho la Port Elizabeth Kapa Botjhabela. Khamphani ena ya meriana e unne molemo ho tswa ho Kgohelo ya Lekgetho ya dti 12I ka mokitlane wa lekgetho o ka fihlang ho R209 milione.7.2.    Ho bulwa ha setheo sena ho tla hlahisa mesebetsi e 500 e metjha. Ena ke tsetelo e kgolo e tlo phahamisetsa Afrika Borwa boemong bo botjha ba tlhahiso le ho theha mesebetsi e hlokehang eo naha e e hlokang.8. Ditheko tse Fokotsehileng tsa Datha8.1. Kabinete e amohela melao e metjha e sisintsweng ke Bolaodi bo Ipusang ba Dikgokahanyo ba Aforika Borwa (Icasa) ho ntlafatsa melawana mabapi le datha, SMS le ditshebeletso tsa lentswe.8.2. Diphetoho tsena ke mehato e lebisang ho netefatsa toka kgwebong ya ditheko tsa datha le ho netefatsa hore bareki ha bana lahlehelwa ke datha e sa sebediswang. Patlisiso ya Mmaraka e ntseng e etswa ke Khomishene ya Tlhodisano e tla toboketsa le ho tsepama hodima mehato e eketsehileng, ho netefatsa hore ditheko tsa datha tsa Afrika Borwa di tshehetsa phihlello e eketsehileng ya dijithale le ho re lokisetsa menyetla e thehwang ke Phetoho ya Bone ya Indasteri.9. Lekala la Merafo9.1. Kabinete e momahana le Mopresidente Ramaphosa ho fetiseng maswabi a bona kamora tahlehelo ya maphelo a basebetsi ba merafong, Morafong wa Sibanye-Stillwater s Driefontein haufi le Carletonville ho la West Rand, mme hape e fetisetsa matshediso a yona ho malapa le metswalle ya ba lahlehetsweng. Letona la Dirashwa, Monghadi Gwede Mantashe, o lebelletswe ho emela mmuso tshebeletsong ya bofifi e tlo tshwarwa bekeng ena.9.2.    Kabinete e kgothaletsa lekala la merafo ho potlakisa dipatlisiso tsa lona tse tla re thusa ka bokgoni ba ho fokisa diketsahalo tsa ho reketla ha lefatshe dimmaeneng le ho pholosa maphelo.10. Letlole la Bana la Matjhaba a Kopaneng (UNICEF)10.1. Kabinete hammoho le Mopresidente Ramaphosa ba leboha tshehetso ya UNICEF le tshebedisanommoho ho matlafatseng batjha ba Afrika Borwa.10.2. Mookamedi wa Phethahatso wa UNICEF, Mofumahadi Henrietta Fore, o tshwere kopano ya semmuso ya sediplomate le Mopresitente Ramaphosa ka Mantaha wa la 7 Motsheanong 2018. O ile a hlalosa tlaleho ya UNICEF ya matsholo a Afrika Borwa dibakeng tsa thuto, ntshetsopele ya bokgoni ba mosebetsi le menyetla ya moruo bakeng sa batjha, haholo ba pakeng tsa dilemo tse 10 le 18. UNICEF e ile ya thoholetsa maiteko a Afrika Borwa a ho theha menyetla bakeng sa batjha ho nka karolo ka moruong, mme ya tsebisa hore e ikemiseditse ho thusa dikolo tsa naha ya rona ka phano ya metsi le tlhwekiso.10.3. UNICEF e memme Afrika Borwa ho arolelana ka dipale tsa yona tsa katleho tsa matlafatso ya batjha jwalo ka karolo ya yona letsholo la lefatshe la ho ntlafatsa menyetla bakeng sa batjha   letshwao la nnete la hore maqhama a naha ya rona le UN aa matlafala.B. Diqeto tsa Kabinete1. Kabinete e amohetse Morero wa Tshebetso wa Pholisi ya Diindasteri (IPAP) 2018/19   2020/21. Ena ke pheto ya bo 10 ya morero o tswellang wa ketso o tsamaellanang le disaekele tse latellanang la dilemo tse tharo tsa Moralo wa Tshebediso wa Nako e Mahareng (MTEF).IPAP e lekotsweng botjha e fana ka kgutsufatso ya diphihlello tsa pholisi ya indasteri nakong ya dilemo tse robong tse fetileng. E fana ka manollo ya moruo ya moruo wa matjhaba le lehae o amanang le pholisi ya indasteri, e fana ka kgutsufatso ya diphepetso le dithibelo tsa ho kenngwa tshebetsong ho felletseng ha pholisi ya indasteri, hammoho le merero e meng ya sebaka le nako e fuweng makala a amehang.2. Kabinete e amohetse hore Tumellano ya Dikarolo tse Tharo ya Kgwebo ya Mahala (TFTA) e hlahiswe Palamenteng bakeng sa kamohelo. Tumellano e theha Mmaraka o Tshwanang bakeng sa Afrika e Botjhabela le e Borwa, Setjhaba sa Afrika e Botjhabela le Ntshetsopele ya Dinaha tse ka Borwa ba Aforika (SADC).TFTA ke morero o etellwang pele ke Afrika o tshwayang mohato o matla wa ho hlola nalane ya kontinente ya bokoloniale ya dimmaraka tse nyane tse arohaneng, ka ho kgothaletsa ditsetelo tsa dinaha tsa Afrika le ho hohela tsetelo e eketsehileng e tswang kantle ho sebaka seo sa kgwebo ya mahala.Ka lebaka la diteko tsa tshebedisano ya lebatowa le meruo e tsitsitseng, ho bile le kgolo e matla matseteng a dinaha tsa Afrika pakeng tsa tsona.3. Kabinete e amohetse Tlaleho ya Boraro ya Naha ya Afrika Borwa ya Kgokahanyo hore e nehelanwe ho Kopano ya Moralo wa UN wa Phetoho ya Tlelaemete (UNFCCC).Maikemisetso a mantlha a UNFCCC ke ho fihlella botsitso ba maemo a dikgase tsa ntlo ya dimela sebakeng hore a fihle boemong bo ka thibelang diketsahalo tse kotsi tsa se-anthrophojeniki hore di se kenakenane le sistimi ya tlelaemete.Tlaleho ya Afrika Borwa e na le manollo ya kgatelopele ya yona ho tloha Kgokahanyong ya sethathong ya Naha ho ya ho Kgokahanyo ya Bobedi ya Naha ho latelwa ke Kgokahanyo ya Boraro ya Naha, jwaloka ha e lekotswe botjha ke baamehi ba matjhaba le ba lehae.C. Dibili1. Kabinete e amohetse nehelano ya Bili ya Ntshetsopele ya Botshwasi ba Ditlhapi ya 2018 ho Palamente. Bili ena, e tswang tshekatshekong e felletseng le baamehi bohle lekaleng la botshwasi ba ditlhapi, e ikemiseditse ho ntlafatsa ntshetsopele ya botshwasi ba ditlhapi moruong wa mawatle. Hara tse ding, e fana ka ditlhophiso tsa setsi bakeng sa lekala; e fana ka ditlhoko tsa ho fumana laesense le tumello bakeng sa botshwasi ba ditlhapi le ho thehwa ha dibaka tsa ntshetsopele tsa botshwasi ba ditlhapi.2. Kabinete e amohetse nehelano ya Bili ya Bophelo bo Botle le Polokeho Mosebetsing ya 2018 ho Palamente. Bili ena e fetola Molao wa Bophelo bo Botle le Polokeho Mosebetsing, 1993 (Molao wa 85 wa 1993). Hang ha o amohetswe, Billi e tla netefatsa tshireletso e eketsehileng ya basebetsi mabapi le dikotsi le malwetse mosebetsing.Bili e theha Sistimi e hlalositsweng ka ho hlaka ya Tsamaiso ya Bophelo bo Botle le Polokeho mme e tsamaellana le ditlwaelo tse ntle tsa matjhaba. E boetse e bua ka tekolo e tlamang ya kotsi hore e etswe ke mohiri le morero wa tsamaiso ya kotsi o reretsweng mosebetsing o hlahisitsweng le ho kengwa tshebetsong ho fokotsa pepeso ya bahiruwa ho kotsi.D. Melaetsa1. Ditebohiso1.1. Kabinete e lebohisa Mopresidente Ramaphosa, ya menngweng ke Setheo sa Puso ya Kopano ya Matjhaba ya Basebetsi (ILC) hore ebe badulasetulo hammoho le Khomishene ya Matjhaba ya Bokamoso ba Mosebetsi.1.2. Mopresidente o boetse o menngwe ho bua kopanong eo, e ketekang kopano ya bo 100. Ha a le moo, o tla hopola le ho tlotla dilemo tse lekgolo tsa Mopresidente wa mehleng Nelson Mandela. Kabinete e leboha Sehlopa sa Afrika se setheong sa puso sa Mokgatlo wa Matjhaba wa Basebetsi (ILO) bakeng sa ho etella pele puisano ho la Geneva mme e leboha dipuisano tse tshwerweng ke mokga o busang wa naha mabatoweng a yona a lehae.2. Matshediso2.1.    Kabinete e fetisa matshediso ho lelapa le metswalle ya Letona la mehleng ebile e le la pele la Ditjhelete la Afrika Borwa ya demokrasi, Monghadi Derek Keys, ya bapetseng karolo ya bohlokwahadi phetisong ya Lefapha la Ditjhelete ho ya ho mmuso o kgethilweng ka demokrasi ka 1994.3. Ramadan3.1.Kabinete e fetisa ditakaletso tse molemo ho setjhaba sa maMuslim ha se qala nako ya ho itima bakeng sa kgwedi e halalelang ya Ramadan bekeng e tlang. Nakong ya Ramadan, maMuslim a itima ho tloha ha letsatsi le hlaha ho fihlela ha le dikela, ha ba ntse ba sebedisa nako eo ho tebisa tumelo ya bona.E. Diketsahalo tse Tlang1. Kajeno ka la 10 Motsheanong 2018, Mopresidente Ramaphosa o tla etela Lefapha la Tshireletso le Lefapha la Kopanelo ya Puso le Merero ya Botjhaba (CoGTA), jwalo ka karolo ya maiteko a hae a ho sebetsa mmoho le baetapele ba phahameng ho netefatsa hore mosebetsi wa mmuso o tsamaiswa ka nepo. Ketelo ena ke karolo ya boitlamo ba Mopresidente bo phatlaladitsweng Puong ya hae ya pele ya Boemo ba Naha ka Hlakola 2018 ho etela lefapha ka leng la naha ka tsela ena.2. Motlatsi wa Mopresidente David Mabuza, kajeno la 10 Motsheanong 2018, o tla fana ka puo Lekgotleng la Ntshetsopele ya Basebetsi la Afrika Borwa la bo 3 Emperors Palace, Johannesburg tlasa mookotaba:  Dikamano di tsosolosa mosebetsi le ho ithuta . Kopano ena ya matsatsi a mabedi e tla kopanya baetapele ba bohlokwa indastering, ditsebi tsa tsa basebetsi le barutehi ho sekaseka dintlha tse fapaneng, ho kenyeletswa ditshisinyo tsa ho sebetsana le tlhokeho ya mesebetsi batjheng, le ntshetsopele ya matlafatso le Phetolo ya Bone ya Indasteri.3. Kabinete e boetse e boelletsa memo ho maAfrika Borwa hore a nke karolo diketekelong tsa dilemo tse lekgolo tsa Tata Nelson Mandela le Mama Albertina Sisulu, ba thusitseng ho aha motheo wa demokrasi ya Afrika Borwa e re natefelang kajeno. Komiti ya Mafapa a Fapaneng ya Dilemo tse Lekgolo tsa Nelson Mandela le Dilemo tse Lekgolo tsa Albertina Sisulu e qadile Lenaneo la Naha bekeng ena. Dintlha tsa diketekelo tsena di ka fumanwa webosaeting ya mmuso (www.gov.za), moo diketsahalo/ditlaleho tse ding tse tlang di ka fumanwang le tsona.F. DithonyoDithonyo kaofela di lokela ho netefatswa ka mangolo a thuto le tumello e amehang.1. Mofumahadi Lerato Mataboge jwalo ka moemedi wa dti ho Boto ya Koporasi ya Inshorense ya Mokitlane wa Diyantle SOC Limited.2. Mofumahadi RS Mogaladi jwalo ka Motlatsi wa Molaodi e Moholo: Tshehetso le Kgokahanyo ya Setsi, CoGTA.Dipotso: Mofumahadi Phumla Williams   Mmuelli wa Kabinete ya Tshwereng MokoboboMohala: 083 501 0139"
Pehelo ya Kopano ya Kabinete ya la 23 Motsheanong 2018,24 May 2018,https://www.gov.za/speeches/statement-cabinet-meeting-23-may-2018-24-may-2018-0000,https://www.gov.za/st/speeches/statement-cabinet-meeting-23-may-2018-24-may-2018-0000,"Kabinete e kopane ka Laboraro la, 23 Motsheanong, Tuynhuys, Cape Town.    A. Dintlha tsa Hajwale 1. Tlhekefetso e Amanang le Batho ba Bong bo Itseng (GBV)1.1. Kabinete e kgalema ka matla tlhekefetso ya basadi le bana. Diketsahalo tsa moraorao tsa Nonkululeko Mpanza le Nompumelelo Mhlongo ho la Thokoza, Ekurhuleni; Katlego Joja ho la Mamelodi, Tshwane; Promise Mthembu wa KwaZulu-Natal; le Jabulile Nhlapo, moithuti wa Unisa, di totobatsa boemo bo phahameng ba tlhekefetso bo phepetsang maphelo a basadi le bana ba rona.1.2. Kabinete e fetisa matshediso a yona a tebileng ho malapa le metswalle ya basadi le bana bana. Taba ya tlhekefetso ya basadi le bana e hloka hore bohle re itahlele ka setotswana twantshong ya yona.1.3. Kabinete e tswelapele ho matlafatsa ditsi tsa tshebetso ya molao tekong ya ho emisa GBV. Hara Dibili tse amohetsweng Kabineteng ena ya ho qetela ke Bili ya Phetolo ya Tshebetso ya Tlhekefetso ya 2018, e fetolang Molao wa Tshebetso ya Tlhekefetso, 1977 (Molao wa 51 wa 1977). Bili e tla atolosa lethathamo la ditlolo tsa molao tsa thobalano mabapi le qoso mme, ho leng bohlokwa, e tla dumella dinyewe tse amanang le thobalano hore di ye kapela makgotla le kamora dilemo tse 20. 1.4. Meralo ena e eketsa hodima mehato e meng eo mmuso o seng o e kentse tshebetsong. Ho se ho butswe Ditsi tsa Tlhokomelo tsa Thuthuzela tse 54 naheng ka bophara hore ebe ditsi tsa ditshebeletso tsohle ele ho fokotsa tlhekefetso ya mofuta wa bobedi le ho fokotsa nako e nkwang ho phethela dinyewe tse amanang le thobalano.1.5. Mmuso o se o thehile Makgotla a Tlhekefetso ya Thobalano a 75 ho sebetsana ka kotloloho le ka matla le tlhekefetso kgahlano le basadi. Ho feta moo, Tshebeletso ya Sepolesa ya Aforika Borwa e thehile ditsi tse 1 047 bakeng sa mahlasipa diteisheneng tsa sepolesa naha ka bophara bakeng sa bodulo le thuso ya mahlasipa a GBV.1.6. Beke ya Tshireletso ya Bana e tla tshwarwa ho tloha la 27 Motsheanong ho isa la 2 Phuptjane 2018. Kabinete e ipiletsa ho batswadi, bahlokomedi le setjhaba ho sebetsa mmoho le ditsi tsa molao ho sireletsa bana ba rona. Kabinete e boetse e hlalosa hore ha o belaela hore ngwana wa hao o nyametse, tlalehela seteishene se haufi le wena sa sepolesa.1.7. Re tlameha ho sebetsa mmoho jwalo ka setjhaba se ratang kgotso hape se ikobelang molao ho fedisa ditlolo tsohle tsa molao kgahlano le basadi le bana. Kabinete e ipiletsa ho bohle ba tsebang ka ditlolo dife kapa dife tsa molao kgahlano le bana hore ba letsetse mohala wa mahala wa Childline ho 0800 055 555 kapa wa Crime Stop ho 08600 10111. Haeba o le mosadi ya mathateng, kapa o tseba ka mosadi e mong ya mathateng, nomoro ya mahala ya Setsi sa Taolo sa GBV ke 0800 428 428 kapa (0800 GBV GBV). 1.8. Kabinete e ipiletsa ho rona bohle hore re sebetseng mmoho ho etsa haholwanyane ho thibela tlhekefetso ya basadi le bana, ho tshehetsa mahlasipa a tlhekefetso le ho qosa batlodi bamolao. Ke tshwanelo ya mang kapa mang ho tlaleha batho ba utlwisang bohloko, ba hanyapetsang le ho hlekefetsa basadi le bana hore batlodi ba molao ba tle ba tshwarwe le ho ahlolwa.2. Moruo Kabinete e amohela kgolo e ntle ya khiro ya mesebetsi e 206 000 e bontshitsweng kotareng ya pele ya 2018, ho tswa Patlisisong ya moraorao ya Bahiruwa ya Kotara e ntshitsweng ke Lefapha la Dipalopalo la Aforika Borwa (stats SA). Kgolo ena ya khiro e susumeditswe ke keketseho diindastering tse tsheletseng ho tse 10. Sekgahla sa tlhokeho ya mesebetsi hara batjha, leha ho le jwalo, se ntse se phahame ho 52.4%, ka sekgahla sa monyelo sa 12.2% feela. Kabinete e ipiletsa ho makala ohle a mmuso hore a tswelepele ho sebetsa mmoho ho lwantsha tlhokeho ya mesebetsi hara batjha. Tatelong ya mantswe a reng  Thuma Mina   Roma Nna  e kgothaleditsweng ke Mopresidente Cyril Ramaphosa Puong ya hae ya pele ya Boemo ba Naha ka Hlakola 2018, Kabinete e ipiletsa ho maAforika Borwa ohle, haholo lekala la poraefete, ho thusa ho theha mesebetsi le ho tsetela kahare ho naha hore maAforika Borwa a mangata a tle a hohellwe kahare ho moruo.3. MatlaKabinete e amohetse kgatelopele ya tlhomamiso ya Xina Solar One Projeke ya Matla a Teteyaneng a Letsatsi ho la Kapa Leboya. Ke e nngwe ya Diprojeke tse supileng tsa Matla a Teteyaneng a Letsatsi e tlasa Lenaneo la Kgohelo ya Bahlahisi ba Matla ba Ikemetseng ya Matla a Ntjhafatswang la Lefapha la Eneji.Feme ya Xina Solar One e tla fana ka motlakase o hlwekileng ho Eskom tlasa tumellano ya theko ya matla ya dilemo tse 20. Sena se tla fetolelwa ho malapa a 95 000 a maAforika Borwa a fumanang motlakase o hlwekileng, haholo nakong ya dihora tse sephethephethe. 4. Leboya Bophirima 4.1. Kabinete e amohetse tlaleho ya bobedi ho tswa ho Komite ya Mafapha a Kopaneng (IMC) mabapi le Leboya Bophirima mme e kgotsofetse ka kgatelopele ya ho tlisa botsitso porofenseng eo. 4.2. Kopanong ya yona e fetileng, Kabinete e dumetse hore Leboya Bophirima e bewe tlasa Karolo ya 100 (1) ya Molaotheo wa Riphaboliki ya Aforika Borwa wa 1996. Kabinete e boetse ya eketsa ditho tsa IMC ho kenyeletsa Letona la Thuto ya Motheo; la Tshebeletso ya Mmuso le Taolo; la Bodulo ba Batho; la Ntshetsopele ya Setjhaba; la Bohahlaodi; la Merero ya Tikoloho le la Dipalangwang.4.3. IMC e kopilwe ho etsa mosebetsi o eketsehileng porofenseng le ho eletsa Kabinete hore na ke mafapha a fe a porofense a lokelang ho bewa tlasa Karolo ya (1) (a) (b) ya Molaotheo. 4.4. Ka lebaka la mosebetsi ona, Kabinete e dumetse hore mafapha a mahlano a porofense a bewe tlasa Karolo ya 100 (1) (b): (1) Kantoro ya Tonakgolo; (2) Lefapha la Polokeho ya Setjhaba le Taolo ya Dipalangwang;(3) Lefapha la Thuto ya Motheo le Ntshetsopele ya Dipapadi; (4) Lefapha la Bophelo bo Botle; le (5) Lefapha la Mesebetsi ya Mmuso le Ditsela. Mafapha a mahlano a tlo bewa tlasa karolo ya 100(1) (a):(1) Lefapha la Ditjhelete, Moruo le Ntshetsopele ya Dikgwebo;(2) Lefapha la Mmuso wa Lehae le Bodulo ba Batho; (3) Lefapha la Ntshetsopele ya Mahae, Tikoloho le Temo;(4) Lefapha la Ntshetsopele ya Setjhaba; le (5) Lefapha le Bohahlaudi.Kabinete e dumetse hore puisano e hlokehang e romelwe ho Lekgotla la Naha la Diporofense (NCOP) le hore ho be le dipuisano le baamehi ba loketseng ho la Leboya Bophirima. Mosebetsi wa diphuputso wa Sehlopha sa Toka, Thibelo ya Bosenyi le Tshireletso o lokela ho tswelapele ditabeng tsohle tse hlokang ditsi tsa molao hore di kene dipakeng.5. Dikamano tsa Matjhaba 5.1. Kabinete e tshwetse ka mathe diketso tsa dikgohlano tse soto tse entsweng ke masole a maIsiraele ho thatika ka lediboho la Gaza, tse lebisitseng ho dipolao tsa palo tse kgolo tsa batho. Ka lebaka la mokgwa o hlokang kgethollo o bohale wa tlhaselo ena ya moraorao ya Isiraele, mmuso wa Aforika Borwa o entse qeto ya ho hula Moambasadara Sisa Ngombane ho fihlela ho ba le tsebiso e nngwe. 5.2. Kabinete e ipiletsa ho Sesole sa Tshireletso sa Isiraele ho ikgula ho Gaza Strip le ho emisa ditlhaselo tsa bosenyi le kgatello dibakeng tsa Palestina. Ditlhaselo tsena tsa bona di baka tshitiso ho fumaneng tharollo ya moshwelella ho kgohlano, e lokelang ho tla ka mokgwa wa dinaha tse pedi, ya Palestina le ya Isiraele, hore di phele mmoho ka kgotso. 5.3. Kabinete e boelletsa dipitso tse entsweng ke dinaha tse mmalwa tsa ditho tsa Matjhaba a Kopaneng bakeng sa dipatlisiso tse ikemetseng mabapi le dipolao tsena, ka morero wa ho qosa ba ikarabellang.6. Boshodu ba Makoloi a Tsamaisang Tjhelete (CIT) Kabinete e tshwenyehile haholo ke poelletso ya boshodu ba di-CIT mme e hanana le botlokotsebe bona bo pepeneneng. Re boetse re thoholetsa ditsi tsa molao bakeng sa karabelo e potlakileng ya ho tshwara babelaellwa le ho leboha ditho tsa setjhaba tse thusitseng sepolesa ho tshwara ditlokotsebe tsena. Ditho tsa setjhaba tse ka bang le tlhahisoleseding ya pele ho mona ba kgothaletswa ho kenya letsoho le ho iteanya le ditsi tsa molao.B. Diqeto tsa Kabinete 7. Khansele ya Mopresidente ya Dikgwebo tsa Mmuso (PSEC)Kabinete e amohetse ho thehwa ha PSEC eo modulasetulo wa yona e tla ba Mopresidente Ramaphosa. Melawana ya tshebetso e pharalletseng ke ho busetsa dikgwebo tsa mmuso (di-SOE) maemong a ho ba disebediswa tse loketseng tsa ntshetsopele ya moruo.PSEC e tla fana ka tsamaiso ya sepolotiki le taolo ya moralo. Hara dintlha tseo e tla be e shebane le tsona e tla ba ho matlafatsa moralo wa puso ya di-SOE le ho netefatsa hore merero e itseng e kengwa tshebetsong ho tlisa botsitso ho dikhamphani tsena.Botho ba PSEC bo tla kenyelletsa Matona a amehang, ditsebi, mekgatlo ya basebetsi le ya setjhaba ka kakaretso. Mabitso a ditho tsa PSEC a tla phatlalatswa nakong e tlang. PSEC e tla ahella hodima mosebetsi wa IMC   SOE o thehilweng ka Hlakola 2015, eo modulasetulo wa yona e neng e le Motlatsi wa Mopresidente.8. Kabinete e amohetse Pholisi ya Thepa ya Kelello (IP) ya Riphaboliki ya Aforika Borwa-Mokgahlelo wa 1. Pholisi e kenyelleditse ditlatsetso tse tswang ho dinehelano tsa baamehi le ditlhahiso. E arabela pitso ya Morero wa Ntshetsopele ya Naha (NDP) ya kgatello e eketsehileng ho boiqapelo, tlhahiso e ntlafetseng le patlo e matlafetseng ya moruo o nang le tsebo.Mokgahlelo wa I wa Pholisi ya IP o tlatselletswa hara tse ding ke Molaotheo, NDP, Morero wa Sehlooho wa Meriana ya Naha, Moralo wa Naha wa Pholisi ya Indasteri le dipehelo tse fapaneng tsa Morero wa Ketso wa Pholisi ya Indasteri. E tla sebetsa jwalo ka sesebediswa sa bohlokwa sa pholisi ho ntlafatseng boiqapelo, phetiso ya theknoloji, patlisiso le ntshetsopele, boitlhahiso ba bonono, tshireletso ya bareki, ntshetsopele ya indasteri, haholo kgolong ya moruo.9. Kabinete e dumetse kamohelo ya semmuso ya Tumellano ya Thibelo ya Dibetsa tsa Nyutleleya ke Palamente. Tumellano ena ke sehlohlolo sa letsholo la dibetsa tsa nyutleleya le qadilweng ka 2010. Ke mohato wa moralo o sebakeng sa phediso ya dibetsa tsa nyutleleya le kgohlano ya kgale ho ditshekatsheko tsa ditho tse fapaneng tsa phediso ya dibetsa tsa nyutleleya.Tumellano ena e tsamaellana ka botlalo le melawana ya kgale ya Aforika Borwa, melao ya kahare ho naha le boitlamo ba yona dinaheng tsa matjhaba.10. Kabinete e amohetse Tokiso ya Tumellano ya Tshireletso ya Disebediswa tsa Matheriale wa Nyutleleya, e tlo tekwa Palamenteng. Tumellano ya Tshireletso ya Disebediswa tsa Matheriale wa Nyutleleya ke sona feela sesebediswa se tlamang semolao sa matjhaba sebakeng sa tshireletso ya sesebediswa sa mathereriale wa nyutleleya. Tumellano e fetotsweng ke kgatelopele ya bohlokwa maitekong a matjhaba a ho ntlafatsa tshireletso ya sesebediswa sa dimatheriale tsa nyutleleya le meaho ka ho beha maemo a tshwanang a tshireletso. Hara tse ding, e sireletsa tshireletso ya sesebediswa sa matheriale wa nyutleleya tshebedisong ya ka lapeng, polokelo le tsamaiso, le tshireletso ya dimatheriale tsa nyutleleya le meaho kgahlano le tshenyo ya kaboomo. 11. Kabinete e amohetse ho tshwarwa ka kopanelo ha Kopano ya Matjhaba ya bo 10 ya Ditsi tsa Namolelo tsa Sesole, ke Kantoro ya Monamoledi wa Sesole, e hlophiseditsweng Mphalane 2018. Ena ke ketsahalo ya selemo le selemo e hlophisitsweng ke Setsi sa Taolo ya Demokrasi ya Sesole, e thehilweng Geneva, Switzerland, mme e tla tshwarwa hammoho le Aforika lekgetlo la pele.C. Dibili12. Kabinete e amohetse Bili ya Phetolo ya Merero ya Dikimi tsa Tshebeletso ya Bongaka ya 2018 e tlo hatiswa ho Gazete ya Mmuso hore setjhaba se hlahise maikutlo a sona. Bili ena e fetola Molao wa Merero ya Dikimi tsa Tshebeletso ya Bongaka wa 1998 (Molao wa 131 wa 1998) hore o nyalane le Sengolwa sa ho Lokisetsa Inshorense ya Naha ya Bophelo bo Botle (NHI) le Moralo wa Bili ya Letsete la NHI. Bili hara tse ding, e ikemiseditse ho ntlafatsa taolo ya indasteri ya dikimi tsa tshebeletso ya bongaka le ho nyalanya moralo wa taolo ho diphetoho tse etsahetseng dilemong tse leshome tse fetileng lekaleng lena.Bili ena hape e tla boela e netefatsa hore baphedisuwa ba sireletswa hantle ho feta hape e phahamisa phihlello e betere ho ditjhelete tsa bophelo bo botle ba poraefete. 13. Kabinete e amohetse tsebiso ya Bili ya Phetolo ya Boikarabello ba Mmuso ya 2018 ho Palamente. Bili ena e fetola Molao wa Boikarabello ba Mmuso wa 1957. E kenyeletsa sebopeho sa tefo ya ditleleime tse kgahlano le Mmuso tse hlahileng ka lebaka la kalafo tse fosahetseng tsa batho ke mahlahana a Mmuso. Sena se tla lebisa ho kameho e fokotsehileng ya ditefo tsa sekolokoto ho ditekanyetso tsa dipetlele tsa setjhaba. Diphetolo tsena di tla eketsa disebediswa tsa tjhelete tse fumanehang ho dipetlele tsa porofense ho fana ka ditshebeletso tsa tlhokomelo ya bophelo bo botle. 14. Kabinete e amohetse kgatiso ya Bili ya Naha ya Phetoho ya Tlelaemete ya 2018 hore setjhaba se hlahise maikutlo a sona. Bili ena e dumella nyalanyo ya dipholisi tse susumetsang karabelo ya Aforika Borwa ya phetoho ya tlelaemete. E tla netefatsa phetoho ya naha ho moruo wa khabone e tlase le o sa fetolweng ke tlelaemete habonolo. Ona ke mohato o mong maitekong a Aforika Borwa a ho kenya tshebetsong Pholisi ya Karabelo ya Naha ya Phetoho ya Tlelaemete ho phahamisa ntshetsopele e tswellang le ho kgotsofatsa tokelo ya tikoloho eseng kotsi ho bophelo bo botle le bo iketlileng, jwalo ka ha ho boletswe ho Molaotheo wa rona. 15. Kabinete e amohetse tsebiso ya Bili ya Phetolo ya Mokgwatshebetso wa Botlokotsebe ya 2018, o fetolang Molao wa Mokgwatshebetso wa Botlokotsebe wa 1977 ho Palamente.Bili ya Phetolo e sisintsweng e tla atolosa lenane la ditlolo tsa molao tse amanang le thobalano bakeng sa qoso mme ntlha ya bohlokwa ke hore e dumella hore diqo di kengwe leha ele kamora dilemo tse 20. Diphetoho tsena di phethahatsa kahlolo ya Lekgotla le Phahameng la Gauteng Borwa nyeweng ya Levenstein. Nyewe ena e phatlaladitse ha Karolo ya 18 ya Molao wa Mokgwatshebetso wa Botlokotsebe wa 1977 o sa tsamaisane le Molaotheo mme o sa sebetse moo e leng hore o thibela, maemong ohle, tokelo ya ho qala qoso bakeng sa ditlolo tsohle tsa molao tse amanang le thobalano, ntle le tse boletsweng ho karolo ya 18 (f), (h) le (i) ya Molao ona kamora ho feta ha dilemo tse 20 ho tloha nakong ya ha tlolo ya molao e etsahala.Diphetolo di tla dumella Bookamedi ba Botjthutjhisi ba Naha (NPA) matla a pharaletseng ho feta ho qala diqoso ditlolong tsa molao tse amanang le thobalano ho latela Kgaolo ya 2 ya Molaotheo. D. Diketsahalo tse Tlang 16. Puo ya Selemokgolo sa Letsatsi la Aforika la Nelson Mandela Mopresidente Ramaphosa o tla fana ka Puo ya Selemokgolo sa Letsatsi la Aforika la Nelson Mandela Kopanong ya Tsosoloso ya Aforika, ka la 24 Motsheanong 2018 Setsing sa Dikopano sa Matjhaba sa Inkosi Albert Luthuli, Durban. Ketsahalo ena ke karolo ya diketekelo tsa selemo sohle tsa selemokgolo sa maphelo a Mopresidente wa rona wa pele wa demokrasi, Tata Nelson Rolihlahla Mandela le mohale wa Tokoloho Mama Albertina Nontsikelelo Sisulu, tse ntseng di etsahala ho phatlalla le kontinente le lefatshe.17. Letsatsi la AforikaLetsatsi la Aforika le tshwarwa selemo le selemo ka la 25 Motsheanong kontinenteng ka bophara ho tshwaya ho thehwa ha Mokgatlo wa Kopano ya Aforika ya mehleng   eo hajwale e bitswang Kopano ya Aforika   ka 1963. Ke mokete wa diphaphano tsa Aforika le kgwelletso ya kopano kontinenteng.Aforika Borwa e keteka Letsatsi la Aforika ka mokete wa kgwedi yohle wa Kgwedi ya Aforika ya diketsahalo tsa keteko le thuto, ka melemo ya sepolotiki le ya setjhaba le moruo bakeng sa batho ba Aforika Borwa le Kontinente. Mookotaba wa Kgwedi ya Aforika ke:  Selemo sa Nelson Mandela   Ho aha Aforika e Ntlafetseng le Lefatshe le Ntlafetseng .E. Melaetsa 18. Matshediso Kabinete e fetisitse matshediso a yona ho lelapa le metswalle ya mokaubere wa mehleng wa raditshwantsho hape e le moamohedi wa Taelo ya Naha ya Ikhamanga, Monghadi Sam Nzima, ya neng a sebedisa khamera ya hae ho hlahisa bosoto ba puso ya kgethollo. O tla hopolwa bakeng sa setshwantsho sa hae sa bohlokwa sa Hector Pieterson  ka la 16 Phuptjane 1976, se qobelletseng lefatshe ho lemoha le ho nka mehato kgahlano le puso e soto ya kgethollo. Kabinete e fetisa tlhonamo le matshediso ho lelapa la Ngaka Phillip Nchipi Tabane, ya hlokahetseng kamora ho kula nako e telele ka la 18 Motsheanong 2018. Jwalo ka setho sa motheo sa Malombo Jazzmen, e ne e le e mong wa borammino ba nang le talente ho fetisisa Aforika Borwa. Kabinete e fetisa matshediso ho lelapa le metswalle ya Monghadi Sonwabo Eddie Funde eo e neng e le Moemedi wa mehleng wa Aforika Borwa ho Jeremane hape e le Modulasetulo wa Boto ya Lekgotla la Kgaso la Aforika Borwa (SABC).Kabinete e hloname haholo kamora lefu la banana ba babedi ba banyane ba hlokahetseng kamora ho welwa ke lebota Durban. Re fetisetsa matshediso a rona a tebileng ho malapa a bo bona.19. Ditebohiso Kabinete e thoholetsa Vusumuzi Ndlovu ya tlileng boemong ba bosupa dikgaung tsa Sephehi sa Motjha sa S. Pellegrino tsa 2018 tse etsahetseng haufinyane ho la Milan. Boiphihlelo ba hae bo entse Aforika Borwa motlotlo.Kabinete e lebohisa mampudi ya sa tswa rweswa mohope wa tlholo wa Federeishene ya Matjhaba ya Ditebele (IBF)  Mokgatlo wa Lefatshe wa Ditebele (WBA) wa Super le Ring Magazine ba boima ba lesiba bo tlase Hekkie ""Hexecutioner"" Budler, ya bileng moAforika Borwa wa pele wa ho tshwara dikgau tse pedi tse kgolo tsa lefatshe ka nako e le nngwe kamora ho hapa dikgau tsa IBF le WBA tsa boima ba lesiba bo tlase.F. DithonyoDithonyo kaofela di lokela ho netefatswa ka mangolo a thuto le tumello e amehang.20. Mofumahadi Boitumelo Mosako jwalo ka Mohlanka e Moholo wa tsa Ditjhelete (CFO) Bankeng ya Ntshetsopele ya Dinaha tsa Borwa ba Aforika (DBSA). 21. Balaodi bao eseng ba phethahatso ba Boto ya Banka ya Ntshetsopele ya Mobu le Temo:a. Monghadi Mabotha Arthur Moloto (o thontswe botjha hape ke Modulasetulo);b. Mofumadi Dudu Hlatshwayo (o thontswe botjha hape ke Motlatsi wa Modulasetulo);c. Mofumahadi Susan Ann Lund (o thontswe botjha);d. Mofumahadi Matome Sydney Makgoba; lee. Ngaka Steven Thomas Cornelius.22. Boto ya Bohahlaudi ba Aforika Borwa:a. Ngaka Tanya Ethel Abrahamse (o thontswe botjha);b. Monghadi Enver Duminy (o thontswe botjha);c. Mofumadi Michelle Julie Constant (o thontswe botjha);d. Monghadi Thebeetsile Ikalafeng (o thontswe botjha);e. Monghadi Yacoob Abba Omar (o thontswe botjha);f. Monghadi Monwabisi Peter Fandeso (Modulasetulo);g. Mofumahadi Pamela Bulelwa Yako;h. Mofumahadi Kathleen Elizabeth Rivett-Carnac;i. Mofumahadi Dawn Elizabeth Robertson;j. Monghadi Ravi Nadasen;k. Mofumahadi Lindiwe Sangweni-Siddo;l. Monghadi Mohamed Baba; lem. Mofumahadi Nomzamo Bhengu (moemedi wa Lefapha la Bohahlaudi).23. Monghadi Dinizulu Kumalo Percival Sechemane jwalo ka Mohlanka e Moholo wa Phethahatso  (CEO) ya Rand Water.24. Leqwetha (Ngaka) Seswantsho Godfrey Lebeya jwalo ka Hlooho ya Naha ya Bolaodi ba Dipatlisiso tsa Botlokotsebe bo Phahameng.25. Monghadi Goodman Ntandazo Vimba jwalo ka CEO ya Ejente ya Tshehetso ya Meaho ya Masepala Lefapheng la Kopanelo ya Puso le Merero ya Botjhaba.26. Monghadi Lindokuhle Cedric Mkhumane jwalo ka Molaodikakaretso: Ntshetsopele ya Dikgwebo le Boitshebeletso, Lefapheng la Ntshepele ya Dikgwebo tse Nyane.27. Monghadi Phakamani Hadebe jwalo ka Molaodi Phethahatso wa Sehlopha sa Eskom Holdings SOC Ltd (Eskom) le setho (Molaodi wa Phethahatso) wa Boto.28. Balaodi bao eseng ba phethahatso ho Boto ya South African Express:a. Mofumahadi Mmakeaya Magoro Tryphosa Ramano (Modulasetulo);b. Monghadi Ronald Ozzy Lamola;c. Monghadi Thulani Matiki Norman Kgomo;d. Mofumahdi Thandiwe January-McLean;e. Monghadi Kugan Harikrishna Thaver;f. Monghadi Bongisiwe Mpondo;g. Mofumahadi Hlengiwe Thandeka Makhathini;h. Ngaka Thabi Leoka;i. Monghadi Ahmed Ismail Bassa; lej. Monghadi Trevor Abrahams (o thontswe botjha).29. Balaodi bao eseng ba phethahatso ho Boto ya Transnet:a. Monghadi Popo Molefe (Modulasetulo);b. Mofumahadi Mpho Emily Letlape;c.  Monghadi Louis Leon von Zeuner;d. Mofumahadi Ursula Nobulali Fikelepi;e. Mofumahadi Dimakatso Catherine Matshoga;f. Mofumahadi Ramasela Joyce Ganda;g. Profesara Edward Christian Kieswetter;h. Monghadi Aluwani Percy Ramabulana;i. Ngaka Fholisani Sydney Mufamadi;j. Mofumahadi Vivien McMenamin;k. Leqwetha Oupa Motaung; lel. Mofumahadi Gratitude Ramaphaka.Dipotso:Mofumahadi Phumla WilliamsMmuelli wa Kabinete ya Tshwereng Mokobobo Mohala: 083 501 0139"
Pehelo ya Kopano ya Kabinete ya la 6 Phuptjane 2018,8 Jun 2018,https://www.gov.za/speeches/statement-cabinet-meeting-6-june-2018-8-jun-2018-0000,https://www.gov.za/st/speeches/pehelo-ya-kopano-ya-kabinete-ya-la-6-phuptjane-2018-8-jun-2018-0000,"Kabinete e kopane ka Laboraro la 6 Phuptjane 2018, Meahong ya Kopano, Pretoria.A. Dintlha tsa Hajwale1.  MoruoKabinete e lemohile phokotseho ya 2,2% ho Dihlahiswa Tsohle tsa Naha (GDP) kotareng ya pele ya 2018. Lefapha la Dipalopalo la Afrika Borwa (StatsSA) le ntshitse dipalo bekeng ena. Diindasteri tsa temo, dimmaene le tlhahiso di kentse letsoho phokolong ena kotareng ya pele. Kabinete e laetse Sehlopha sa Matona a Moruo hore a kopane ka potlako ho sekaseka mehato ya ho ya pele mabapi le dipalo tsena.Diphetho tsa GDP di totobatsa tlhokeho ya hore makala ohle a naha a sebetse mmoho ho tshehetsa moruo wa lehae wa Afrika Borwa. Makala a kgwebo le tshebetso a hloka ho tswelapele ho sebetsa le mmuso ho tshehetsa matsholo a jwalo ka Morero wa Dintlha tse Robong ho tsosolosa kgolo ya moruo le ho theha mesebetsi e hlokwang haholoholo. E nngwe ya ditshiya tsa yona tsa mantlha ke Morero wa Tshebetso wa Pholisi ya Diindasteri (IPAP), e tsepameng hodima ho eketsa tlhahiso, theho ya mesebetsi le direkisetswa-ntle. Kabinete e na le tshepo ya hore IPAP e tla thusa ho hodisa lekala la rona la indasteri le moruo.Hamorao selemong sena, mmuso o tla tshwara Kopano ya Matjhaba ya Tsetelo ho hlahisa Afrika Borwa jwalo ka sebaka sa tsetelo. Sepheo sa ketsahalo ena ke ho sebeletsa ho hlahisa R1,2 trilione ka matsete a matjha dilemong tse hlano tse tlang, e leng se tlang ho ba le kgahlamelo ya bohlokwa ho kgolo ya moruo le theho ya mesebetsi.2. MatseteKabinete e amohela tlhomamiso ya feme ya maemo a lefatshe e etsang dihlahiswa tsa theknoloji ya tlhahisoleseding le dikgokahanyo ho la East London, Kapa Botjhabela ka la 5 Phuptjane 2018 ya Yekani Manufacturing, e leng khamphani ya batho ba batsho feela. Letsete lena la R1 bilione le tla theha mesebetsi e 1 000 e metjha ya maemo kahodima palo ya basebetsi ba sentse ba le teng ba 450, bao boholo e leng batjha le basadi.Letsete lena le unne molemo ho tswa ho bobedi Letsholo la Sebaka se Kgethehileng sa Moruo le Morero wa Boraindasteri ba Batho ba Batsho (BIS).BIS e bone ha Lefapha la Kgwebisano le Indasteri (dti) le dumela phano ya tshehetso ya dihlapiso ho boraindasteri ba batho ba batsho ba 103 nakong ya dilemo tse pedi tse fetileng tsa ditjhelete. Dikhamphani tse 48 le tsona di fuwe tshehetso ya phihlello ya mmaraka, mme tse robedi tsa tsona di Kapa Botjhabela.3. Mokgolo o Tlase wa Naha (NMW)Kabinete e amohela kamohelo ya Bili ya NMW ke Seboka sa Naha (NA). E leboha baamehi bohle Lekgotleng la Ntshetsopele ya Moruo wa Naha le Tshebetso bakeng sa mosebetsi wa bona ho fihlelleng tumellano ena. Hona ho qala tshebetso e tla kwala sekgeo sa mokgolo, haholo bakeng sa batho ba kgolang tjhelete e nyane. Ke basebetsi ba ka bang 6,4 milione Afrika Borwa ba tla una molemo hang ha Bili e fetotswe molao. Leha ho le jwalo, Kabinete e ananela hore ho ntse ho hlokahala mosebetsi o eketsehileng ho kwala sekgeo sa diphapano tsa mekgolo tse ntseng di le teng naheng ena.Bili jwale e tla romelwa ho Lekgotla la Naha la Diprofense (NCOP) bakeng sa tumellano pele Mopresidente a e tekenela ho ba molao.4. Ditshebeletso tsa motheoKabinete e thabetse diphetho tsa Sensase e Seng ya Ditjhelete ya Dimasepala ya 2017 e ntshitsweng ke StatsSA. Diphetho di bontsha hore bareki ba bangata ho feta ba fumane ditshebeletso tsa mahala tsa motheo tse jwalo ka motlakase, metsi le tlhwekiso ka 2017 ha ho bapiswa le ka 2016. Mmuso o ntse o ikemiseditse ho fana ka ditshebeletso tsa motheo tsa letsatsi le letsatsi ho baahi ba ona bohle, haholo batho ba kojwana di mahetleng. Projeke ya moraorao e amanang le metsi ke Projeke ya Metsi ya Mhlathuze ya R96 milione ho la Richards Bay, KwaZulu-Natal, e tla fana ka metsi a phallang ho malapa a fetang 6 000.5. Ditshekatsheko tsa mekgolo tsa Tshebeletso ya SetjhabaKabinete e fumane tlaleho ho tswa ho Letona la Tshebeletso ya Mmuso le Taolo (DPSA) mabapi le ditshekatsheko tsa mekgolo tsa Tshebeletso ya Mmuso. Kabinete e leboha boitlamo ba baamehi bohle ya ho fumana tharollo e nang le kgotso e ka bang molemo ho bohle ba nkileng karolo. Kabinete e tiisa boitlamo ba mmuso ba ho sebetsa ka botlalo le basebetsi ho fihlela tharollo e amohelehang ho bohle ba amehang.6. Ditjhelete tsa dithuso tsa setjhabaKabinete e netefaletsa bajalefa bohle ba ditjhelete tsa dithuso tsa setjhaba hore mmuso o tla tswelapele ho fana ka tshebeletso ena ya bohlokwa, jwalo ka ha e laetswe ke Molaotheo wa Riphaboliki ya Afrika Borwa wa 1996. Dithuso tsa setjhaba di tla tswelapele ho lefshwa mme tshebetso ya ho isa karete ya hao ya hajwale ya Lekala la Tshireletso ya Setjhaba la Aforika Borwa (SASSA) hore o fumane e ntjha e tla tswelapele ho fihlela qetellong ya Loetse 2018.Tshebedisanommoho e pakeng tsa SASSA le Kantoro ya Poso ya Afrika Borwa (SAPO) e hlahisa diphetho tse ntle ka ha bajalefa ba bangata ba ntse ba tla ho tla fetola dikarete tsa bona esale ho tloha ka Motsheanong 2018.Kabinete e kgothaletsa ditjhaba ho se natse melaetsa e mekgutshwane ya morao tjena e laelang bajalefa ba ditjhelete tsa dithuso tsa setjhaba hore ba ingodise botjha hore ba qobe ho se lefuwe. Melaetsa e tjena e ferekanyang e batla ho tlisa pherekano hara batho ba sotlehileng le ho sitisa mmuso ho netefatsa hore dithuso tsa setjhaba di lefuwa bajalefa ntle le bothata.7. Leboya BophirimaKabinete e amohetse tlaleho ya boraro ya kgatelopele ho tswa ho Sehlopha sa Tshebetso sa Matona a Mafapha a Kopaneng (IMTT) mabapi le Leboya Bophirima. Kabinete e kgotsofetse ka kgatelopele e entsweng ho kenya tshebetsong Karolo ya 100(1) (a) le (b) e ntshitsweng ho mafapaha a porofense ya Leboya Bophirima. Ho boetse ho amohetswe hore IMTT ho tloha jwale e tla tlalehela Kabinete hanngwe ka kgwedi ho dumella dihlopha tse romilweng porofenseng ho tswelapele ka mosebetsi.Kabinete e tsheheditse ketelo ho la Leboya Bophirima ka la 7 Phuptjane 2018 ho tlalehela Phethahatso ya Leboya Bophirima, Ketsamelao ya Porofense le bahlakisi ba tswang kantle ba ikarabellang bakeng sa porofense.8. Matsholo a boipelaetsoKabinete e tshwela ka mathe matsholo a boipelaetso a dibakeng tse fapaneng kahare ho naha, mme e hlonamisitswe ke diketso tsa bosenyi le ditshoso tsa bakudi le moifo wa basebetsi Sepetleleng sa Thuto sa Johannesburg sa Charlotte Maxeke. Baipelaetsi ba sebedisang tokelo ya bona ya ho ipelaetsa ba lokela ho etsa jwalo ntle le ho hatakela ditokelo tsa ba bang, haholo batho ba leng mathateng. Ha ho pelaelo efe kapa efe e fanang ka toka ya ho etsa bosenyi le boitshwaro ba ho tshosetsa batho ba bang bo bonweng bekeng e fetileng.9. Polokeho le tshireletsehoKabinete e amohela le ho tshehetsa  morero wa keno dipakeng wa botsitso  ke Tshebeletso ya Afrika Borwa ya Sepolesa (SAPS), e tla sebetsa mmoho le maAfrika Borwa ho leka ho etsa ditjhaba tsa rona di bolokehe. Ponahalo e phahameng ya diofisiri tsa sepolesa tse apereng yunifomo tse tsamayang ka maoto le ka makoloi   se tsheheditswe ke lekala la moyeng la SAPS, ditshebetso tse tswellang tsa ho thibela le ho batla, dithibelo tsa mebila le dipatlo tse sa kgathaleng bakeng sa dinokwane tse tsejwang   di tla nka mehato e meholo ho netefatsa hore batho ba naha ya rona ba bolokehile ebile ba ikutlwa ba bolokehile.Ditjhaba di kgothaletswa ho fana ka tlhahisoleseding e mabapi le polokeho ya bona ho seteishene sa lehae sa sepolesa kapa ho letsetsa nomoro ya mahala ya Crime Stop: 08600 10111. Kabinete e ipiletsa ho ditho tsa setjhaba ho sebedisa mohala wa Crime Stop ka boikarabello. Tlhekefetso ya tshebeletso ena e ka ama mohala wa nnete wa tshohanyetso o ka beng o pholositse bophelo ba motho.10. Kgwedi ya BatjhaKabinete e kgothaletsa maAfrika Borwa ohle ho bapala karolo ya bona mananeong le diprojekeng tsa matlafatso ya batjha nakong ya Kgwedi ya Batjha ka Phuptjane. Selemo sena ke sa dilemo tse lekgolo tsa Tata Nelson Rolihlahla Mandela le Mama Albertina Nontsikelelo Sisulu mme Kgwedi ya Batjha ya 2018 e kenyelleditswe tlasa mookotaba wa:  Phela nalane: Ho isa ho batjha ba matlafatseng ntlheng tsa botjhaba le moruo .Ba kgothaditswe ke bahale ba bona ba mehleng, batjha ba hloka ho matlafatswa hore ba bapale karolo e matla ho feta ho ntshetsepeleng ditjhaba tsa bo bona ka maikemisetso a ho sebetsa mmoho ho ntshetsa Afrika Borwa pele. Mmuso o sebetsa ka thata ho netefatsa hore batjha ba kgona ho fihlella mananeo a mangata a mmuso a tshehetso le thuto a ka ntlafatsang bonkakarolo ba bona moruong.11. Dihlahlobo tsa mathomo le tsa mahareng a kotaraKabinete e ipiletsa ho batswadi le bahlokomedi ho tshehetsa, haholo kamoo ho kgonehang, bana ba ngolang dihlahlobo tsa mathomo le tsa mahareng a kotara tse ngolwang naha ka bophara.Kabinete e leboha ka mofuthu mosebetsi wa bohlokwa oo matitjhere ba o bapalang ho bopa bokamoso ba baetapele ba rona ba kamoso ha ba ntse ba theha ditikoloho tse kgothatsang hape tse bolokehileng bakeng sa bana ba rona hore ba ithute. Re boetse re kgothaletsa baithuti bohle ho tswelapele ho ithuta le ho leka ho sebetsa hantle kamoo ba kgonang.Kabinete e boetse e amohela pulo-botjha ya dikolo dibakeng tse fapaneng tsa Leboya Bophirima, ho kenyeletswa Koster le Rustenburg. Sena se tla kamora dibeke tsa boipelaetso le ditshitiso tsa ho ruta le ho ithuta dibakeng tseo. Kabinete e kgothalletsa batswadi, baithuti le matitjhere ho sebetsa mmoho ho leka ho buseletsa nako e lahlehileng le ho itlama ka botlalo ho mananeo a ho ba kgemisa le nako.12. Komello le molloKabinete e hopotsa maAfrika Borwa hore naha e ntse e le kahara komello. Afrika Borwa ke e nngwe ya dinaha tse ommeng ho fetisisa tse 30 lefatsheng mme dipula tse tlase ho feta tlwaelo di mpefaditse boemo. Batho bohle ba lokela ho tswelapele ho sebetsa mmoho le mmuso ho boloka metsi ele ho netefatsa hore hona le phepelo e lekaneng bakeng sa bohle.Ha re kena sehleng sa mariha, Kabinete e lemosa ditjhaba ho ba hlokolosi le ho feta ho thibela mello ya mekhukhu le dihlathe. Mmuso o tswelapele ho sebetsa le ditjhaba ho phahamisa mehato ya polokeho nakong ena eo ka yona batho ba bangata ba sebedisang mefuta e mengata ya dibeso le motjheso hore ba dule ba futhumetse.13. Saense le TheknolojiKabinete e ananela dintshetsopele tsa astroloji mafelong a beke e sa tswa feta moo bora-astronomi tshebetsong mmoho le Patlisiso ya Catalina Sky ho la Arizona, USA, ba utullotseng asteroete e nyane (2018 LA) haufi le tsela ya Kgwedi, mme eo dihora hamorao e ileng ya batla e wela Lefatsheng.Phatloho e latelang moo e rometseng maqhubu a modumo o tlase (infrasound) a betseha sebakeng a ile a utlwa ke selokodi sa infrasound Afrika Borwa, e neng e rometswe jwalo ka karolo ya Sistimi ya Matjhaba ya Bodisa ya Tumellano e Phethahetseng ya Thibelo ya Diteko tsa Nyutleleya.Sena se totobatsa bokgoni bo holang ba dipatlisiso tsa morao tjena tsa sebakeng ba ho utulla diasteroete tse tobileng Lefatshe le bokgoni ba Afrika Borwa bo tsejwang lefatsheng lohle.B. Diqeto tsa Kabinete14. Kabinete e amohetse nehelano ya tlaleho ya 2016/17 ya tshebetso ya Lenaneo la Tsiane ya Lekgetho la Dipatlisiso le Ntshetsopele (R&D) ho Palamente. Lenaneo lena la ditsiane le dumelletse dikhamphani hore di atolose dipotefoliyo tsa tsona tsa R&D, ho hlahisa thepa ya kelello le ho theha dihlahiswa tse ntjha. Lenaneo la ditsiane, le tsebisitsweng ka Pudungwana 2006, le kengwa tshebetsong ke Lefapha la Saense le Thekenoloji hammoho le Tshebeletso ya Lekgetho ya Afrika Borwa le Lefapha la Matlotlo a Setjhaba.Ho tloha ka Hlakubele 2016 ho isa Hlakola 2017, ke kakaretso ya dikopo tsa ditsiane tsa lekgetho tse 153 tse amohetsweng ho tswa dikhamphaning tse 117, tseo ho tsona tse 58 di neng di etsa dikopo lekgetlo la pele. Dikopo ene e le tsa diprojeke tse 571 tsa R&D tsa boleng bo hakanyetswang ho R3,6 bilione. Kabinete e thabiswa ke kgolo ya palo ya dikhamphani tse tsetelang ho R&D mme e tswelapele ho ipiletsa ho kgwebo ho tsetela haholo ho R&D, e dulang ele tshiya ya bohlokwa ya maiteko a rona a ho hodisa moruo.15. Kabinete e amohetse ho hatiswa ha patlisiso ya 2016/17 e mabapi le phano ya ditjhelete tsa mmuso bakeng sa Mesebetsi ya Saense le Thekenoloji. Selemo le selemo patlisiso eo e disa tshebetso ya lekala la saense le thekenoloji, le tlatsetso ya lona ho kgolo le ntshetsopele ya Afrika Borwa. Kabinete e lemohile hore phokotseho ya ditjhelete e lebisitse ho kgolo e butle ya tshebediso ya ditjhelete ya R&D mafapheng a fapaneng.16. Kabinete e amohetse Moralo wa Pholisi ya Netefatso ya Ditshebeletso tsa Kgeloso Afrika Borwa o lekotsweng botjha. Moralo wa pholisi o thehilwe ka 2010 ho latela Molao wa Toka ya Bana, 2008 (Molao wa 75 wa 2008). Tshebetso ya tekolo-botjha e batla ho netefatsa hore bafani ba tshebeletso ya kgeloso le mananeo a kgeloso ka dinako tsohle a latela maemo a mathomo. Dikgaolo tse tshelela di fetotswe ho ntlafatsa boleng le maemo a ditshebeletso tse fuwang bana ba fumanweng ba le kgahlano le molao.17. Kabinete e amohetse Moralo wa Kopano ya Lebatowa bakeng sa Thibelo ya Pepeso ho Ditjhefu (Biosafety) le ho kengwa ha yona tshebetsong. Phuputso ya ditshebetso tsa sebayoloji (Biotechnology) e lemohuwa jwalo ka mokganni wa bohlokwa wa kgolo ya moruo mme ke sesebediswa se seholo twantshong ya tlala le bofuma, haholo dinaheng tse tswelang pele.Moralo ona o tla thusa kgwebo ya dinaha tsa Afrika ka botsona le ho ntlafatsa tlhodisano ya lebatowa dimmarakeng tsa lefatshe. E tla ntlafatsa tshebedisanommoho ya Afrika Borwa kahara lebatowa la Afrika.C. Dibili18. Kabinete e amohetse Bili ya Inshorense ya Naha ya Bophelo bo Botle (NHI) ya 2018 e tlo hatiswa ho Gazete ya Mmuso bakeng sa maikutlo a setjhaba. Bili e batla ho theha Letsete la NHI ya Afrika Borwa, jwalo ka setsi sa setjhaba, ele ho fana ka phihlello e tswellang ya bohle ya bophelo bo botle e seng theko e hodimo mme ele ya maemo a hodimo. E boetse e hlalosa diketso, matla le mesebetsi ya yona.Bili e fana ka moralo bakeng sa theko e matla ya ditshebeletso tsa tlhokomelo ya bophelo bo botle ke letsete sebakeng sa basebedisi le ho theha metjha bakeng sa tshebediso e nang le tekano, e sebetsang hape e potlakileng ya disebediswa tsa letsete ho kgotsofatsa ditlhoko tsa bophelo bo botle ba basebedisi. Letona la Bophelo bo Botle bekeng e tlang le tla fana ka tlaleho e felletseng ya boraditaba ho hlalosa Bili ena.19. Kabinete e amohetse tsebiso ya Bili ya Phetolo ya Melao ya Saense le Thekenoloji ya 2017 ho Palamente. Bili ena e nyalanya dipehelo tse laolang ditshebetso le puso ya ditheo tsa setjhaba tse itlalehang ho Letona la Saense le Thekenoloji. Sena se tla netefatsa boteng ba tshwano ditlhokong tsohle tse hlokang ho kgotsofatswa le ditshebetso tse lokelang ho latelwa.D. Diketsahalo tse Tlang20. Kopano ya Sehlopha sa Dinaha tse Supa (G7)Kabinete e amohela memo ya Afrika Borwa ya ho ba teng Kopanong e tlang ya G7 ho la Canada. Afrika Borwa e nkile karolo kopanong ena dilemong tse supileng tse fetileng mme memo ena ke sesupo sa tshepo e ntjhafetseng ho moruo wa Afrika Borwa.Mmuso wa rona o tla leka ho sebedisa monyetla oo ho mema boramatsete ho kenya tjhelete moruong wa rona. Matsete aa hlokeha bakeng sa kgolo ya moruo le theho ya mesebetsi ka sekgahla se tla fokotsa maemo a hajwale a tlhokeho ya mesebetsi haholo.21. Ketsahalo ya Ketekelo ya Dilemo tse 125 tsa Afrika Borwa le IndiaJwalo ka karolo ya diketekelo tsa dilemo tse lekgolo tsa Nelson Mandela le Albertina Sisulu, Kabinete e amohela sehopotso ka la 7 Phuptjane 2018 sa ho ntshwa ha Mahatma Gandhi tereneng Seteisheneng sa Pietermaritzburg dilemong tse 125 tse fetileng. Ketsahalo ena e ile ya qholotsa tumelo ya Gandhi ya Satyagraha (ho bua nnete ka matla o sa lwane), e bileng le kgahlamelo e matla ho boetapele ba rona ba dipolotiki mme ya kenya letsoho ho twanelo ya rona ya tokoloho.22. Ketelo ya Naha ya Riphaboliki ya Demokrasi ya Saharawi ArabMopresidente Cyril Ramaphosa o amohetse mphato wa hae wa Riphaboliki ya Demokrasi ya Saharawi Arab, Brahim Ghali, ka la 4 Phuptjane 2018 nakong ya Ketelo ya Naha naheng ena.Kabinete e hlahisa kemo-nngwe le batho ba Saharawi ntweng ya bona ya boipuso mme e ipiletsa ho metse ya matjhaba ho fana ka tshehetso e hlokehang ho batho ba Saharawi.E. Melaetsa23. Matshediso23.1. Kabinete e ema le Mopresidente Ramaphosa ho romela matshediso a tebileng ho ba malapa le metswalle ya bashemane ba bahlano ba hlokahalletseng mollong o bohale lehaeng la mekhukhu la Masiya ho la Philippi, Motse Kapa.Mollo o boetse o tlositse baahi ba 30 matlong a bona mekhukhung moo. Mmuso o sebetsa ka thata ho netefatsa hore hona le bodulo, polokeho le boiketlo bakeng sa maAfrika Borwa ohle.24. Ditebohiso24.1. Kabinete e lakaletsa mokaubere wa African National Congress (ANC) Baba Andrew Mokete Mlangeni ditakaletso tse mofuthu tsa letsatsi la tswalo la hae le fetileng. Baba Mlangeni o ketekile letsatsi la hae la tswalo la bo 93 ka Laboraro la, 6 Phuptjane 2018. E ne e le e mong wa ba pele ba ho romelwa kantle ho Afrika Borwa bakeng sa thupello ya sesole mme kamora ho tshwarwa ha a kgutla, o ile a fumanwa a le molato mme a ahlolelwa ho hlola bophelo ba hae bohle tjhankaneng ya Sehlekehleke sa Robben.24.2 Kabinete e lebohisa moakgela bolo e potlakileng Kagiso  KG  Rabada, ya hlahelletseng ka mahetla Dikgaung tsa Kerikete Afrika Borwa tse neng di tshwaretswe Sandton, Gauteng haufinyane. O ile a ananelwa ka dikgau tse tsheletseng, ho kenyeletswa dikgau tsa Rakirekete wa Selemo le Sebapadi sa Dibapadi sa Selemo. Ebile selemo se makatsang bakeng sa Rabada ya ntseng a le motjha, eo hara diphihlello tse ding tsa hae, a nyolohetseng maemong a 1 bakeng sa ho bowla lefatsheng ho kirekete ya dipapadi tsa Teko. Hajwale ke ena monki wa diwikete ya etellang pele bakeng sa 2018 mme o boetse ho maemong a bo 7 ho kirekete ya Matjhaba ya Letsatsi le le Leng.24.3. Kabinete e amohela ho kgethwa hwa Siya Kolisi jwalo ka mokaptene wa pele wa sehlopha sa di-Springbok bakeng sa serise ya dipapadi tse tharo kgahlano le England. Re na le tshepo ya hore o tla etsa Afrika Borwa ebe motlotlo jwalo ka mokaptene wa rona, mme o tla kgothatsa ba bang ka diketso tsa hae le boetapele ka lebaleng la dipapadi le kantle ho lona.24.4 Kabinete e amohela peho ya Letona la Ditjhelete Nhlanhla Nene jwalo ka Modulasetulo wa Boto ya Batsamaisi ya Banka e Ntjha ya Ntshetsopele (NDB). NDB ke banka ya ntshetsopele ya dinaha tse ngata e thehilweng ke Brazil, Russia, India, China le Afrika Borwa (BRICS) ka 2014. E laetswe ho tsamaisa disebediswa bakeng sa diprojeke tsa meaho le ntshetsopele e tswellang ho BRICS le meruo e meng e hlahang le dinaha tse holang, ho tlatsetsa maiteko a ditsi tsa dinaha tse ngata le tsa mabatowa a ditjhelete bakeng sa kgolo ya lefatshe le ntshetsopele.F. DithonyoDithonyo kaofela di lokela ho netefatswa ka mangolo a thuto le tumello e amehang.25. Ho thongwa botjhwa ha Monghadi Ebrahim Mohamed jwalo ka Mokhomishenara wa Khomishene ya Naha ya Bareki.26. Boto ya Sistimi ya Naha ya Afrika Borwa ya Netefatso:a.    Mofumahatsana Fezile Flip Wetes;b.    Monghadi Lulama Lloyd Mayedwa;c.    Monghadi Tom Tshitangano;d.    Monghadi Samuel Mlangeni;e.    Mofumahatsana Lerato Herriette Mothae;f.    Ngaka Matshwenyego Sarah Mohlala;g.    Mofumahatsana Patricia Lindi Tlou; leh.    Mofumahatsana Anna-Marie Lotter (o thontswe botjha jwalo ka moemedi wa dti).27. Setsi sa Naha sa Boemo ba Lehodimo sa Afrika Borwa (NMISA):a.    Monghadi Ndwakhulu Samuel Mukhufhi (o thontswe botjha jwalo ka Mohlanka e Moholo wa Phethahatso).28.    Ditho tseo eseng tsa phethahatso tsa Boto ya NMISA:b.    Monghadi Molelekoa Petrus Mohlomi;c.    Monghadi Odirile Welcome Dingoko;d.    Mofumahatsana Bavelile Gloria Hlongwa;e.    Mofumahatsana Nobom Gcinashe Mfabana;f.    Mofumahatsana Lindie Lankalebalelo;g.    Mofumahatsana Jabu Vuyiswa Mogadime (o thontswe botjha); leh.    Ngaka Tshengedzeni Demana (moemedi wa dti).29.    Ho thongwa botjha ha Monghadi Rakesh Garach jwalo ka Modulasetulo eo Eseng wa Phethahatso wa Boto ya Botsamaisi ya Letsete la Naha la Matlafatso.30.    Boto ya Afrika Borwa ya Mokgatlo wa Inshorense ya Dikotsi tse Ikgethileng:a.    Monghadi Norman Tinyiko Baloyi (Mookamedi eo Eseng wa Phethahatso le Modulasetulo);b.    Mofumahatsana Priscilla Onkgodisitse Mokonyane (Mookamedi eo Eseng wa Phethahatso le Motlatsi wa Modulasetulo);c.    Mofumahatsana Bajabulile Luthuli (Mookamedi wa Phethahatso); led.    Monghadi Christiaan Johannes van Dyk (Mookamedi eo Eseng wa Phethahatso).Dipotso: Mofumahadi Phumla Williams   Mmuelli wa Kabinete ya Tshwereng MokoboboMohala: 083 501 0139 "
Pehelo ya Kopano ya Kabinete ya la 20 Phuptjane 2018 ,21 Jun 2018,https://www.gov.za/speeches/statement-cabinet-meeting-20-june-2018-21-jun-2018-0000,https://www.gov.za/st/speeches/statement-cabinet-meeting-20-june-2018-21-jun-2018-0000,"Kabinete e kopane ka Laboraro, 20 Phuptjane 2018, Union Buildings, Pretoria.A. Dintlha tsa Hajwale1. Lekgotla la Tshireletso la Dinaha tsa Matjhaba tse Kopaneng (UNSC)1.1. Kabinete e fetisetsa kananelo ho ditho tsa Dinaha tsa Matjhaba tse Kopaneng (UN) tse ileng tsa tshehetsa Afrika Borwa ka mokgwa o hlollang hore e sebetse e le setho se eseng sa moshwelellaho UNSC themeng ya 2019 ho fihlela 2020.1.2. Kgetho ena e tla ka mora tharollo ntle le kganyetso ya ho bitsa kopano ya Seboka sa Matjhaba sa Kgotso tlotleng ya Mopresidente wa mehleng Nelson Rolihlahla Mandela ka Loetse 2018, seo e leng selemo sa mongwahakgolo sa ntate wa mothei wa Afrika Borwa. Botho ba rona ho UNSC bo ikemiseditse ho tlotla lefa la Madiba.1.3. Afrika Borwa e tla sebedisa botho ba yona ho qhobela pele dintho tse leng bohlokwa tsa Ajenda 2063 ya Mokgatlo wa dinaha tsa Afrika, eo e leng moralo wa lewa la phetoho ya kontinente dilemong tse 50 tse tlang.2. Therisano ka mekgolo ya Eskom 2.1. Kabinete e amohetse bonamodi bo entsweng ke Letona la Dikgwebo tsa Setjhaba Pravin Gordhan ka ditherisano tsa meputso qhabang e dipakeng tsa botsamaisi ba Eskom le mekgatlo ya basebetsi.Phano ya motlakasi ke e nngwe ya dintho tse bohlokwa ho hodiseng moruo wa rona le ho theha mesebetsi e meng e mengata.2.2. Kabinete e ipiletsa ho mekga yohle hore e sebetse ka potlako ho rarolla ditherisano tsa keketso ya meputso molemong wa botsitso le paballeho ya moru wa naha.3. Boipelaetso mmileng e meholo3.1. Kabinete e seholla ho kwalwa ha mmila e meholo e mmalwa ha mmamorao tjena ke baipelaetsi dikarolong tse itseng tsa naha. Mmila e meholo ke karolo e bohlokwa haholo ya meralo ya metheo ya dipalangwang e tshehetsang tsamaiso ya thepa le ditshebeletso tsa makala a mefutafuta a moruo. Molaotheo wa demokrasi ya rona o nehelana ka dipolatefomo moo batho ba ka hlahisang dintlha tsa bona ntle le ho baka ditshitiso di fe kapa di fe. 3.2. Diketso tsa tlolo ya molao tsa leqhoko le ditshitiso ha di tlo mamellwa mme Kabinete e ipeletsa ho bahlanka ba ikamahantshang le tsa molao ho nka mehato e tshwanetseng, ho ya ka meedi ya Molaotheo wa Rephaboliki ya Afrika Borwa ya 1996, ho netefatsa hore batlodi ba molao ba fumantshwa kotlo.B. Diqeto tsa Kabinete4. Beke ya Tsebiso ya Lenaneo la Tshebetso4.1. Kabinete e ile ya tsebiswa ka ditlaleho tsa kgatelopele ya tshebetso ya nako ya ho tloha ka la 1 Mphalane 2017 ho fihlela ka la 30 Hlakubela 2018tse etsahalang ha bedi selemong. Kabinete e ananetse kgatelopele e entsweng boholong ba diphethwaneng tse bohlokwa mme e ile ya dumella bonamodi bo sisintsweng ho tse ding tsa dikarolo tse bontshitseng kgatelopele e nyenyana. Dihlopha tsohle di tla tshwara seboka sa ditaba ho manolla kgatelopele le dikarolo tse hlokang bonamodi. 4.2. GCIS e tla hokahanya sehlopha sa diboka tsa ditaba le ho phahlalatsa lenanetsamaiso ho www.gov.za ha nako e ntse e tsamaya.5. Tsebiso ka ditherisano tsa merafong5.1. Kabinete e ile ya tsebiswa ke Letona la Mehlodi ya Dirashwa Gwede Mantashe kopanong ya matsatsi a mabedi e neng e tshwerwe ka Hlakubele 2018 le balekane ba emetsweng ke mekgatlo ya bahwebi le mekgatlo ya basebetsi Balakane bohle ba dumelane ka tlhokeho ya ho matlafatsa dipuisano tsa setjhaba lekaleng la merafo le ho hlwaha bonamodi bo bohlokwa bo hlokehang ho netefatsa hore lekala la merafo le behwe tseleng e kenyeletsang le e baballang kgolo. 5.2. Balekane bana ba ile ba boela ba tswella ho bontshahatsa phokotseho kotareng e fetileng ttlhahisong ya merafo ha mmoho le ditlwaelo tse kenyeletsang tse amanang le botsetedi merafong, tlhahiso le mesebetsi. Ba ile ba dumelana ka tlhokeho ya ho ba le pono e tshwanang lekaleng la merafo, le ho dumella hape ditheoholetso le ho tshehetsana dipakeng tsa phetoho le tlhodisano.5.3. Kabinete ile  ya boela e tsebiswa ka dihlopha tse pedi tsa baamehiba mmalwa tse thehetsweng ho phethela Tjhata ya Merafong. Ha ho se ho phethetswe theriso ya tsamaiso ya tshebetso, tjhata e tla hlahiswa ka pela Kabinete ho kengwa molaong la ho qetela. 6. Moralo wa Nakwana wa Ditekanyeto tsa Naha (Pampari ya Thomo)6.1. Kabinete e dumeletse ho ntshwa ha Moralo wa Bohlokwa wa Ditekanyetso mabapi le Ditekanyetso tsa 2019 le dinako tsa ho phethela Moralo wa Bohlokwa wa Ditekanyetso mabapi le Ditekanyetso tsa 2020.6.2. Moralo o sisinya hore mananeo a Ditekanyetso tsa 2019 a tla dumella mmuso ho sebetsana le diphephetso tse tharo tsa bofuma, tlhokeho ya mesebetsi le tlhokeho ya tekatekano disebedisweng tse teng.7. Matla 7.1 Kabinete e dumeletse boikarabelo ba Kgulo le Tlhekiso ya disebediswa bo kenyeleditsweng Moralong wa nako e fetileng wa Mafelo a sa Tlholeng a Sebediswa a Nutleleya (Boemo ba 1) le mafelong a sebediswang ha jwale (Boemo ba 2) setsheng sa Phelindaba. Boikarabelo bona bo hlahiswa dibukeng tsa Khoporeshine ya Matla a Nutleleya ya Afrika Borwa. Kabinete e dumetse hore tsamaiso ya tshebetso e tlameha ho iswa pele ho ya ka ditherisano le Lefapha la Matlotlo a Naha.C. Diketsahalo tse tlang 8. Dipuisano tsa Foramu ya Moruo wa Lefatshe (WEF)8.1. Mopresidente Cyril Ramaphosa o tla tshwara Dipuisanotsa WEF Hoteleng ya Park Hyatt Rosebank ka la 28 Phuptjane 2018 ka tlasa mokotaba:   Ho bopa Ntjhafatso ya Moruo wa Afrika Borwa - karolo ya Kgwebo. Ketsahalo ena e tla tlisa baselehae le baditjhaba ba ka bang 100 mmoho mme le basebetsi ba Mmuso wa Afrika Borwa ba tla buisana ka menyetla ya botsetedi le bolekane. 8.2. Ho kopana le setjhaba sa kgwebo sa WEF ke selelekela sa Seboka sa Botsetedi sa mmuso se reretsweng ha mmamorao selemong sena, seo se ikemiseditseng ho bokeletsa botsetedi bo ka fihlang ho US$100 bilione dilemong tse hlano.9. Seboka sa Mokgatlo wa Taolo ya Thepa ya dinaha tse ka Borwa ba Aforika (SACU)9.1. Mopresidente Ramaphosa o tla etelapele barumuwa ba tla yang Sebokeng sa SACU se tla tshwarwa ka la 29 Phuptjane 2018 Botswana. Mopresidente o tla sebedisa kopano ena ho kopana le Mongodi wa Dinaha tse Tswelang pele tsa Aforika e ka Borwa (SADC) ho buisana ka ho phethahatsa mananeo a lebatowa.9.2. Jwalo ka Modulasetulo wa SADC, Afrika Borwa e ntse e tswella ho tshehetsa nyalano ya mabatowa a batsika SACU le SADC, le ho hlola ntshetsopeleng le nyalahanyo ya diindasteri mabatoweng ka ditsela tse nang le bokgoni tse mmalwa.10. Seboka sa Institjhute ya Metsi ya Afrika Borwa (WISA)10.1.  Seboka le Pontshahatso tsa selemo le selemo tsa WISA 2018 di tla tshwarwa ka la 24 ho fihlela ka la 27 Phuptjane 2018 Motse Kapa. Lebatowa la dinaha tse Borwa ba Aforika le tobane le tlhokeho ya botsitso le hoba kotsing ha bobebe ho tse amanang le phano ya metsi, le dikarolo tse ding tse ngata tsa Aforika Borwa di bile le maemo a komello ka nako e telele.10.2. Seboka se lebeletswe hore se tla hohela barumuwa ba 2 000 ba tla buisanang ka mekgwa e tla netefatsa katleho ya Sepheo sa Phethahatso ya Ntshetsopele sa UN sa nomoro ya botshelela, se shebaneng le ho neerehelana ka metsi a hlwekileng le tsamaiso ya dikgwerekgwere ho bohle ka 2030.D. Melaetsa11. MatshedisoKabinete e fetisetsa matshediso a yona ho tswa botebong ba pelo ho:11.1. Lelapa le metswalle ya Mohlomphehi Sibusiso Radebe, Setho sa African National Congress Palamenteng ho tswa Mpumalanga, a ileng a bolawa nakong ya maiteko a ho kwetelwa ha sepalangwang sa hae Gauteng. Mohlomphehi Radebe o tla hopolwa e le moitseki wa batjha ya sebeditseng ka thata ho ntlafatsa maphelo a maAfrika Borwa. 11.2. Lelapa le metswalle ya Mme Joyce Mashamba, eo ka nako ya lefu la hae e neng e le Setho sa Lekgotla la Phethahatso (MEC) ya Temothuo Limpopo. Molwanedi enwa wa tokoloho wa mehleng o sebeditse e le MEC dipotefoliong tsa provense tse fapaneng ho tloha mafubeng a demokrasi. 11.3. Lelapa le metswalle ya Monghadi Billy Modise, eo e neng e le Hlooho ya Lekala la Taolo ya Boitshwaro Mmusong le ho abelwa Kgao ya Naha ya Luthuli. O tsebahala haholo ka mosebetsi wa hae wa ho aha mokgatlo o kgahlano le mmuso wa kgethollo ka mmala dinaheng tsa Yuropa ka bo1960. 11.4. Malapa le metswalle ya basebetsi ba bararo ba merafo ba hlokahetseng Morafong wa Sibanye-Stillwater s Kloof Ikamva pela Westonaria, Gauteng mme e ipiletsa ho baamehi lekaleng ho tswella ho potlakisa tshireletseho merafong ya rona.11.5. Setjhaba sa Amampondo ka ho hlokahala ha Mme Motswadi wa Morena wa ha jwale wa Amampondo aseNyandeni, Mofumahadi Fikelephi  Bongolethu  Ndamase.11.6. Lelapa le metswalle ya Monghadi Ismail Bassa le Monghadi Sayaad Hitig, ba ileng ba bolawa nakong ya tlhaselo ntlong ya thapelo ya Mamoseleme Malmesbury, Kapa Bophirima.12. DitebohisoKabinete e fetisetsa molaetsa wa diteboho ho ba latelang: 12.1.  Ngaka Robert Gess, mofuputsi ya ka sehlohoong wa moAfrika Borwa dithutong tsa diphedi tsa mawatleng tsa Devonian le diphoofolo tse nang le lesapo la mokokotlo tsa mehleng kapa ditlhapi tsa sekgalekgale le diphoofolo tse maoto a mane tsa mehleng. O sibollotse se ho dumelwang e le fosele e dilemo tse dimilione tse 360. Maloko a mabedi a matjha, a bitswang Tutusius le Umzantsia,ke diphoofolo tse nang le lesapo la mokokotlo tse maoto a mane tsa pelepele ho tswa dilemong tse dimilione tse 70 kgale kwana. Tshibollo ena e boela e tiisa sebaka sa rona jwalo ka moetapele wa lefatshe ho tsa saense le diphuphutso. 12.2. Bongumusa Mthembu ka ho tshireletsa kgao ya hae ya Comrades Marathon le Ann Ashworth ka ho hlola lebelo lena la basadi. Kabinete e boela e lebohisa Xolani Luvuno ka maikemisetso le phehello ya hae ho phethela lebelo lena ka dikroko tsa hae. 12.3. Ngaka Siyabonga Cwele, Letona la Lefapha la Dikaho tsa Motheo tsa Dikgokahanyo le Ditshebeletso tsa Poso, ka mora ho kgethwa e le modulasetulo wa Mokgatlo wa Matjhaba wa Sathalaete ya Dikaho tsa Motheo tsa Dikgokahanyo (ITSO). Afrika Borwa e dula setulong sa ITSO lekgetlo la pele mme e tla tshwara maemo ano dilemo tse pedi. Naha e tla sebedisa bodulasetulo ba yona ho qhobela pele thahasello ya kontinente ya Afrka le dinaha tse holang mekgatlong ya dihlopha tsa ditho.Dipotso:MmePhumla Williams   Mmueli wa Kabinete wa nakwanaMohala: 083 501 0139"
Pehelo ya Kopano ya Kabinete ya 4 Phupu 2018,5 Jul 2018,https://www.gov.za/speeches/statement-cabinet-meeting-4-july-2018-5-jul-2018-0000,https://www.gov.za/st/speeches/pehelo-ya-kopano-ya-kabinete-ya-4-phupu-2018-5-jul-2018-0000,"Kabinete e kopane ka Laboraro, 4 Phupu 2018, Union Buildings, Pretoria.A. Dintlha tsa Ha jwale1. Kgwedi ya MandelaKabinete e mema maAfrika Borwa ohle  Ho ba Lefa la kamoso  ha re  atamela Letsatsi la Matjhaba la Nelson Mandela ka la 18 Phupu 2018. Dinaha tsa Matjhaba tse Kopaneng (UN) di ile tsa ananela letsatsi lena, le dumellang maAfrika Borwa le setjhaba sa lefatshe lohle ho tlotla Mopresidente wa rona wa mehleng eo e leng kgalala, Nelson Rolihlahla Mandela.Mmuso o phatlaladitse Phupu ho ba Kgwedi ya Mandela, e leng kgwedi ya letsatsi la hae la tswalo. Jwalo ka karolo ya keteko ya ngwahakgolo makala a fapaneng a qadile ka matsholo a mmalwa a honehelana ka tlhompho ho mosebetsi le lefa la Madiba. Ka Labohlano, ho tla nehelwa ka tlhompho e ikgethileng ka tse neng di mo ngongorehisa ka mesebetsi le basebetsi ba banyenyane, ha letsholo la Wear South Africa, ka kopanelo le Nelson Mandela Foundation (NMF), le Mokgatlo wa Basebetsi wa Afrika Borwa wa Diphahlo le Masela a lohilweng, lethakgola Sekipa sa Nelson Mandela, Durban.Sekipa sena se entsweng mona naheng se fumaneha mabenkeleng a thekiso a itlhommeng pele mme diphahello tse tswang dithekisong tsa sona di tla iswa ho NMF ho ba letlole la mesebetsi e tswellang ho ikamahantsha le pono le bophelo ba hae. Letona la Ntshetsopele ya Moruo, Monghadi Ebrahim Patel, o tla nehelana ka puo ho ba memuweng kemeding ya mmuso. Kabinete e susumetsa maAfrika Borwa ohle ho tshehetsa letsholo la Ho Reka Dintho tse Entsweng Naheng le ho apara diphahlo tse entsweng ka naheng ka motlotlo.Kabinete e mema batho bohle ho ba karolo ya mohato wa phethoho. Ka ho sebedisana mmoho jwalo ka setjhaba se kopaneng, se hlokang kgethollo ya mmala le kgethollo ya bong, re ka kgona ho hlokomela lefa la Madiba. Kabinete e mema maAfrika Borwa ohle ho nehelana ka metsotso e 67 ya nako ya bona ka la 18 Phupu kabelong ya ho tlisa phethoho maphelong a ba hlokang.2. LetseteKabinete e ananela ho kenyeletswa ha Old Mutual haufinyana dimarakeng tsa stoko JSE. Kenyeletso ena ka khamphaning e nang le maraka wa khapitale ya US$10 bilione (R130 bilione) e bontshahatsa boitshepo bo boholo Afrika Borwa le dimarakeng tsa ditjhelete tsa ka naheng.Kabinete e ananela hore ho kenyeletsa Old Mutual dimarakeng tsa stoko Afrika Borwa ho e kgutlisetsametsong ya yona ya Afrika mme e fedisa le nako ya yona jwaloka sehlopha sa ditshebeletso tsa ditjhelete mane London. Boitlamo ba Old Mutual ba ho theha letlole la R500 milione ho phahamisa ntshetsopele ya moruo wa selehae, haholoholo ho dikgwebo tse thuthuhang, tsa batho-batsho, bo tla matlafatsa maiteko a naha a ho aha moruo o kenyeletsang bohle. Re mema dikhamphani tse ding tse lekaleng la ditjhelete ho ntshetsapele matlole a disebediswa tsa ntshetsopele a tshwanang le lena ka ho buisana le mmuso.Dipuisano tsa Foramo ya Moruo wa Lefatshe ka Letsete haufinyana di ile tsa bontshahatsa bokgoni ba Afrika Borwa jwalo ka sebaka se tla eketsang letsete le letjha. Ho ne ho tlile barumuwa ba bangata ba basebetsi ba phethahatso ba difeme tsa ka naheng le tsa matjhabeng Dipuisanong, ba ileng ba buisana le Mopresidente Cyril Ramaphosa le barumuwa ba Matona a Kabinete. Dipuisano di ile tsa thusa ho hlwaya meralo ya ho eketsa maemo a letsete mme ke kgato e bohlokwa Sebokeng sa Letsete se tla bitswang ke Mopresidente hamorao selemong sena.3. Kamoho ya MobuKabinete e ananela ho qalwa ha tsamaiso ya hoba le seabo ha setjhaba tsamaisong ya Palamente ya ho hlahloba Karolo ya 25 ya Molaotheo wa Rephaboliki ya Afrika Borwa wa 1996, e dumellang kamoho ya mobu ntle le ditlhapiso. Palamente e hlwahile Komiti ya Tlhatlhobo ya Molaotheo ho tshwara dipitso tsa setjhaba naha ka bophara ka mora ho fetisa tshitshinyo ya kamoho ya mobu ntle le ditlhapiso. Dipitso tsena tsa setjhaba di tla nka sebaka diporofenseng tsohle tse robong ho fihlela ka Phato 2018.Kabinete e mema bohle ba nang le kgahleho ho ba le seabo ka tsela e kgotsitseng dipitsong tsena mme eipiletsa ho setjhaba hore se be le mamello ka dinako tsohle ha ho hlahiswa maikutlo a fapanyetsang a bona, e le ho netefatsa hore bohle ba fumana monyetla wa ho ba le seabo dipitsong.Kabinete e boela e supisane ka dingongoreho tse hlahisitsweng ke baetapele ba setso ka ditaba tsa mobu. Ka hoo, Kabinete e kgethile sehlopha sa Matona se tla kopana le baetapele ba setso ho buisana le ho batla tharollo e tla tlisang kutlwano dintlheng tse ba ngongorehisang. Letona la Mmuso wa Lefapha la Kopanelo ya Puso le Merero ya Botjhaba (COGTA), Ngaka Zweli Mkhize, ke seepapitso mme o tshehetswa ke Letona Senzeni Zokwana wa Temothuo, Meru le Botshwasi ba Ditlhapi, Letona Maite Nkoana-Mashabane wa Ntshetsopele ya Mahaeng le Kabobotjha ya Mobu le Letona Nomvula Mokonyane wa Dikgokahano.4. Sehla sa LekgethoKabinete e kgothaletsa balefi ba lekgetho ho romela diforomo tsa bona tsa ho lefa lekgetho tsa selemo le selemo sehleng sena sa lekgetho sa 2017/18, se qadileng ka la 1 Phupu 2018. Pokeletso ya kuno le tlhopiso e nepahetseng di netefatsa matla a mmuso a ho laola kuno, le ho romela diforomo tse nepahetseng nako e sa le teng ho netefatsa hore balefi ba lekgetho ba kgona ho ikamahantsha le melao ya lekgetho. Kuno ya lekgetho e thusa mmuso ho ba le matlole a diprojeke tsa naha a sebedisetswang diphano tsa ditshebeletso le mananeo a mang a ntshetsopele ya moruo wa setjhaba.5. Keketseho ya theko ya peteroloKabinete e eleletswe keketseho ya mafura haufinyana, e latelang keketseho ya theko e nngwe hape e bileng teng kgwedi e fetileng. Keketseho e nngweya theko ya mafura e tla boela e lebeletswe kgweding e tlang. Theko ya dinominetha ya Dolara ya Oli ya Brent Crude e ntse e hahlamela ditheko tsa peterolo, disile le parafini ka kakaretso. Sekgahla sa phaphanyetso sa kharensi ya rona ho dolara ya US se theohile ka phesente e le nngwe ho tloha ka Motsheanong selemong sena.Diphethoho tsena tse iphethang, tse qetellang ka theko e dulang e fetoha, di na le kgahlamelo e mpe bareking, haholoholo ba futsanehileng. Keketseho ya ditheko tsa peterolo e ama ditjeho tsa dipalangwang le ditheko tsa dijo ka kotloloho, haholoholo ditjeho tsa dijo tse jewang kgafetsa le meriana.Kabinete e netefaletsa maAfrika Borwa hore mmuso o leka ka hohle ho fokotsa diphephetso tse tobaneng le setjhaba se futsanehileng. Lefapha la matlole a mmuso wa naha le kgethile phanele ya ditho tse robong tsa ditsebi ho hlahloba lenane la ha jwale la Lekgetho le Kenyeleditsweng ditjehong tsa dintho tse se nang sekgahla sa lekgetho tse bopilweng ka dijo tsa motheo tse 19 ha jwale. Mopresidente Ramaphosa o eteletsepele sehlopha, se nang le baemedi ho tswa mmusong le lekaleng la poraefete bobedi, ho hohela batsetedi ba bangata naheng e le ho hodisa moruo wa rona le ho theha mesebetsi e hlokehang haholo, haholoholo molemong wa batjhaba ba sa sebetseng.Kabinete e ipiletsa ho lekala la poraefete ho thusetsa, ka ho diehisa ho fetisetsa kgahlamelo ya ditheko tsa mafura bareking. Sena se tla thusa haholo ho tshireletsa bafutsana, bao e leng hore ba tla angwa ka kotloloho ke ho fetoha ha ditheko. Ho hodisa moruo wa rona ho tla thusa haholo tsitsisong ya moruo wa rona. Kabinete e boela e ipiletsa ho lekala la poraefete ho sebedisana mmoho le mmuso molemong wa maAfrika Borwa ohle a amehileng, haholoholo bafutsana.6. Tefo ya matlole a setjhabaKabinete e ile ya tsebiswa ke Letona la Ntshetsopele ya Setjhaba, Mme Susan Shabangu, ka ditiehiso tse phatlaletseng tsa haufinyana shejulung sa tefo ya matlole a setjhaba ho ba unang molemo. Kabinete e ananela hore matlole a mmuso ke mokgwa wa ho iphedisa ho boholo ba ditho tse hlokolosi tsa setjhaba sa rona mme ka hoo e maswabi haholo ka tshitiso ena.Letona Shabangu o netefaleditse Kabinete hore mathata a setekgeniki a manyane a bileng teng a bakilwe ke ho tlosa ditefo mokgwatshebetsong wa kgale ho ya ho Kemeding ya Tshireletso ya Setjhaba ya Afrika Borwa/mokgwatshebetso wa Poso ya Afrika Borwa. O ile a netefaletsa Kabinete hore boholo ba batho ba unang molemong ona ba neng ba amehile ba se ba lefuwe. Mothathing, dihlopha tse itetseng di ntse di sebetsa ka thata ho tsitsisa mekgwatshebetso e le ho thibela ho iphetha ha ditiehiso tse jwalo nakong e tlang.7. Dipatlisiso tsa Bophelo bo botleKabinete e amohela ho lokollwa ha tlaleho ya nakwana kajeno ke Lekgotla la Dipatlisiso tsa Maraka wa Tlhodisano indastering ya tlhokomelo ya bophelo bo botle ya proraefete. Modulasetulo wa dipatlisiso ke Moahlodi e Moholo wa mehleng Sandile Ngcobo mme o se a utlwile bopaki dilemong tse tharo tse fetileng ho tswa bathong ba mmalwa ba nang le seabo. Tlaleho ya nakwana e tla bulelwa maikutlo a setjhaba nakong ya dikgwedi tse pedi. Tlaleho e phethetsweng e tla iswa ho Letona la Ntshetsopele ya Moruo mafellong a 2018 mme e tla tekwa Palamenteng.8. Phatlalatso ya KhartoumKabinete e amohela tumellano ya ho emisa ntwa sa rori dipakeng tsa Mopresidente Salva Kiir wa Sudan Borwa le Riek Machar, le ho tekena Phatlalatso ya Khartoum. Sena se phahamisa tshepo ka tumellano ya ho fedisa ntwa e utlwisang bohloko ya naha ya bona.Phatlalatso e totobatsa hore tlhophiso ya ho emisa ntwa e kenyeletsa hoikgula, karohanyo ya dihlopha tse atomelaneng, ho ikgula ha masole atswang dinaheng tse fapaneng, ho bula diphatjhisi tsa dithuso tsa botho tsa nakwana le ho lokolla batshwaruwa ba ntwa le ba dipolotiki. Tumellano e boela e dumella ditho tsa Mokgatlo wa dinaha tsa Afrika (AU) le Bolaodi ba Pusokopanelo Ntshetsopeleng ho beha ditho tse tla okamela kemisong ya ntwa.Kabinete e kgothaletsa mekgatlo yohle ho sebedisana mmoho ho netefatsa hore ho emisa ntwa ho tla isa ho fediseng ntwa sa rori le ho netefatsa ho kgutlisa kgotso le ntshetsopele moruong wa Sudan Borwa.9. Sebaka sa Kgwebisano ya Mahala Kontinenteng ya Afrika (AfCFTA)Kabinete e amohela ho tekenwa ha tumellano  ya AfCFTA le AU ke naha ya Afrika Borwa . Ho tekenwa hona ha tumellano ke Afrika Borwa ho phahamisetsa dipalo tsa dinaha tse seng di tekenne ho tse 49.AfCFTA e isa kontinente haufi le ho theha sebaka se seholoholo lefatsheng sa kgwebisano ya mahala. Ho lebeletswe hore sena se tla tswela dinaha tsohle tsa kontinente melemo e meholo ya moruo wa setjhaba.Ho ya ka UN, ho lebeletswe hore AfCFTA e tla matlafatsa kgwebisano ya Afrika ya ka hare ka 53%, ka ho fedisa lekgetho la ho reka ka ntle le ditshitiso tse thibelang ho reka dihlahiswa tsa ka ntle. Tumellano ena e na le bokgoni bo tshepisang ho theheng maraka wa Afrika wa batho ba fetang 1.2 bilione le moruo o boleng ba US$2.5 trilione.Letona la Kgwebisano le Indasteri, Ngaka Rob Davies,o tla qala ka mokgwatshebetso wa ho fumana tumellano e ananetsweng ke Palamente.10. Ajenda ya AfrikaKabinete e amohela Seboka sabo6 sa Mokgatlo wa Taolo ya Thepa ya dinaha tse ka Borwa ba Afrika (SACU) se ileng sa tshwarwa ka la 29 Phuptjane 2018 Botswana, mme ho ne ho ile Mopresidente Ramaphosa. Seboka se ile sa hatella bohlokwa ba ajenda ya nyalanyo lebatoweng e tla phahamisa nyalanyo ya moruo, diindastering le phapantsho ya moruo wa meruo ya SACU.Mopresidente Ramaphosa o ile a boela a etelapele barumuwa ho ya Rephaboliking ya Semoseleme ya Mauritania, Kopanong e Tlwaelehileng ya bo31 ya Seboka sa Dihlooho tsa Naha le Mmuso tsa AU. Seboka se ile sa nka sebaka ho tloha ka 1 ho fihlela 2 Phuptjane tlasa mookotaba:  Re hlola Ntwa e kgahlano le Bobodu: Tsela e Mokoka Phethohong ya Afrika . Se tlisitse monyetla o ikgethileng wa ho hlahloba le ho tobana le diphephetso tse amanang le twantsho ya bobodu Afrika.Ha jwale, Mopresidente Ramaphosa o sa tshwarane le Leeto la Semmuso la ketelo ka wa mphato wa hae wa Ghana, Nana Addo Dankwa Akufo-Addo, ho tloha ka 4 ho fihlela 5 Phupu 2018, ho tswella ho matlafatsa dikamano mahlakoreng a dipakeng tsa dinaha tsena ka bobedi. Afrika Borwa le Ghana di tswella ho natefelwa ke dikamano tse matla tse matlafaditsweng ke kopanelo ya nalane ya setswalle le boitshematlelo. Tshebedisanommoho ya Kgwebisano le Letsete dipakeng tsa dinaha ka bobedi di kenyeletsa merafo, thekiso, inshorense, saense le theknoloji, dipalangwang, bohahlaudi, ho banka, dikgokahano tsa mehala, kahong, ditshebeletso, frentjhaeseng, tlhahisong, botshwasing ba ditlhapi, bobapatsi, bofofisi, le matla.B. Diqeto tsa Kabinete11. Kabinete e tjhaetse monwana mohopolo wa pampiri le moralo wa Letsatsi la Naha le Kgwedi ya Basadi ka Phato 2018. Mookotaba wa selemong sena ke  Dilemo tse 100 tsa Albertina Sisulu: Basadi ba Kopane ho Isa Afrika Borwa Pele . Lenaneo la selemo sena le etsahala hong le dingwahakgolo tse tharo tsa tswalo ya Tata Nelson Mandela, Mama Albertina Sisulu le ho thehwa ha Mokgatlo wa Basadi ba Batsho.Diketsahalo tsa Kgwedi ya Basadi di tla hlophisa setjhaba le ho aha dikamano tse tla nkang qeto ya ho shebana le dintlha tse ka sehlohlolong tse tobaneng le basadi le bananyana, haholoholo dikgoka tsa bong, matlafatso ya basadi moruong, phumantsho ya mobu, ditlwaelo tse kotsi le dintlha tse ding tse lekaleng ho ya ka Morero wa Ntshetsopele ya Naha (NDP) le boitlamo ba Afrika Borwa matjhabeng. Letona le Kantorong ya Mopresidente le ikarabelang Basading, Mme Bathabile Dlamini, o tla phahlolla lenaneo le feletseng hamorao.C. DiBili12.  Kabinete e tjhaetse monwana pehelo ya Bili ya Tlhomathiso ya Ho Betjha ya 2018 Palamenteng. Bili e se e fetisitswe dipuisanong le setjhaba le bohle ba nang le seabo ba amehang.Bili e tla nehelana ka bonamodi ho betjheng ka elektroniki, bobapatsing ba ho betjha le sebakeng sa meaho ya ho betjha. E boela e kenya Molaodi wa Ho Betjha wa Naha (NGR) sebakeng sa Lekgotla la Ho Betjha la Naha la ha jwale. E sebedisana le balaodi ba diporofense, NGR e tla ntshetsapele mekgwa ya maemo a tsamaiso e tla sebetsang e le maengwana a tla tataisa mekgatlo e itataisang jwalo ka lekala la mabelo a dipere.13. Kabinete e tjhaetse monwana pehelo ya Bili ya Tlhomathiso ya Tlhodisano ya 2018 Palamenteng. Ditlhomathiso di tla nehelana ka katoloso ya thomo ya balaodi ba ditlhodisano le ba Phethahatso ho shebana le maemo a phahameng a moru o tsipameng, o thibelang phethoho moruong wa Afrika Borwa le ho hlekefetsa matla a moruo ka ho hatella difeme.Bili e se ntse e kentswe Kazeteng ho nyonya maikutlo a setjhaba le dipuisanong le bohle ba amehang ba nang le seabo.D. Diketsahalo tse tlang14. 100 Men MarchKa tlasa sekgele sa naha sa letsholo la  Roma Nna   Thuma Mina  le eteletsweng pele ke Tsamaiso ya Dikgokahanyo le Tlhahisoleseding ya Mmuso (GCIS),  Dilemo tse 100 tsa Nelson Mandela le Albertina Sisulu: Mohwanto wa Banna kgahlano le Dikgoka ho Basadi le Bana  o tla nka sebaka la Labobedi, 10 Phupu 2018.Mohwanto, oo o tla hokantshwa ke GCIS, o tla qala Church Square mme o phethele jwang bo borwa ba Union Buildings, Pretoria.Kabinete e mema banna le bashanyana bohle ho arabela pitso ena ya kopano ya  Roma Nna  Thuma Mina  ka ho ba le seabo mohwantong, le ho ema kgahlano le sephadi sa dikgoka kgahlano le basadi le bana. Banna ho tswa makaleng a fapaneng, merabeng, nalaneng ya dipolotiki le tumelo tse fapaneng ba tla kopana kemong ya ho emisa dikgoka kgahlanong le basadi le bana.15. Beke ya Imbizo ya NahaMmuso o tla qala ka Beke ya ona ya Imbizo ya Naha ho tloha ka la 9 ho fihlela 15 Phupu 2018, moo ditho tsa Phethahatso di tla buisanang le ditho tsa setjhaba ka kotloloho naheng ka bophara.E nngwe ya metheo ya Afrika Borwa ya demokrasi ke boitelo ba mmuso ho qala ho ba le seabo le mananeo a karabelo ya setjhaba ho hlalosa maano le meralo ya mmuso.Kabinete ka moya wa  Thuma Mina  e kgothaletsa ditjhaba tsohle ho ba le seabo ho di-Imbizo tse tla tshwaruwa le basebetsi ba mmuso le ho sebedisa monyetla ona ho buisana ka diphephetso tsa phumantsho ya ditshebeletso.16. Seboka sa 10 sa BRICSAfrika Borwa e itokiseditse ho tshwara, ho ikamahantsha le Ubuntu (Botho), seboka sa 10 sa sehlopha sa dinaha tsa Brazil, Rashea, India, Tjhaena le Afrika Borwa (BRICS) ho tloha ka la 25 ho fihlela 27 Phupu 2018, Setsing sa Diboka sa Sandton, Gauteng. Ka Labohlano, 6 Phupu 2018, Mopresidente Ramaphosa o radile ho tla buisana le Sehlopha sa Afrika Borwa nakong ya dijo tsa hoseng ka ho itokisetsa ho tshwara Seboka sa 10 sa BRICS.Mokotaba:  BRICS e Afrika: Tshebedisanommoho ya Kgolo e Kelenyeletsang bohle le Katleho ka Kopanelo ho Phethoho e Kgolo ya Indasteri ya bo4 ,e bontshahatsang dintho tsa motheo tse bohlokwa  tsa ditho tsa BRICS, tse bonahalang di ikemiseditse ho theha setjhaba se kenyeletsang bohle le bolekane ba lefatshe lohle bo tlo tlisetsang batho bohle katleho. Mookotaba o boela o ikamahantsha le ho netefatsa tswelopele e nang le lewa ka bodulasetulo ba Afrika Borwa mekgatlong ka bobedi e leng wa Mokgatlo wa Ntshetsopeleng ya Dinaha tse ka Borwa ba Aforika (SADC) le Mokgatlo wa Dinaha tse Ntlheng ya Lewatle la India.Afrika Borwa e tla sebedisa bodulasetulo ba yona ho netefatsa tswelopele ya BRICS le ho tlisa tsipamiso menyetleng ya Phethoho e Kgolo ya Indasteri ya Bonne.17. Dipuisano tsa Matona a Bokgabo le Botjhaba a AfrikaLefapha la Bokgabo le Botjhaba le tshwere Dipuisano tsa Matona a Bokgabo le Botjhaba a Afrika Durban ho tloha ka la 5 ho fihlela ka la 6 Phupu 2018. Mosebetsi ona o batla tlaleho ya lesedi ka phumantsho ya ho bontshahatsa kgahlamelo ya ditshebeletso tsa laebrari le lesedi tse ka hara Ajenda ya 2063 ya AU, eo e leng phethoho ya moralo wa lewa la moruo le phedisano wa Afrika dilemong tse 50 tse tlang.18. Setadimahole sa MeerKAT/Dipontsho tsa Sekwere sa Kilomithara (SKA)Mopresidenete Ramaphosa o lebeletswe ho thakgola setadimahole sa seyalemoya sa dikotlo tse 64, se tsejwang e le MeerKAT, jwalo ka selelekela sa setadimahole sa SKA. MeerKAT e fumaneha dikilomitara tse 90 kantle ho toropo e nyane ya Carnarvon, Kapa Leboya.Setadimahole sa MeerKAT se tla ba bohlokwa haholo ho eketseng tsebo ya hore na Lefatshe lohle le theowe jwang, le sebetsa jwang le hore na keng se bopang bokamoso ba lona. Ho phethelwa ha sesebediswa ke katleho e bohlokwa haholo e tshwanetsweng ke ho ketekwa ke Afrika Borwa le Afrika ka bophara.E. MelaetsaMatshediso19. Kabinete e fetisetsa matshediso a yona ho tswa botebong ba pelo ho Mopresidente wa mehleng Jacob Zuma, le ho lelapa le metswalle ya hae ka tsa lefu la mora hae, Vusi Nhlakanipho Zuma, maqalong a beke ena.20. Kabinete e fetisetsa matshediso a yona ho lelapa le metswalle ya monkaditshwantsho ya tsebahalang, David Goldblatt. Naha ya rona e tla dula e le motlotlo ka mosebetsi wa hae o ileng wa bontshahatsa tlhekefetso le sehloho sa mmuso wa kgethollo ya mmala.21. Kabinete e boela e fetisetsa matshediso a yona ho lelapa le metswalle ya mosebetsi wa morafong ya hlokahaletseng Morafong wa Sibanye-Stilwater Khomanani Driefontein, Mpumalanga mme e tswella ho ngongoreha ka tshireletso ya basebetsi ba merafong.Ditebohiso22. Kabinete e lebohisa Laebrorari ya Afrika Borwa ya Naha (NLSA), e ketekileng dilemo tse 200 e thehilwe. Maqalong a selemo sena, NLSA e ile ya fihlela katleho e bohlokwa haholo ka ho tshwara pontshahatso e bitswang  Ntlo ya Letlotlo la Tsebo .23. Kabinete e amohela qeto ya Mokgatlo wa Thuto, Saense le Botjha wa UN ya ho phatlalatsa Dithaba tsa Makhonjwa, Mpumalanga, tse boelang di tsejwa e le Barberton Greenstone Belt, ho ba Sebaka sa Bojalefa sa Lefatshe. Sena ke Sebaka sa Bojalefa sa Lefatshe sa Afrika Borwa sa bo10.Kabinete e mema bohle ba nang le seabo ho tsa lekala la bohahlaudi ho bapatsa dibaka tsohle tsa bojalefa tse Afrika Borwa jwalo ka ha bohahlaudi e le e nngwe ya dintho tse potlakisang ntshetsopele ya moruo wa rona le ho theha mesebetsi ya batho ba ka naheng.24. Kabinete e hopola ka motlotlo sehopotso sa bo63 sa kananelo ya nalane ya Tjhata ya Tokoloho e ileng ya theha motheo wa Molaotheo wa Rephaboliki ya Afrika Borwa.Kajeno ditheo tse bohlokwa tsa yona di bonahala ditheong tsa Mokgatlo wa Kopano ya Afrika (oo o seng o bitswa AU) mme UN e amahantse Phatlalatso ya Lefatshe Lohle ya Ditokelo tsa Botho le ditheo tsena.F. DithonyoDithonyo kaofela di lokela ho netefatswa ka mangolo a thuto le tumello e amehang.25. Monghadi Sibusiso E Bukhosini jwalo ka Mohlanka e Moholo wa Phethahatso (CEO) wa Bolaodi ba Serapa sa Sebaka sa Metsi sa iSimangaliso.26. Moadvokheiti Mmadikeledi Suzan Malebe jwalo ka Motlatsi wa Molaodikakaretso (DDG): Molao wa Menerale, ho Lefapha la Dirashwa (DMR).27. Mme Buyisiwe Faith Ntokozo Ngcwabe jwalo ka DDG: Leano la Menerale le Phahamiso, ho DMR.Kabinete e boetse e thontse batho mekgatlong e latelang:27.1 Lekgotla la Tlaleho ya Maemo a Ditjhelete.27.2 Boto ya Institjhute ya Naha ya Phethoho ya Dibupuwa tse phelang tsa Afrika Borwa (SANBI).27.3 Dirapa tsa Naha tsa Afrika Borwa (SANParks).27.4 Letlole la Dikotsi tsa Mmileng (RAF).Katoloso ya nako ya ho sebetsa ya ditho tsa Lekgotla la Tlaleho ya Maemo a Ditjhelete:a. Monghadi Garth Dennis Coppin;b. Mme Dumisani Manana;c.  Mme Christine Ramon (Motlatsamodulasetulo);d. Mme Dawn Earp;e. Monghadi Khaya Dludla;f.  Monghadi Bruce Mackenzie;g. Mme Tania Wimberley;h. Ngaka Suresh P Kana (Modulasetulo); lei.  Moadvokheiti Rory Wayne Voller.Boto ya SANBI:a. Ngaka Lesley Thulani Luthuli;b. Mme Thandiwe Godongwana;c. Porofesa Brian William van Wilgen;d. Ngaka Crispian Garth Olver;e. Mme Ntsoaki Mngomezulu;f. Mme Venete Jarlene Klein;g. Mme Beryl Ferguson;h. Mme Judy Hermans;i. Moemedi wa Lefapha la Saense le Theknoloji;j. Mme Skumsa Mancotywa (moemedi wa Lefapha la Ditaba tsa Tikoloho (DEA)); lek. Ngaka Moshibudi Rampedi.Ditho tsa Boto ya SANParks:a. Mme Joanne Yawitch;b. Ngaka Kungeka Njobe;c. Mme Sophie Molokoane;d. Mme Tanya Abrahamse;e. Moadvokheiti Tshepiso Mphahlane;f.  Mme Tasneem Essop;g. Ngaka Urshanie Govender;h. Porofesa Elizabeth Mokotong;i. Monghadi Tale Daniel Motsepe;j. Monghadi Lourence Benard Mokgakane (momedi wa Batho le Dirapa);k. Monghadi Shonisani Munzhedzi (moemedi wa DEA); lel. Monghadi Fundisile Mketeni.Bolaodi bo e seng ba Phethahatso ba Boto ya RAF:a. Ngaka Peter Mathebula   Modulasetulo;b. Mme Koko Mashigo;c. Ngaka Fanie Bale;d. Monghadi Moses Nyama;e. Ngaka Nomonde Mabuya-Moloele;f. Monghadi Thulani Tshabalala;g. Mme Dineo Molefe;h. Ngaka Mohamed Fazel Randera;i. Monghadi Khotso Mothobi (o thontswe botjha); lej. Ngaka Maria Peenze (o thontswe botjha).Dipotso:Mme Phumla WilliamsMmueli wa Kabinete ya Tshwereng MokoboboMohala: 083 501 0139"
Pehelo ya Kopano ya Kabinete ya mohla la 22 Phato 2018,23 Aug 2018,https://www.gov.za/speeches/statement-cabinet-meeting-22-august-2018-23-aug-2018-0000,https://www.gov.za/st/speeches/statement-cabinet-meeting-22-august-2018-23-aug-2018-0000,"Kabinete e ile ya kopanela Tuynhuys Motse Kapa, ka Laboraro, mohla la 22 Phato 2018.A. Dintlha tsa Ha jwale1. Moruo1.1. Diketsahalo tsa moraorao tsa moruo Turkey, di lebisitse ho nyotobeleng ho hobe ha boleng ba ditjhelete tsa mebaraka e ntseng e thuthua, ho akga le Ranta ya Aforika Borwa. 1.2. Lephallo la ditjhelete tse tswang mebarakeng ena le nyollotse sekgahla mme ditswala tsa kadimo di eketsehile, e leng ntho e sisithehisang kgolo ya moruo le tlhahiso ya mesebetsi. Mekitlane e meholo e qollotsweng ya tjhelete ya phapanyetsano le dinaha tse ding ya Turkey, le sekgahla se tlase sa dipolokelo tsa tjhelete ya phapanyetsano le dinaha tse ding, e beile naha tlokotsing ya lephallo la ditjhelete le leholo ebile e le le ruthuthang. 1.3. Kabinete e a elellwa hore Aforika Borwa e na le dintlha tse ngatanyana tseo e leng matla ho tsona, ho akga le banka e bohareng e ikemetseng, mmuso o tsepamisitseng maikutlo ho sekgahla sa tswala moo sekgahla sa tswala se dulang se le boemong bo lebeletsweng, mokitlane wa ditjhelete tsa phapanyetsano le dinaha tse ding o boemong bo tlase hammoho le morero o totobetseng wa momahanyo ya ditjhelete. Kabinete e ikemiseditse ho boloka dintlha tsena tseo e leng matla ho tsona di ntse di le jwalo.1.4. Ka ho tshwanang, mmuso o tla tswelapele ho kenya tshebetsong diphetoho tsa ho eketsa kgonahalo ya kgolo ya moruo, o be o ntlafatse ho tshepahala ha diqeto tsa maano a rona. 1.5. Mmuso o tla tswelapele ho sebedisana le ba kgwebo, bosebetsi le setjhaba ho kgutlisa boitshepo moruong esita le ho hleka ditshita tsa kgolo ya moruo. Ha re sebetsa mmoho, re ka fetola merero ya rona hore e be diketso tsa sebele tsa ho ntshetsapele moruo wa Aforika Borwa.2. Lekgetho la Theko (VAT)2.1. Kabinete e amohela tlaleho ya Setlamo sa Ditsebi sa Matona, se hlophileng botjha lenane la dihlahiswa tse sa angweng ke lekgetho la theko yaba se kgothaletsa ho kenyeletswa ha bohobe bo bosweu, folouru ya bohobe, folouru ya dikukusi, disebediswa tsa bohlweki le diyunifomo tsa sekolo. Kabinete e kgothaletsa maAforika Borwa ho hlahisa maikutlo ka tlaleho ena e buletsweng ditshwaelo tsa setjhaba, ho fihlela ka la 31 Phato 2018. Letona la tsa Ditjhelete, Monghadi Nhlanhla Nene, o tla etsa kgetho e tsepameng ka hore na ke dife ditshisinyo tseo a di kenyang tshebetsong. Ditshwaelo di ka etswa ka ho ngolla ho vatsubmissions@treasury.gov.za3. Kgwedi ya Basadi3.1. Kabinete e etsa kgoeletso ho baahi bohle hore ba tswele pele ka tjantjello ya ho netefatsa boteng ba polokeho le matlafatso ya basadi setjhabeng sa habo rona. Re thoholetsa makala ohle a setjhaba ka ho etella pele dikgato tse reretsweng ho lwantsha ditlhekefetso tse amanang le bong (GBV). 3.2. Jwalokaha Kgwedi ya Basadi e ya mafelong, Kabinete e tswela pele ho tlotla basadi ka moya o tshwanang le oo re tlotlang basadi ba 1956 ka wona, ba ileng ba hwantela Union Buildings Pretoria, ba hanana le puso e soto e neng e batla ho sebedisa melao ya kgethollo ya dipasa ho hobosa seriti sa bona.3.3. Haesale ho tloha tshimolohong ya demokerasi ya rona ka 1994, dikgato tse kgolo di se di nkilwe ho netefatsa hore basadi ba fumana ditokelo tse tshwanang le tsa bomphato ba bona ba banna thutong, mesebetsing, thepeng, mafeng le tokeng. Tsamaisong ya moruo o kenyeletsang bohle, re tiisitse meqheleba ho netefatsa seabo se phethahetseng sa basadi moruong, le ho tsamaiseng moruo o kenyeletsang bohle. 3.4. E le karolo ya ho keteka Kgwedi ya Basadi, Lefapha la Temo, Meru le Botshwasi ba Ditlhapi  ka selekane le Lefapha la Ntshetsopele ya Mahae le Tlhabollo ya Mobu, le khamphane ya Total South Africa   ka Labone mohla la 23 Phato 2018, ba tla ba le moketjana wa bo19 wa Selemo le selemo wa Dikgau tsa Bahwebi ba Basadi East London Kapa Botjhabela.3.5. Mmuso, hammoho le balekane ba wona, ba tla tshwara Mmoka wa Naha wa Bong, ho hahamalla tumellanong ya kamoo ho ka sebetsanwang hantle ka teng le GBV.3.6. Letona la Sepolesa, Monghadi Bheki Cele, o laetse botjha ditho tsa Tshebeletso ya Sepolesa sa Aforika Borwa (SAPS) ho bea dinyewe tse amanang le tlhekefetso ya basadi le bana ka sehloohong. Ha mosadi kapa ngwana a tlaleha tlolo ya molao kapa tlhekefetso, e tlameha ho salwa morao ka potlako yohle e e lokelang e be e ilo phethelwa ka botlalo. 4. Ho nkuwa ha mobuKabinete e leboha maAforika Borwa a bileng le seabo dipitsong tsa palamente tsa nonyo ya maikutlo a setjhaba ka kgonahalo ya tlhophobotjha ya Karolo ya 25 ya Molaotheo wa Rephaboliki ya Aforika Borwa wa 1996, ho dumella ho nkuwa ha mobu ntle le ditlhapiso. Komiti ya Palamente ya Tlhophobotjha ya Molaotheo e phethetse dipitso tsa yona diprofenseng tsohle. Dipuisano tse neng di le dipitsong tsena esita le diphehiso tse ngotsweng, jwale di tla sekasekwa ke Palamente.Dipuisano tabeng ya boithuelo ba mobu Aforika Borwa e bohlokwa, mme ha re sebetsa mmoho re ka netefatsa hore ditlhabollo tsa mobu di ka boela tsa thusa ho hodiseng moruo wa rona, haholoholo lekaleng la temo di be di rarolle qaka ya ho se lekane ha boithuelo ba mobu naheng ya rona.Moporesidente Cyril Ramaphosa o thontse Komiti ya Matona a Kopaneng, eo modulasetulo wa yona e leng Motlatsi wa Moporesidente David Mabuza, ho hlophisa le ho kenya tshebetsong dikgato tsa ho akofisa kabobotjha ya mobu, katoloso ya tshireletso ya ho dula sebakeng se itseng, phano ya tshehetso ya tsa temo le ho lokisa ho se lekane ho renang jwale, kahare ho kabobotjha e batsi e phethahetseng ya mobu esita le lenaneo la ntshetsopele ya temo.5. Letsholo la Matlwana a Loketseng Dikolo (SAFE)5.1. Kabinete e amohela kgakolo ya letsholo la SAFE ka Moporesidente Ramaphosa, e le karolo ya karabelo ya mmuso diphephetsong tsa matlwana tseo tse ding tsa dikolo tse futsanehileng ka ho fetisisa naheng ena di tobaneng le tsona.5.2. Kgato ya SAFE e etelletswe pele ke Lefapha la Thuto ya Motheo, ka selekane le Letsete la Tshebedisanommoho la Thuto ya Naha.5.3. Kabinete e etsa kgoeletso makaleng ohle a setjhaba, ho akga le dikgwebo tse kgolo le mekgatlo eo e seng ya mmuso, ho tshehetsa kgato ena e reretsweng ho fedisa tshallomorao ya meralo ya motheo bakeng sa dikolo tse dibakeng tse futsanehileng.6. Sekema sa Naha sa Thuso ya Ditjhelete tsa Baithuti (NSFAS)Kabinete e ile ya hlajwa malotsana ke Letona la Thuto e Phahameng le Thupelo, Mofumahadi Naledi Pandor, ka diphephetso tseo NSFAS e tobaneng le tsona. E le ho tsitsisa le ho rarolla ka nepo diphephetso tseo NSFAS e tobaneng le tsona kanetsong ya ditjhelete baithuting ba tshwanelehileng, Kabinete e tsheheditse ho thonngwa ha Motsamaisi, Ngaka Randall Carolissen. Thonyo ya Ngaka Carolissen e qhala Boto ya jwale ya NSFAS hanghang. Motsamaisi hammoho le setlamo sa botsamaisi ba hae ba tla sebeletsa ho nka qeto e ntle ka tshallomorao le diphephetso tse ding tseo setheo se tobaneng le tsona, ho netefatsa hore letlole la baithuti le tsamaiswa ka bokgabane ka 2019, le hore diqaka tsohle tse salletseng morao tsa 2017 le 2018 di a rarollwa.7. Ho heletswa mosebetsingKabinete e tshwenyehile ka ditsebiso tse sa tswa etswa ka ho heletswa mosebetsing le ho fela ha mesebetsi ho ka nnang ha etsahala diindastering tse ding, ho akga le merafo le mehlodi ya ditaba. Re thasisetsa boipiletso ba rona ho ba kgwebo hore ba lekodisise mekgwa e mengata e fapaneng pele ba ka nahana ka taba ya ho heletsa mosebetsing, ba boele ba lekole mekgwa e meng e teng ya ntlafatso ya ho boloka mesebetsi.Mmuso o tswelapele ho sebedisana le ba kgwebo le ba bosebetsi, mme o ntse o na le tshepo ya hore ha re sebetsa mmoho, re ka hodisa moruo wa rona re be re thee mesebetsi e metjha. 8. KgasoKabinete e amohela ditaba tsa hore Lekgotla la Kgaso la Aforika Borwa (SABC) le tla hasa dipapadi tsa English Premiership League. Leha kgaso ena e ka nna ya eba monyetla wa pokello ya tjhelete ho SABC, mmuso o tshepa hore ho haswa ha dipapadi tsena ha ho ka ke ha sekisetsa dipapadi tsa lapeng kapa wa mpefatsa boemo ba ditjhelete ba mohasi wa setjhaba, ha ho shejwa diphephetso tsa jwale tsa ho fellwa ke tjhelete.Kabinete e utlwile ka Memo ya ho etsa Kopo ya ho ntshuwa ha dilaesense tsa bobatsi ba kgaso bakeng sa phano ya boingodisetso ba ditshebeletso tsa kgaso ke Lekgotla le Ikemetseng la Dikgokahano la Aforika Borwa (ICASA). Leha merero ya ho ntshuwa ha dilaesense e le boikarabelo bo qollehileng ba ICASA, ho ya ka Karolo ya 192 ya Molaotheo, mosebetsi wa ho ntshuwa ha dilaesense o tshwanela ho etswa ka mokgwa o sa thunthetseng lepatlelo la maqhubu a kgaso nakong ya phetoho ya ho tloha mokgweng wa kgale wa kgaso wa analoko ho ya ho o motjha wa dijithale, kapa o kgothaletsang ho se qothisane lehlokwa. E tshwanela ho netefatsa hore beng ba dilaesense ba batjha ba kgona ho qothisana lehlokwa ka mokgwa o lokolohileng ebile e le o se nang leeme.B. Diqeto tsa Kabinete1. Kabinete e ananetse ho kenngwa Palamenteng ha Tumellano ya ho thewa ha Sebaka sa Kgwebisano ya Mahala sa Kontinente ya Aforika, bakeng sa ho tjhaellwa monwana. Tumellano ena e tla thusa ka phihlello mebarakeng e metjha e hatetseng pele Aforika yohle, haholoholo mebaraka e metjha ya Aforika Bophirimela le Aforika Leboya. E tla boela e fana ka menyetla ya diyantle bakeng sa dihlahiswa tsa Aforika Borwa. Sena se tla boela se tsamaisana le mokgwa wa ntshetsopele e momahantsweng kontinenteng. E tla qholotsa ntshetsopele ya diindasteri, botsetedi le ho thewa ha mesebetsi kontinenteng.2. Diphuputso tsa bobatsi ba tikoloho ya kgaso ha ho ntshuwa ha dilaesenseKabinete e ananetse sephetho sa diphuputso tse entsweng ke Lekgotla la Diphuputso tsa Saense le Diindasteri (CSIR), tse neng di habile ho fumana hore na bobatsi ba kgaso bo teng bo boholo hakae bakeng sa phihlello le ho ntshuwa ha dilaesense ka bolokolohi indastering. Diphuputso di netefatsa hore bobatsi ba tikoloho ya kgaso bo ka ntshetsa dikhamphane tse qalang tse nang le boitsebelo tsa Marangrang a Phihlello e Bulehileng ya Waelese (WOAN) le diindasteri tseo e leng kgale di le teng sebakeng sena dilaesense tsa kgaso.Ho tse ding, ho tla fihlellwa ditlhoko tsa leano la naha, ditjeo tsa dikgokahano; ho tlosa ditshita tsa ho kena bakeng sa dikhamphane tse nyenyane le tse mahareng, esita le ho boloka matsete a seng a le teng. Letona la Meralo ya Dikgokahanyo le Ditshebeletso tsa Poso, Ngaka Siyabonga Cwele, o tla tshwara seboka se phethahetseng sa ditaba ho manolla tlaleho ena.3. Kgatelopele profenseng ya Leboya Bophirimela Kabinete e amohetse tlaleho ya bone ya kgatelopele ka Karolo ya 100(1) ya bokenadipakeng Leboya Bophirimela. Kabinete e kgotsofetse ka kgato ya ho kenngwa tshebetsong, moo dikatleho tse ngatanyana di fihlelletsweng, ho ya ka mokgwa oo projeke e hlophisitsweng ka teng profenseng.Tokomane ya Kutlwisisano dipakeng tsa mmuso wa naha le wa profense e tekennwe ke Sehlopha sa Tshebetso ya Matona a Kopaneng (IMTT) mabapi le Leboya Bophirimela;Batsamaisi ba bahlano ba mafapha a kentsweng katlasa Karolo 100(1) ba se ba thontswe mme ba kentswe semmuso e le bahlanka ba ikarabellang;Metjha le methati e latelwang dipakeng tsa Matona a Naha le Ditho tsa Lekgotla la Ketsamelao (bo-MEC) e se e tekennwe, ho ipapisitswe le Karolo ya 100(1)(b); ebileMohlophisi ya akaretsang wa bolaodi ba bokenadipakeng ba Leboya Bophirimela o se a thontswe.Kabinete e boetse ya bontsha kgotsofalo ka bokenadipakeng ba hanghang ba Lebotho la Sesole sa Naha la Aforika Borwa (SANDF), esita le Akgente ya Tshehetso ya Meralo ya Motheo ya Bomasepala qakeng ya dikgwerekgwere Masepaleng wa Dibaka wa Ditsobotla Leboya Bophirimela. Ho qhalana ha dikgwerekgwere, e leng ntho e fetohileng tlokotsi bophelong bo botle ba setjhaba, ho se ho lokisitswe.Kabinete e thoholeditse mosebetsi o seng o entswe ke Batsamaisi ho fihlela jwale katlasa boetapele ba IMTT, moo modulasetulo e leng Letona Nkosazana Dlamini-Zuma.4. Morero wa Mehlodi e Kopantsweng (IRP)Kabinete e ananetse ho phatlalatswa ha Morero o ntlafaditsweng wa Mehlodi e Kopantsweng bakeng sa ditshwaelo tsa setjhaba.Morero wa Ntshetsopele ya Naha (NDP) o hlwaya tlhokeho ya Aforika Borwa ya ho tsetela marangrang a matla a meralo ya motheo ya moruo, a raletsweng ho tshehetsa dipheo tsa naha tsa nako e bohareng le tsa e telele ya moruo le setjhaba. Meralo ya motheo wa eneji ke sesebediswa sa bohlokwa se matlafatsang diketsahalo tsa moruo le kgolo ho pharalla le naha; e tshwanela ho ba matla le ho ba batsi ka ho lekaneng ho fihlela ditlhoko tsa diindasteri, dikgwebo le tsa malapeng.Ho phethelwa ha IRP ho tla fana ka botsitso bo hlokehang ho ba nkang seabo indastering esita le ho bareki, ho ya kamoo tshireletso ya phepelo ya motlakase ya nako e bohareng le e telele e leng ka teng. Letona la Eneji, Monghadi Jeff Radebe, le lefapha ba tla dula majwana le Ntshetsopele ya Moruo wa Naha le Lekgotla la Bosebetsi EXCO ka Labohlano, mohla la 24 Phato 2018 mabapi le tlaleho ya nakwana, e tla boela e phatlalatswa Koranteng ya Mmuso le websaeteng ya Lefapha la Eneji (www.energy.gov.za) ho fihlela ka Mantaha, mohla la 27 Phato 2018.5. Kabinete e ananetse Leano la Mmuso la Dikgokahano, le tla sebediswa mmusong ka kakaretso. Leano lena le rala mekgwa le maemo bakeng sa basebetsi ba mmuso ba dikgokahano. Le boela le qobella mafapha ohle a mmuso ho fana ka bajete ya dikgokahano le thupello ya basebetsi e lefelletsweng ka botlalo. Leano lena le tla thusana le Khoutu ya jwale ya Boitshwaro bakeng sa Tshebeletso ya Setjhaba. 6. Kabinete e ananetse hore Lewa la ho Qetela la ho Rarolla Tshilafalo ya Moya Bathong ba fumanang Lekeno le Tlase Aforika Borwa le kenngwe tshebetsong. Leano lena le fana ka mokgwa o hlophisitsweng wa ho fokotsa tshilafalo ya moya e amanang le mesi e kunkelang dibakeng tsa batho ba fumanang lekeno le tlase. Moya o fokaelang ha jwale dibakeng tsena, o feta tekanyo ya Maemo a Naha a Boleng ba Moya wa Tikoloho jwalokaha a lekantswe Bolaoding ba Naha ba Tikoloho: Molao wa Boleng ba Moya, 2004 (Molao wa 39 wa 2004). Lewa lena le fana ka bokenadipakeng ba ho fokotsa tshilafalo le bile le kgothaletsa mananeo a tlhokomediso a tla totobatsa thefuleho ya bophelo bo botle ha tshilafalo e tswelapele. Le boela le fana ka mekgwa e meng ya eneji. 7. Kabinete e ananetse Lewa la Dipalangwang tse sa Senyeng Tikoloho, le tla thusa ho fokotsa ho kunkela ha dikgase tse senyang tikoloho (GHG) hore di se ke tsa ya tikolohong. Ha jwale, lekala la dipalangwang le na le karolo ya 10,8% palong yohle ya di-GHG tse kunkelang, moo dipalangwang tsa mebileng le ikarabelang ka 91,2% ya di-GHG tsena tse kunkelang.Lewa lena le hlahisa mekgwa e mengatanyana ya bokenadipakeng e tla fana ka phokotseho ya ho kunkela. Le kgothaletsa mekgwa e meng esele ya dipalangwang e tla ntsha di-GHG tse fokolang hore di ye tikolohong. Lewa lena le se le fetile dipuisanong mmoho le setjhaba ka 2017.8. Kabinete e ananetse ho kenngwa Palamenteng ha tokomane e theang Mokgatlo wa Polokeho ya Bofofisi ba Difofane (SASO) wa Ntshetsopele ya Dinaha tsa Borwa ba Aforika (SADC), bakeng sa ho tjhaellwa monwana. Tokomane ena e fana ka moralo wa molao wa ho thea SASO, ho thusa Dinaha tseo e leng Ditho tsa SADC ka tekolo ya polokeho ya bofofisi ba tsona ba difofane. E tla boela e nolofatsa kaho e kgabane ya meralo ya motheo ya bofofisi ba difofane Dinaheng tseo e leng Ditho tsa SADC.9. Kabinete e ananetse Tokomane ya Tataiso ho tsa Bonono, Botjhaba le Letlotlo la botjhaba ya 2018. Tokomane ena ya Tataiso e hlakola dikateng tsa Tokomane ya Tataiso ho tsa Bonono, Botjhaba le Letlotlo la botjhaba ya 1996. Tokomane ya Tataiso ena ke sephetho sa tlhophobotjha ya Tokomane ya Tataiso ya 1996, e neng e ananela dikatleho mapatlelong ohle a bonono, botjhaba le letlotlo la botjhaba ebile e lekola dikarolong tse neng di dula e le phephetso ntshetsopeleng ya kaho ya setjhaba le momahanyo ya setjhaba demokerasing ya rona.Tokomane ya Tataiso e hahamalletse ho etsa lekala le tswelang pele, le mahlahahlaha ebile e le le hlabollotsweng la bonono, botjhaba le letlotlo la botjhaba la Aforika Borwa le tla kenya letsoho kahong ya setjhaba, momahanong ya setjhaba esita le ho kenyeletswa ha moruo wa setjhaba.10. Kabinete e ananetse Moralo wa Leano la Naha wa Letlotlo la botjhaba ho tsa Botjhaba ba Metsing, o momahanyang Selekane sa Mokgatlo wa Dinaha tse Kopaneng Thutong, Saense le Botjhaba, Molao wa Naha wa Mehlodi ya Letlotlo la botjhaba, 1999 (Molao wa 25 wa 1999) le melao e meng e tshwanelehileng ya naha.Leano lena le tsheheditswe ke tumelo ya hore letlotlo la botjhaba ho tsa botjhaba ke la batho bohle ba Aforika Borwa. Le hlwaya lethathama la ba amehang le bobapatsi ba letlotlo la botjhaba ho tsa botjhaba ba metsing, esita le ho etsa tlhokomediso ka bohlokwa ba lona le popo ya bokgoni. 11. Kabinete e ananetse Lenaneo la Selemo le Selemo la Ditempe la 2018 le 2019 la Posong ya Aforika Borwa. Ditempe tsena di bontsha botjhaba bo kopakopaneng ba Aforika Borwa, boitsebahatso ba naha, nalane, letlotlo la botjhaba le manoni, bahale ba batona le ba batshehadi, tikoloho esita le ntshetsopele ya moruo wa setjhaba. Ditempe tsena di boela di sebetsa e le maqosa a manyenyane a Aforika Borwa kaha di hlwahlwaela lefatshe ka bophara ka marangrang a poso.12. Kabinete e ananetse meetso ya lethathama la tjhelete ya tshepe ya babokelli ba letlotlo la sehopotso, e tla ntshuwa ka 2019 ke Khamphane e hatisang Tjhelete ya SA Mint.C. Dibili1. Kabinete e ananetse ho kenngwa Palamenteng ha Bili ya Sehlomathiso sa Melao ya Dikgetho ya 2018. Bili ena e hlomathisa dikoto tse tharo tsa melao, e leng Molao wa Khomishene ya Dikgetho, 1996 (Molao wa 51 wa 1996); Molao wa Dikgetho, 1998 (Molao wa 73 wa 1998) le Mmuso wa Dibaka: Molao wa Dikgetho tsa Bomasepala, 2000 (Molao wa 27 wa 2000).Bili e etsa dihlomathiso tse ngatanyana ho fetola mesebetsi ya dikgetho ya Khomishene e Ikemetseng ya Dikgetho (IEC). Tse ding tsa diphetoho tse sisintsweng di fana ka hore IEC e ka sebedisa mehlodi yohle e teng ya deitha, ho fumana lesedi le hlokehang la ho hlophisa le ho boloka lenane la naha la bakgethi. E boela e thibela tshebediso ya lebitso le kgutsufatso ya lona, meetso ya matshwao kapa tshebediso ya dintho tseo e leng tsa IEC.2. Kabinete e ananetse ho kenngwa Palamenteng ha Bili ya Sehlomathiso sa Dikgokahano tsa Diilektroniki. Bili ena e hlomathisa Molao wa Dikgokahano tsa Diilektroniki, 2005 (Molao wa 36 wa 2005) ho fa Tokomane ya Tataiso ya Leano la Naha la ICT e Kopantsweng matla, bakeng sa ho hlabolla Aforika Borwa ho ba setjhaba se kenyeletsang bohle, se nang le tsebo le dijithale tsa maemo a hodimo. E boela e fana ka tlhabollo ya lekala ka ho qobella matlafatso e batsi ya ba batsho moruong. Ho tse ding, e fana ka phokotso ya ditjeo tsa dikgokahano. E boela e fokotsa phetapheto ya meralo ya motheo ebile e kgothaletsa qothisano ya lehlokwa ya ditshebeletso, ka tshebeletso ya WOAN. 3. Kabinete e ananetse phatlalatso ya Bili ya Sehlomathiso sa Merero ya tsa Ditjhelete bakeng sa hore setjhaba se tshwaele. Dihlomathiso di dikotong tse hlano tsa melao:Molao wa Putlamo ya Kgwebo wa 1963, ho matlafatsa taolo ya dikonteraka tseo ho utlwanweng ka tsona, ho ya ka boitlamo ba G20; Molao wa Dipenshene tsa Masole wa 1976, ho rarolla karolo ya kgethollo le ho netefatsa bosiyo ba tshekamelo ya bong, e le ho amohela mefuta e fapaneng ya dikamano;Molao wa Dibanka wa 1990, ho dumella dikhamphane tseo e leng tsa mmuso tse tshwanelehileng ho etsa kopo ya dilaesense tsa dibanka, haeba ba Phethahatso ba ananela;Molao wa Dipenshene tsa Basebetsi ba Mmuso wa 1996, ho fetola mokgwa wa ditefo tlhalanong, ho netefatswe hore ditefo tsa penshene ya ditho ho balekane ba mehleng ha di fetolwe ho ba sekoloto; leMolao wa Porofeshene ya Bohlahlobi ba Dibuka wa 2005, ho rarolla diphephetso le dithibelo tseo Boto e Ikemetseng ya Taolo ya Bahlahlobi ba Dibuka e tobaneng le tsona ha e etsa mesebetsi ya yona ya taolo le tekolo.  4. Kabinete e ananetse ho kenngwa ha Bili ya Kgalemo Sesoleng ya 2018 Palamenteng. E lokisa tsamaiso ya mokgwatsamaiso wa boahlodi ba sesoleng, ho thea le ho thonngwa ha ditshebeletso tsa sepolesa sa sesole, le ho mamelwa ha dikgalemo.Bili ena e tla hlakola Molao wa jwale wa Dikgato tsa Tlatsetso tsa Kgalemo ya Sesoleng, 1999 (Molao wa 16 wa 1999). Bili e tla amanya Kgalemo ya Sesoleng ya SANDF ho ya UN, haholoholo masoleng a dithomong tsa ho boloka kgotso.5. Kabinete e ananetse ho phatlalatswa ha Bili ya Sehlomathiso sa Dikhamphane ya 2018 Koranteng ya Mmuso, hore setjhaba se tshwaele. Bili e hlomathisa Molao wa Dikhamphane, 2008 (Molao wa 71 wa 2008). E fokotsa merwalo ya taolo le tsamaiso ho beng ba dikgwebo ebile e ntlafatsa kgohedi ya Aforika Borwa ho batsetedi ba nang le tjheseho ya ho tsetela naheng ena. D. Diketsahalo tse tlang1. Kgwedi ya Bohahlaudi ya Lwetse e kgakotswe ka la 16 Phato 2018 Tsitsikama Kapa Botjhabela, katlasa mokotaba o reng:  Bohahlaudi le tlhabollo ya dijithale , o bontshang mokotaba wa Mokgatlo wa Lefatshe wa Bohahlaudi wa UN le Letsatsi la Lefatshe la Bohahlaudi le tla ba ka la 27 Lwetse 2018. Ho ya ka tlaleho ya Lekgotla la Lefatshe la ho Eta le Bohahlaudi e ntshitsweng ka Pudungwana 2016, bohahlaudi bo hira batho ba 1.55 milione ka kotloloho le ka tsela e sa otlolohang Aforika Borwa, mme seabo sa bona se otlolohileng ho boleng ba tjhelete ya dihlahiswa tse hlahisitsweng, ke R118 bilione. Kabinete e etsa kgoeletso ho maAforika Borwa ohle ho tshehetsa lekala lena la bohlokwa la moruo. Ho boetse ho bohlokwa hore re sebeletse ho ba le lekala la bohahlaudi le kenyeletsang bohle le bile le utolla bohwebi, menyetla ya moruo le mesebetsi setjhabeng sa habo rona.2. Kabinete e ananetse Lenaneo la 2018 la Kgwedi ya Tshebeletso ya Setjhaba katlasa mokotaba o reng:  Thuma Mina: Re isa Tshebeletso ya Setjhaba Bathong: Batho Pele:  Re ba lona, Re a Tsotella ebile Re a le Sebeletsa . Lenaneo la diketsahalo tsa kgwedi kaofela le tla fumantshwa ka websaete ya mmuso (www.gov.za).3. Letsatsi la naha la Sehopotso la SAPS ka la 2 Lwetse 2018, ka diketsahalo tsa sehopotso tse qalang ho tloha ka la 31 Phato 2018. Sena se etsetswa ho hopola bahlanka ba sepolesa le marisefe ba ileng ba bolawa ba le mosebetsing, kaha ba intshitse sehlabelo ho sebeletseng setjhaba.Kabinete e etsa kgoeletso ho maAforika Borwa ohle ho ananela le ho keteka maphelo a bahale bana ba shweleng ba le mosebetsing. E etsa kgoeletso mafapheng a mmuso ho pharalla le naha ho theolela difolakga halofong, esita le ho ba le motsotso wa kgutso meketjaneng yohle ya bodumedi nakong ya la 31 Phato ho ya ho la 2 Lwetse 2018, e le letshwao la tshehetso ho SAPS. 4. Aforika Borwa e tla tshwara Seboka sa Matjhaba ho Saense, Thekenoloji, Injiniereng le Bolaodi, e hlophisitsweng ke Bofuputsi ba Lefatshe, ho tloha ka la 24 ho ya ho la 25 Phato 2018 Motse Kapa. Seboka sena, se tla fana ka menyetla ho ba nkang seabo hore ba thakelane tsebo le malebela le batho ba lefatshe lohle, se boela se netefatsa hore Aforika Borwa ke sebaka se seholo seo ho tshwarelwang diketsahalo tsa matjhaba ho sona.5. Kabinete e etsa kgoeletso ho maAforika Borwa ohle ho ba le seabo diketsahalong tsa ho keteka Kgwedi ya Letlotlo la Botjhaba ka Lwetse. Kgwedi ya Letlotlo la Botjhaba e nkelwa hloohong selemo le selemo, ho kgothaletsa setjhaba ho keteka kopano ya sona ka ho se tshwane ha sona esita le ho tswela pele ho aha naha eo batho ba yona ba tsotellanang ba bile ba hlomphana.E. Melaetsa1. Dithonyo bakeng sa Ditlokola tsa NahaKabinete e thasisetsa memo ya Moporesidente Ramaphosa ho ditho tsa setjhaba hore di thonye baahi le melata e ipabotseng, bao ba nahanang hore ba lokela ho amohela ditlotla tse hodimodimo tsa naha, Ditlokola tsa Naha. Letsatsi la ho qetela la dithonyo ke mohla la 7 Lwetse 2018.2. EidKabinete e fetisitse molaetsa wa mahlohonolo ho setjhaba sa Mamoseleme Aforika Borwa le lefatshe ka bophara ha se ne se keteka Eid-ul-Adha maobane, ka Laboraro mohla la 22 Phato 2018. Mamoseleme a kahodimo ho 2 500 a tswang Aforika Borwa a etetse Saudi Arabia ho ya ikamahanya le Masolomane a lekanyetswang ho dimilione tse pedi a tswang lefatsheng lohle bakeng sa leeto le halalelang la Hajj.3. Melaetsa ya matshediso3.1. Kabinete e ikamahanya le Moporesidente Ramaphosa ho fetiseng matshediso ho lelapa le metswalle ya Mme Zondeni Sobukwe, ya neng a tsejwa ka hore ke  Mme wa Azania . Moporesidente Ramaphosa o tsebahaditse hore o tla tlotlwa ka Lepato le Kgethehileng la Semmuso la Mokgahlelo wa 2. E ne e le mohale wa ntwa ya kgano ebile e le molwanedi wa tokoloho ya maAforika Borwa ohle, ya ileng a tswela pele ka bolwanedi ba hae ho fihlela nakong ya demokerasi. Mohla la 28 Mmesa 2018   ebile e le katoloso ya meketjana ya Letsatsi la Tokoloho   Moporesidente Ramaphosa o ile a rwesa Mme Sobukwe Tlokola ya Naha ya Luthuli ya Silifera. E ne e boetse e le mofumahadi wa Moporesidente wa Pan Africanist Congress (PAC) Robert Mangaliso Sobukwe. Selemo sa 2018 se boela se tshwaya sehopotso sa bo40 sa lefu la Monghadi Sobukwe. Mme Sobukwe o tla bolokwa ka Moqebelo, mohla la 25 Phato 2018, Setsheng sa Bafu sa Kroonvale Graaff-Reinet Kapa Botjhabela.3.2. Kabinete e boela e ikamahanya le Moporesidente Ramaphosa ho fetiseng matshediso ka ho hlokahala ha Mobabatsehi Kofi Atta Annan, Mongodi Kakaretso wa mehleng wa UN (UNSG). Monghadi Annan e bile motho e motsho wa pele ho ba UNSG mme a sebedisa setulo sa hae ho ntshetsapele mananeo a Aforika. Lefu la hae ke tahlehelo e kgolo lefatsheng lohle. 3.3. Kabinete e boela e fetisa matshediso ka ho hlokahala ha sebini se tswileng matsoho lefatsheng ebile e le molwanedi wa ditokelo tsa setjhaba Amerika, Aretha Franklin.3.4. Kabinete e ikamahanya le batho ba matjhaba ho romeleng matshediso Mmusong le bathong ba Italy, le malapa a mahlatsipa, kamora ho wa ha borokgo ba makoloi ba Morandi ka leboya bophirimela ho motse wa Italy wa Genoa. Kabinete e boela e lakaletsa ba lemetseng hore ba fole ka potlako.    3.5 Kabinete e fetisa matshediso ho lelapa le metswalle ya radipolotiki ya tummeng lefatsheng ho tsa moruo ebile e le morutehi wa Aforika, Samir Amin, ya hlokahetseng mohla la 12 Phato 2018 a na le dilemo tse 86. Nakong ya bophelo bohle ba hae e ne e le molwanedi ya matla wa tokoloho ya Dinaha tse Thuthuang, mme maikutlo a hae a fetotse mokgwa oo re utlwisisang bokapitale le boimpheriale ka teng.3.6 Kabinete e boela e fetisetsa matshediso a yona ho mmuso le batho ba India ka tahlehelo ya maphelo nakong ya dikgohola tsa moraorao le ho ritsa ha seretse tikolohong ya Kerala. 3.7 Matshediso a ile a boela a romelwa ho mmuso le batho ba Sudan kamora ho kgaqwa ha bana ba sekolo ba 24 ba palame sekepe Nokeng ya Naele.F.  DithonyoDithonyo kaofela di lokela ho netefatswa ka mangolo a thuto le tumello e amehang.1. Mofumahadi Deshni Subbiah e le Molaodi Botong ya Koporasi ya Inshorense ya Sekoloto sa Diyantle ya Aforika Borwa SOC Limited.2. Mofumahadi Thezi Rosemary Mabuza, o thontswe botjha e le Motlatsi wa Mokhomishinara wa Khomishene ya Naha tsa Bareki.3. Balaodi bao e seng ba phethahatso ba Boto ya Balaodi ba Banka ya Ntshetsopele ya Mobu le Temo:Moadvokheiti Sanngakaa Coetzee (thonyobotjha); leMofumahadi Mathane Eveline Makgatho (thonyobotjha). 4. Balaodi bao e seng ba phethahatso ba Boto ya Khamphane ya Baemafofane ba Aforika Borwa:Ngaka Nolulamo Nobambiswano Gwangwa (Modulasetulo);Mofumahadi Phydelis Ntombifuthi Mvelase;Monghadi Yershen Pillay;Monghadi Bonang Francis Mohale;Monghadi Pascalis Mathealira Mokupo;Mofumahadi Nosizwe Nokwe-Macamo; leMonghadi Nqobizitha Irvin Phenyane. 5. Ditho tseo e seng tsa phethahatso tsa Boto ya Lekgotla la Mebila ya Naha la Aforika:Monghadi Themba Barrange Mhambi (Modulasetulo);Monghadi Alderman Robert Haswell;Mofumahadi Nkareng Mpobane;Monghadi Thamsanqa Piet Matosa; leMofumahadi Dladla.  6. Lekgotla la Naha la Boeletsi Ntlafatsong:Mofumahadi Claire Busetti (thonyobotjha);Monghadi Paul Steenkamp (thonyobotjha);Mofumahadi Thulile Mthethwa;Monghadi Isaiah Clive Engelbrecht;Rejoyce Gavhi-Molefe;Moprofesara Derrick Ian Swartz (Modulasetulo);Ngaka Tiisetso Elizabeth Lephoto;Mofumahadi Ilse Karg (thonyobotjha ebile e le moemedi wa Lefapha la Kgwebisano le Indasteri (dti));Ngaka Molapo Qhobela (thonyobotjha);Moprofesara Crain Arthur Soudien (thonyobotjha);Ngaka Thulani Humphrey Dlamini (thonyobotjha);Monghadi Dhesigen Pydiah Naidoo (thonyobotjha);Ngaka Shadrack Moephuli (thonyobotjha);Moprofesara Roseanne Denise Diab (thonyobotjha);Ngaka Boitumelo Phakathi; leMofumahadi Mamello Matikinca. 7.  Lekgotla la Naha la Sepakapaka la Aforika Borwa:Mofumahadi Xoliswa Kakana (Modulasetulo);Moprofesara Azwinndini Muronga;Monghadi Johan Prinsloo (thonyobotjha);Monghadi Willie van Biljon (thonyobotjha);Monghadi Eugene Jansen (thonyobotjha);Monghadi Ashley Naidoo (thonyobotjha ebile e le moemedi wa Lefapha la Merero ya Tikoloho);Monghadi Lindelwa Simphiwe Hamilton (thonyobotjha ebile e le moemedi wa Lefapha la Lebotho la Tshireletso);Mofumahadi Nomfuneko Majaja (moemedi wa dti);Mofumahadi Mariam Paul (moemedi wa Lefapha la Meralo ya Dikgokahanyo le Ditshebeletso tsa Poso);Mofumahadi Leago Stella Takalani;Mofumahadi Lumka Msibi;Moadvokheiti Icho Kealotswe Matlou;Mofumahadi Matsie Matooane (thonyobotjha);Mofumahadi Innocentia Mmule Pule (thonyobotjha); leMofumahadi Mbaliyethu Mfeka (thonyobotjha). 8. Letsete la Naha la Diphuputso:Moprofesara Tinyiko Maluleke (thonyobotjha);Moprofesara Nadine Felicity Petersen;Ngaka Sarah Mosoetsa (thonyobotjha);Ngaka Nompumelelo Obokoh (Modulasetulo);Moprofesara Haroon Bhorat;Moprofesara Zebion Vilakazi;Moprofesara Sinah Saurabh;Moprofesara Nomalanga Mkhize;Moprofesara Glenda Elisabeth Gray;Ngaka Bongani Ngqulunga;Mofumahadi Mpho Letlape (thonyobotjha);Monghadi Mashangu Ronny Lubisi (thonyobotjha); leMofumahadi Claire Busetti (thonyobotjha).  Dipotso:Mofumahadi Phumla WilliamsPhala ya Kabinete e Tshwereng Molepo Mohala: 083 501 0139"
Pehelo ya Kopano ya Kabinete ya mohla la 5 Loetse 2018,6 Sep 2018,https://www.gov.za/speeches/statement-cabinet-meeting-5-september-2018-6-sep-2018-0000,https://www.gov.za/st/speeches/pehelo-ya-kopano-ya-kabinete-ya-mohla-la-5-loetse-2018-6-sep-2018-0000,"Kabinete e ile ya kopanela Tuynhuys Motse Kapa, ka Laboraro, mohla la 5 Loetse 2018.A. Dintlha tsa Ha jwale1. Moruo1.1. Kabinete e ipiletsa makaleng ohle a Aforika Borwa hore a tshehetse dikgato tse etelletsweng pele ke mmuso ho matlafatsa kgolo ya moruo, kamora ho ntshuwa ha dipalopalo tsa kgolo tse bontshang hore moruo wa rona o nyotobetse ka 0.7% sehleng sa bobedi, ho tloha ho -2.6% e neng e hlophisitswe botjha sehleng sa pele.1.2. Leha makala a mang a moruo a kang merafo, dikonteraka le tsa ditjhelete a bile le dintlafalo kgolong, empa e ne e sa lekana ho akaretsa ka phethahalo nyotobelo e makaleng a mang, haholoholo lekaleng la temothuo.1.3. Ka lehlakoreng la ditjeo, diyantle tsohle di bile le tsosoloso e matla, leha ho le jwalo sena se ile sa sithabetswa ke ho nyotobela ha ditjeo tsa malapeng esita le ho hula ka falese ha ditlhahiso. Kgolo ya botsetedi e eketsehile dikhamphaneng tsa poraefete, ha botsetedi ba lekala la setjhaba bona bo nyotobetse.1.4. Tlhokeho ya botsitso e ntseng e hola mebarakeng ya lefatshe le sephetho sa GDP, di hloka hore mmuso o akofise matsapa a ho ribolla ditshita tsa kgolo ya moruo ha o ntse o fana ka tshehetso dihlopheng tse tlokotsing.1.5. Kgolo ya moruo e ile ya sisitheha ka matla nakong ya dilemo tse nne tse fetileng. Sena se bontsha dintlha tse kang maemo a komello lekaleng la temothuo esita le ditheko tse tlase tsa dihlahiswa empa e boela e ba ditshita tsa sebopeho sa kwano lapeng, tse nyahamisitseng botsetedi le tlhahiso ya mesebetsi.1.6. Mmuso o se o ikitlaeditse, ho tse ding, ka tlhophobotjha e phethahetseng ya tsamaiso ya visa e le ho tshehetsa lekala la bohahlaudi, ho phethelwa ha melao ya bohlokwa ya merafo ho tshehetsa lekala la merafo esita le ho tswelapele ka ho tsitsisa tsa ditjhelete tsa dikgwebo tsa mmuso.1.7. Diboka tse tlang tsa tlhahiso ya mesebetsi le botsetedi, esita le pakana ya ditsiane tsa mmuso tse sisintsweng, di tla fana ka dintlha tse tebileng ka ditlhabollo tse hlokehang tsa ho ntshetsa kgolo pele.1.8. Kabinete e tiisa boikitlaetso ba mmuso boitjarong ba nako e telele ba tsa ditjhelete mme moralo wa tsa ditjhelete o hlophilweng botjha o tla tekwa Polelong ya Leano la Ditekanyetso tsa Ditjhelete tsa Nako e Bohareng (MTBPS).2. Ketelo ya United Kingdom (UK) le Northern Ireland2.1. Kabinete e ikamahanya le Moporesidente Cyril Ramaphosa ho amoheleng ketelo e atlehileng ya tshebetso ka Tonakgolo Theresa May wa UK ya Great Brithane le Northern Ireland. E tla tlisetsa Aforika Borwa melemo e ntlafetseng ya ho matlafatsa kgwebisano le botsetedi ba dinaha tse pedi. UK ke enngwe ya batsetedi ba baholo ba Aforika Borwa, ka difeme tsa Brithane tse kahodimo ho 650 tse teng mebarakeng ya rona. Nakong ya ho dula majwana ha dinaha tse pedi tsena, ho ile ha tshohlwa tsa kgonahalo ya bolekane le makgobonthithi a ka etswang.2.2. Tonakgolo May o ile a boela a neelana ka SS Mendi Bell ho Molaodi e Moholo wa Lebotho, Moporesidente Ramaphosa, le batho ba Aforika Borwa, ho hopola bointshasehlabelo hwa maAforika Borwa a kahodimo ho 600 a ileng a timela ha SS Mendi e ne e teba Kanaleng ya Manyesemane, dilemong tse kahodimo ho 100 tse fetileng.3. Seboka sa Foramo ya Tshebedisanommoho ya China le Aforika (FOCAC)3.1. Kabinete e o nketse hloohong Morero wa Tshebetso wa Beijing (2019-2021), o thathamisang diphetoho tsa Seboka sa FOCAC moo Moporesidente Ramaphosa e leng e mong wa badulasetulo hammoho le Moporesidente wa China Xi Jinping.3.2. E le ho aha lewa le phethahetseng le selekane sa tshebedisanommoho tsa China-Aforika, China e ikitlaeditse ho kenya tshebetsong merero e 10 ya tshebedisanommoho le Aforika. Tsena ke dibaka tseo ho tsona ho etswang diindasteri; temothuo ya sejwalejwale; meralo ya motheo; ditshebeletso tsa ditjhelete; ntshetsopele e sa senyeng tikoloho; tlhophiso ya kgwebisano le matsete; phokotso ya bofuma le thekolohelo ya setjhaba; bophelo bo botle ba setjhaba; diphapanyetsano tsa batho le batho ba bang; esita le kgotso le tshireletso. Kgabareng, tshebedisanommoho dipakeng tsa mahlakore a mabedi ana di tla tiiswa ke mokotaba o reng:  China le Aforika: Ho hahamalla popong ya setjhaba se matla le ho feta se nang le bokamoso boo ho tla abelanwa ka bona, ka tshebedisanommoho eo ho yona e mong le e mong e bang mohlodi. 4. Theko ya mafura4.1. Kabinete e amohela taba ya theko ya mafura e sa fetolwang kgweding ena e le kimollo ya nakwana ya hang feela bakeng sa basebedisi ba dipalangwang tsa setjhaba, boramakoloi le bareki, ha ho ntse ho tsongwa mekgwa e meng ke Lefapha la Eneji (DoE).4.2. Mabaka a mang a amang lefatshe lohle a akgang nyollo ya theko ya oli e tala le maikutlo a mabe a mabapi le mebaraka e thuthuang, di bakile hore ditjeo tsa mafura di nyolohe ka potlako Aforika Borwa haesale ho tloha ka Mmesa monongwaha.4.3. Kabinete e hlahisitse ngongoreho ka dinyollo le ditlamorao tse babang ho bareki ka kakaretso, ho akga le ditlamorao tse amanang le sekgahla sa nyollo ya ditheko ka ha bahlahisi ba fetisetsa dinyollo lekaleng la barekisetsi.4.4. Ha a ne a nkela sena hloohong, Letona la Eneji, Monghadi Jeff Radebe, o entse bokenadipakeng bo kgethehileng lebitsong la mmuso ka ho inola setjhaba kgahlanong le ho hlwa mekwalaba ho hong hape thekong ya mafura, ntle le nyollo ya disente tse 4.9 lithara kanngwe sekepeleng sa Thekiso ya peterole ho lokisetsa nyollo ya meputso ya selemo le selemo ya basebetsi, ba kang ba tshelang peterole diteisheneng tsa mafura.4.5. Nakong ena eo moruo o thefulwang ke difefo tsa lefatshe lohle, Kabinete e motlotlo ka hore bokenadipakeng bona ha bo ame pokello ya ditjhelete tsa setjhaba ka ha bo sebedisa ditjhelete tse seng di le morerong wa theko ya mafura.5. Tlhabollo ya mobu5.1. Kabinete e etsa kgoeletso ho maAforika Borwa ohle hore a sebedise ngangisano e amanang le tlhabollo ya mobu, ho matlafatsa kaho ya setjhaba esita le momahanyo ya setjhaba. Mesebetsi e ntseng e tswelapele ya palamente e tla tlisa tlhakisetso ebe e re dumelle ho hatela pele re le setjhaba. Mosebetsi o nang le ponaletso, o theilweng ka melawana le molaotheo o tsamaisana le boikitlaetso ba rona ba hore re le mmoho re fihlelle ditharollo molemong wa ntlafatso ya setjhaba.5.2. Kabinete e kgodisehile hore mosebetsi ona o tla re dumella ho utolla mokgwa wa tlhabollo ya mobu o sebeletseng bohle.5.3. Ka ho sebetsa mmoho, re ka aha setjhaba se betere moo ditoro le ditabatabelo tsa batho bohle ba habo rona di tla fihlellwa.6. Metsi6.1. Kabinete e kgotsofetse ka hore Lefapha la Metsi le Bohlweki le phethetse kaho ya Letamo la Nokeng ya Cornelis Freistata. Letamo lena, le reretsweng ho thusa malapa a 2 690 le batho ba hakanyetswang ho 10 674, le tla bebofatsa diphephetso tsa metsi tseo setjhaba sa Warden le Ezenzeleni se tobaneng le tsona katlasa Masepala wa Sebaka wa Phumelela.6.2. Aforika Borwa e ntse e na le dikgaello tsa metsi ka lebaka la maemo a komello, mme Kabinete e ipiletsa bathong bohle hore ba sebedise sesebediswa sena ka paballo ba be ba dule ba le sedi ka metsi.7. Thuto7.1. Kabinete e thoholeditse Lefapha la Thuto ya Motheo (DBE) ka ho neelana ka katleho ka Sekolo sa Poraemare sa Delft South, ka thoko ho Motse Kapa profenseng ya Kapa Bophirimela.7.2. Sekolo sena se ahilwe ka thuso ya Kgato e Potlakisitsweng ya Phano ya Meralo ya Motheo ya Dikolo (ASIDI) ka ditjeo tsa R75 milione. Se na le diphaposi tsa ho rutela tse 45, laboratori ya dikhomphyutha le saense, polokelo ya dibuka esita le setsi seo ho jellwang ho sona. Sekolo sena se setjha sa maemo a hodimo se tla fana ka tikoloho e ntle ya ho ruta le ho ithuta baithuting ba ka bang 1 578 ba sebakeng sa Delft.7.3. Sena ke sekolo sa ho qetela dikolong tse 25 tse neelanweng Kapa Bophirimela ka kgato ya DBE. Ho fihlela kajeno, lenaneo la ASIDI le ahile dikolo tsa maemo a hodimo tse 205 naha ka bophara. Palo yohle ya dikolo tse 685 di se di filwe phepelo e tshepahetseng ya metsi, dikolo tse ding tse 486 di filwe disebediswa tse ntle tsa bohlweki athe dikolo tse 372 di hoketswe marangranng a motlakase lekgetlo la pele.8. Dikopo tsa 2019 tsa Sekema sa Naha sa Thuso ya Ditjhelete ho Baithuti (NSFAS)8.1. Kabinete e amohela ho tla ka bongata ha baithuti ba tshwanelehileng kamora ho bulwa semmuso ha mosebetsi wa dikopo tsa 2019 tsa NSFAS ka la 3 Loetse. Ke baithuti ba tshwanelehileng le ba ha jwale ba kahodimo ho 45 000 ba keneng websaeteng ya NSFAS ka letsatsi la pele. Kgatelopele ya ho fedisa tshallomorao ya ditefo tsa ditjhelete tsa baithuti e se e entswe.8.2. Mosebetsi wa dikopo o tsepamisitswe mokgwatsamaisong o motjha o potlakisang diqeto tsa ho fana ka tjhelete ka ha diforomo tsa dikopo jwale di tlatswa habobebe ke baithuti, ho sa natsehe hore na ba dula hokae.9. Listeriosis9.1. Kabinete e amohela tsebiso ya hore sewa sa Listeriosis se fedile ebile e bontsha ka matla sekgahla sa morero wa karabelo o kopanetsweng wa tshohanyetso wa Lefapha la Bophelo bo Botle (DoH) le Setheo sa Naha sa Mafu a Tshwaetsang, ba tsheheditswe ke Mokgatlo wa Lefatshe wa Bophelo bo Botle, ho laola le ho fedisa sewa sena.9.2. DoH e beile mokgwa wa bodisa ba ho thibela hore e se ke ya ropoha hape. Difeme tsohle tse hlahisang dinama tse seng di loketse ho jewa, di tshwanela ho ba le mekgwatsamaiso ya taolo ya polokeho ya dijo, ho ya ka Molawana wa R607 o phatlaladitsweng ka la 14 Phupjane 2018. Ditlhahlobo tsa difeme di dula di ntse di tswelapele, ho ya ka melawana e ntjhafaditsweng ya tlhweko.10. Diqoso tsa dijo mmotwana le tse felletsweng ke nako10.1. Kabinete e thoholetsa kgato e potlakileng e nkilweng ke Letona la Bophelo bo Botle, Ngaka Aaron Motsoaledi, ho shebisisa diqoso tsa dijo mmotwana le dijo tse felletsweng ke nako Aforika Borwa. DoH e fumane lenane le hodimo haholo la ditletlebo yaba ya lemoha le dingongoreho ka dividiyo tse sa netefatswang tse amanang le dijo, tse ntseng di potoloha marangrang a dikgokahano tsa setjhaba.10.2. Haesale ho tloha ka Phato, ditlhaselo tsa bohlahlobi di entswe ditsheng tse fapaneng tsa tlhahiso ya dijo, ebile di ntse di tswelapele dibakeng tse fapaneng tsa naha.10.3. Ho feta moo, indasteri ya dijo e kopilwe ho netefatsa bonnete ba kgonahalo ya dihlahiswa tsa bolotsana tsa dijo, ha makgotla a mang a taolo a mmuso ho tloha ho Mafapha a Temothuo, Meru le Botshwasi ba Ditlhapi, le Kgwebisano le Indasteri, ho akga le Khomishene ya Naha ya tsa Boreki (NCC), a se a le kgabong ya ho netefatsa dipelaelo tsa setjhaba tsa maemo a sa natsweng a boleng.10.4. Kabinete e ipiletsa setjhabeng hore se be sedi haholo mantsweng a fapaneng e amanang le dijo:Lentswe la best-before Date le bolela bolelele ba bophelo ba tshebediseho ya dihlahiswa tse ommeng le tse ka dikotikoting, mme seo ha se sesupo sa polokeho ya tsona.Lentswe la sell-by Date le sebedisetswa dijo tse bolang tse atisang ho bolokwa dihatsetsing mme ho tloha ka Phupu ya monongwaha ha le sa sebetsa, ho ya ka makgotla a nang le matla a lefatshe lohle.Lentswe la use-by Date kapa la expiry Date, ke letsatsi la ho fellwa ke nako ha sehlahiswa mme seo se bolela hore dijo tse nang le letshwao lena ha di ka ke tsa boela tsa hlabosa kamora letsatsi lena. Dijong tse bolang teng, letshwao lena le bolela hore ha di ka ke tsa boela tsa jewa. Thepa ya bolotsana  ke thepa e rekiswang tlasa lebitso la boitsebahatso la khamphane enngwe, ha lereo la  dijo mmotwana  lona le sebedisitswe marangrang a dikgokahano tsa setjhaba ho bolela dijo tseo dikateng tsa tsona di se nang metswako ya sebele ya dijo.10.5. Kabinete e boela e etsa kgoeletso setjhabeng hore se hlahise bopaki bo tshwarehang ka dihlahiswa tsa dijo tse entsweng ka metswako le dikhemikhale tse kotsi.10.6. Ho feta moo, Kabinete e seolla ditlhaselo le boinkelo ba thepa mabenkeleng e le karabelo ya Thekiso ya dijo tse belaetsang. Diketso tse jwalo tsa ditlolo tsa molao ha di ka ke tsa mamellwa, mme ditheo tse sebetsanang le qobello ya molao ha di ka ke tsa qeaqea ho tshwara le ho tjhutjhisa batho ba hlohleletsang kapa ba etsang diketso tsena tsa ditlolo tsa molao. Kabinete e kopa ditho tsohle tsa setjhaba tse nang le tsebo ka dijo tse belaetsang ho letsetsa mohala o qollehileng wa DoH ho 011 386 2003/6 le NCC ho 012 428 7000.11. Ho lefshwa ha ditjhelete tsa dithuso tsa setjhaba11.1. Kabinete e amohela tlaleho ya kgatelopele ya Letona la Ntshetsopele ya Setjhaba Susan Shabangu, ka selekane se dipakeng tsa Lekgotla la Tshireletso ya Setjhaba la Aforika Borwa (SASSA) le Poso ya Aforika Borwa (SAPO) ka ho nka mosebetsi wa ditefo tsa dithuso tsa setjhaba ho Cash Paymaster Services ho tloha ka la 1 Mphalane 2018.11.2. Ho fihlela ha jwale, SASSA e se e fane ka dikarete tse ntjha tsa kgauta tsa SASSA tse ka bang dimilione tse hlano le halofo, tse nkang sebaka sa dikarete tsa kgale, empa diketekete tsa tsona di ntse di hloka ho tjhentjhwa. Kabinete e etsa boipiletso bo matla ho beng ba dikarete tsa kgale hore ba ilo di tjhentjha.11.3. SAPO e tla boela e nka mosebetsi wa tefo ya tjhelete ho baamohedi bao ba sa kgonang ho hula tjhelete metjhineng ya di-ATM kapa mabenkeleng. Bakeng sa ho tseba haholwanyane, baamohedi ba dithuso tsa ditjhelete tsa mmuso ba ka letsetsa mohala wa mahala wa SASSA ho 0800 60 10 11 dihoreng tsa mosebetsi.12. Kotsi ya terene12.1. Kabinete e lakaletsa bapalami ba ileng ba lemala ha diterene tse pedi tsa Metrorail di ne di tjhaisana Eloff Extension Selby, ka borwa ba Johannesburg, hore ba fole kapele ebile e etsa kgoeletso ya hore phuphutso ya sesosa sa kotsi e potlakiswe e le ho thibela phetapheto ya ketsahalo ya mofuta oo.B. Diqeto tsa Kabinete1. Kabinete e ananetse ho ntshuwa ha Dipalopalo tsa Naha tsa Ditlolo tsa Molao tsa 2017/18 ke Tshebeletso ya Sepolesa sa Aforika Borwa (SAPS).1.1. Dipalopalo tsa ditlolo tsa molao tsa selemo le selemo di thusa mmuso ho disa dibaka tsa bohlokwa, haholoholo phokotso ya ditlolo tsa molao tse mpempe tse tlalehilweng, jwalo ka ha ho tekilwe Moralong wa Lewa la Nako e Bohareng wa 2014-2019. Dipalopalo tsa ditlolo tsa molao di ka boela tsa sebediswa e le matshwao a kgalemo ho sa kganya, hore ho matlafatswe ditshebetso tsa thibelo ya ditlolo tsa molao le mawa a mafapha a fapaneng a mmuso.2. Kabinete e ile ya hlajwa malotsana ka kgatelopele e entsweng bolaoding ba kgalemo ya basebetsi ba tshebeletso ya setjhaba, ba etsang kgwebo le ditheo tsa mmuso. Ho kgothaletsa diketso tsa toka le bosiyo ba leeme ho bahlanka ba baholo ba mmuso, ke karolo ya bohlokwa ya ho aha mmuso o bonaletsang o bile o na le boikarabello, jwalo ka ha ho lohothilwe ho Molaotheo wa Riphaboliki ya Aforika Borwa wa 1996 esita le kaho ya mmuso o nang le bokgoni jwalo ka ha ho radilwe ho Morero wa Ntshetsopele ya Naha (NDP): Tjhebelopeleng ya 2030.2.1. Kgatelopele e se e entswe mabapi le ho kenngwa tshebetsong ha Molawana wa 13(c) wa Melawana ya Tshebeletso ya Setjhaba (PSR) wa 2016, o hanelang basebetsi ba tshebeletso ya setjhaba ho etsa kgwebo le ditheo tsa mmuso, esita le Molawana wa 18 wa PSR wa 2018, o hlokang hore ditho tsa Tshebeletso ya Bolaodi bo Boholo (SMS) di pepese ditabatabelo tsa tsona tsa boikunuto ba tsa ditjhelete le tse ding.2.2. Kabinete e boetse ya ananela hore Lekgotla la Phethahatso le nang le matla le tshwanelehileng la mafapha a mmuso, le lokela ho disa ho kenngwa tshebetsong ha Molawana wa 13(c) wa PSR wa 2016, le nke dikgato tsa kgalemo tse tshwanelehileng le be le kenye tlaleho ya tsona ho Letona la Lefapha la Tshebeletso le Tsamaiso ya Setjhaba (DPSA) mafelong a selemo se seng le se seng sa ditjhelete. Tlaleho ya pele e tshwanela ho kenngwa ho DPSA ka la 31 Hlakubele 2019.2.3. Ka 2016 le 2017, DPSA e hlwaile basebetsi ba tshebeletso ya setjhaba ba ngodisitsweng e le bafani ba ditshebeletso ho Dathabeisi e Bohareng ya Bafani ba Ditshebeletso (CSD), jwalo ka ha e neelanwe ke Lefapha la Matlotlo a Setjhaba. Mafapha a ile a koptjwa ho etsa tlhokomediso, ho netefatsa lesedi le ho tlaleha kgatelopele ka ho kenngwa tshebetsong ha dikgato tse nkilweng kgahlanong le bao ba molato.2.4. Mafelong a Mmesa 2018, 96% ya ditho tsohle tsa SMS di kentse dipepeso tsa tsona, di sebedisa Mokgwatsamaiso wa eDisclosure.3. Kabinete e ile ya hlajwa malotsana ka kgatelopele e seng e entswe Mmotlolong wa Phano ya Ditjhelete Sekolong sa Naha sa Thupello ya Bahlanka ba Mmuso (NSG).3.1. Kabinete e ananetse sebopeho sa mananeo a tlamang a thupello, a tla kgakolwa ke NSG hore a thakgole bokenadipakeng bo potlakileng ba ntshetsopele ya bokgoni esita le ho etsa tshebeletso ya setjhaba hore e be le boporofeshenale. Tefo e otlolohileng bakeng sa mananeo a tlamang ho NSG e etswang ke mafapha a tshwanelehileng ho tswa ditjheleteng tsa ona tsa thupello, le yona e ile ya ananelwa.3.2. Sena se tla lebisa tsamaisong ya setjhaba e hatelang pele, e hahamallelang pele ho fihlelleng Tjhebelopele ya 2030 ya NDP ka  ho aha naha e nang le bokgoni e hatelang pele, eo haeba e sebetsa mmoho le boahi bo mahlahahlaha, e tla etella pele tjantjello e matla kgahlanong le bofuma, leqeme la mesebetsi le ho se lekane setjhabeng. 4. Kabinete e ananetse phatlalatso ya Tokomane ya Tataiso ho Saense, Theknoloji le Tshibollo ya 2018, bakeng sa hore setjhaba se tshwaele. Letona la Saense le Theknoloji, Mofumahadi Mmamoloko Kubayi-Ngubane, o tla fana ka tlaleho e phethahetseng ha mmela o ntse o puta.5. Kabinete e boetse ya ananela phatlalatso ya Lewa la Katoloso la Dibaka tsa Naha tse Tshireleditsweng (NPAES) bakeng sa hore setjhaba se tshwaele.5.1. NPAES ke morero wa lewa la dilemo tse 20 o itshetlehileng ka NDP, o tsepamisitseng maikutlo katolosong ya setsha sa dibaka tse tshireleditsweng, ka tjhadimo e tsepameng kgolong ya moruo, phetoho le botsitso ba nako e telele.5.2. NPAES e talola kamoo ho ka bang le kgaello ka teng ya hore ho ajwe ka bokgabane basebetsi le mehlodi ya ditjhelete, ho fihlella katoloso ya dibaka tse tshireleditsweng ka ditjeo tse fihlellehang, boitjaro ba nako e telele ba ikholoji le ho ikamahanya le phetoho ya tlelaemete.5.3. Marangrang a Aforika Borwa a dibaka tse tshireleditsweng a akga ditsha tsa lefa la lefatshe, dirapa tsa naha, dirapa tsa paballo, dirapa tsa paballo tse kgethehileng, ditikoloho tse tshireleditsweng, dibaka tsa mawatleng tse tshireleditsweng, dikgakeletsi tsa metsi dithabeng, dibaka tse kgethehileng tsa meru e tshireleditsweng, le dirapa tsa paballo ya meru.6. Kabinete e ananetse Maemo a Ditherisano a Aforika Borwa bakeng sa Kopano ya bo13 ya Seboka sa ho Notla Mekga e yang Mmokeng wa Ramsar o mabapi le Diqanthana tse Diphuleng (Ramsar COP 12) e tla tshwarelwa Dubai, United Arab Emirates, ho tloha ka la 21 ho isa ho la 29 Mphalane 2018.6.1. Dipheo tse batsi tsa Mmoka wa Ramsar ke ho netefatsa boteng ba paballo le tshebediso e tjhatsi ya diqanthana tsohle tse diphuleng. Aforika Borwa teng, diqanthana tse diphuleng ke tsona tse tlokotsing ka ho fetisisa ditikolohong tsohle, ka 48% ya tsona tse leng kotsing e mpe.6.2. Di thusa taolong ya mehlodi ya metsi e le karolo ya mokgwa wa boitlhahanelo taolong ya komello.C. Dibili1. Kabinete e ananetse phatlalatso ya Bili ya Sehlomathiso sa Ditlhapiso tsa Dikotsi le Mafu tse Bakwang ke Maemo a Mosebetsing.1.1. Bili ena, e hlomathisang Molao wa Ditlhapiso tsa Dikotsi le Mafu tse Bakwang ke Maemo a Mosebetsing, 1993 (Molao wa 130 wa 1993) e ananela basebetsi ba malapeng, ba neng ba ntse ba teetswe kathoko Molaong, e le basebetsi ka sepheo sa hore ba fole melemo, esita le ho ntlafatsa melemo e seng e le teng.1.2. Dihlomathiso tsena di ntlafatsa melemo e lefshwang ho basebetsi le beng ka bona, di bile di habile ho thusa basebetsi ba lemetseng le ba kulang hore ba hlabollwe ba be ba busetswe mesebetsing le setjhabeng.2. Kabinete e ananetse ho lelekelwa ha Bili ya 2018 ya Sehlomathiso sa Toka ya Bana Palamenteng.2.1. Bili ena e hlomathisa Molao wa Toka ya Bana, 2008 (Molao wa 75 wa 2008) e le ho hlopha botjha dilemo tsa mathomo tsa bokgoni ba botlodi ba molao ba bana, ka ho di eketsa ho tloha dilemong tse 10 ho ya ho tse 12. Bili ena e boela e tswelapele ho sikara ditokelo tsa bana moo di hohlanang le molao teng.2.2. Bili ena e boela e hakolla taba ya bokgoni ba botlodi ba molao ho ya tshwepholo, ka ho tlosa tlhoko ena ya ho bontsha bokgoni ba botlodi ba molao molemong wa tshwepholo le dipatlisiso tse etswang pele.3. Kabinete e ananetse ho kenngwa ha Bili ya 2018 ya Sehlomathiso sa Bofofisi ba Difofane Palamenteng.3.1. Bili ena, e hlomathisang Molao wa Bofofisi ba Difofane, 2009 (Molao wa 13 wa 2009), e tla matlafatsa meralo ya tshireletso le taolo ya polokeho difofaneng, ho netefatsa boitjaro ba nako e telele esita le botsitso ba indasteri ya bofofisi ba difofane.3.2. Sena se tla netefatsa hore Aforika Borwa e tswelapele ho fihlella boitlamo ba yona ba matjhaba lepatlelong la bofofisi ba difofane, e leng ntho e matlafatsang tshehetso ntshetsopeleng ya moruo wa rona e le sehotetso sa keketseho ya kgwebisano, bohahlaudi le tlhahiso ya mesebetsi.3.3. Bili ena e boela e fana, ho tse ding, ka boikemelo ba tshebetso ba kotsi ya sefofane le patlisiso ya ketsahalo eo, esita le ho lokisa diphapano le mafokodi.D. Diketsahalo tse tlang1. Beke ya Thusong Service Centre1.1. Kahare ho moeleo wa Kgwedi ya Tshebeletso ya Setjhaba, Beke ya Thusong Service Centre ya selemo le selemo ho tloha ka la 17 ho isa ho la 21 Loetse 2018 katlasa mokotaba o reng:  Thuma Mina: Ho isa Ditshebeletso tsa Setjhaba Bathong , e fana ka lepatlelo le leng la hore mmuso o ise ditshebeletso tsa setjhaba bathong.1.2. Di-Thusong Service Centre ke ditsi tseo ho tsona ho fumanehang dintho tsohle bakeng sa phihlello ya ditshebeletso tsa mmuso le lesedi, mme di-Thusong Service Centre kaofela tse 133 naha ka bophara ke ditsi tsa tshepo, phihlello, tokiso ya menyetla, tekano le matlafatso ho bao ba neng ba kotetswe kgubung ya ntshetsopele ya moruo wa setjhaba.1.3. Mmuso o sebeletsa ho hokela Mokgwatsamaiso wa Taolo ya Mekoloko, o tla fokotsa mosebetsi wa lephallo e le ho thusetsa phokotsong ya nako ya ho leta. Mokgwatsamaiso ona o tla hokelwa ditsing tsohle naha ka bophara, ka tsepamiso ya maikutlo e boelang e le kgokelong ya theknoloji ya lesedi la dikgokahano (ICT), e leng yona e thusang phanong ya ditshebeletso.2. Seboka sa Lefatshe sa Telecom sa Mokgatlo wa Basebetsi wa Dikgokahanyo tsa Mehala tsa Matjhaba (ITU) sa 20182.1. Kabinete e amohela Seboka sa Lefatshe sa Telecom sa ITU sa 2018 Durban ho tloha ka la 9 ho isa ho la 13 Loetse 2018, katlasa mokotaba o reng  Tshibollo bakeng sa Ntshetsopele ya Theknoloji ya Dijithale . Ketsahalo ena, e tlang Aforika lekgetlo la pele, e fana ka monyetla wa seabo se eketsehileng sa dinaha tsa Aforika, ho habilwe ho matlafatsa ICT Aforika jwalo ka ha e le moetapele wa ntshetsopele le tshibollo.2.2. Seboka sa selemo le selemo se hohela baromuwa ba kahodimo ho 9 000 ho tswa lefatsheng lohle, ka baetapele ba mmuso le ba diindasteri ba phopholetsang ba bile ba hlwaya menyetla le ditlwaelo tse ntle, haholo tsa ntshetsopele ya moruo wa setjhaba ka ICT. Dintho tsa bohlokwa tse tla tshohlwa di akga: 5G bakeng sa ntshetsopele ya theknoloji ya dijithale, tshebedisanommoho tshireletsong ya inthanete, ditshebeletso tsa ditjhelete tsa dijithale esita le disatalaete bakeng sa ntshetsopele e theknoloji ya dijithale.2.3. ITU ya 2018 ya Seboka sa Lefatshe sa Telecom e tshwarwa ka nako eo Aforika Borwa e kenyang tshebetsong diprojeke tsa bohlokwa tsa naha tse akgang Lewa la Naha la e-Government le tsepamisitseng maikutlo phetohong ya dijithale ya ditshebeletso tsa mmuso le ICT ya naha, Lewa la Tshebetso la Dikgwebo tse Nyane, tse Mahareng le tse Nyenyane (SMME), le tsetselelang ho utolla bokgoni ba lekala la Aforika Borwa la di-SMME tsa ICT. Disebediswa tsena di thea tikoloho e thusetsang kgolo ya lekala ebile e netefatsa boitjaro ba yona ba nako e telele.E. Melaetsa1. Matshediso1.1. Kabinete e fetisa matshediso a yona ho:lelapa le mahlonokong esita le setjhaba sohle sa Yunivesithi ya Theknoloji ya Tshwane (TUT) kamora ho hlokahala ha Katlego Monareng. Kabinete e etsa kgoeletso ya hore ho theolwe moya ha sepolesa se ntse se batlisisa, ho netefatsa hore mang kapa mang ya molato ka ho shwa hoo, o tobana le letsoho la molao.ba lelapa le metswalle ya batho ba robedi ba shwetseng ho phatloheng ho bileng femeng ya dibetsa ya Denel Somerset West Kapa Bophirimela.baratuwa ba bao ba ileng ba shwela mollong o kotsi o ropohileng moahong o abelanwang ke Mafapha a Mmuso wa Profense ya Gauteng a Bophelo bo Botle, Bodulo ba Batho le Puso ya Tshebedisanommoho.2. Dithoholetso2.1. Kabinete e thoholetsa batho ba Zimbabwe ka ho hahamalla katlehong ya mmuso o motjha o etelletsweng pele ke Moporesidente Emmerson Mnangagwa, ya ileng a hlomamiswa ka la 26 Phato 2018. Moporesidente Ramaphosa o ikamahantse le baetapele ba bang ba Aforika Harare ho ya inwesa ka nkgo. Kabinete e tshehetsa boikitlaetso ba Moporesidente Ramaphosa ba ho sebedisana le Zimbabwe ho ntlafatsa dikamano tsa nalane, sepolotiki le tsa boena, ka thasisetso e tsepameng matlafatsong ya tshebedisanommoho ya moruo.2.2. Kabinete e thoholetsa Lekgotla la Saense le Diphuputso tsa Diindasteri (CSIR), haholoholo bafuputsi ba batshehadi, diphuputsong tsa bophelo bo botle tse etsetswang ho ntlafatsa mokgwatsamaiso wa bophelo bo botle wa naha ena. Tsena di akga: (i) tjhipi e fofonelang lefu la tswekere e le ho disa bophahamo ba tswekere mading, ka ho sekaseka moya o tswang ka hanong; (ii) ho etsuwa ha dibaktheriya tsa mmele hore di sebediswe tlhahisong ya ditsuonyana, tlhapi ya dusky-cob le ya abalone, di tla thusa tlhahisong ya dihlahiswa tsa tlholeho tsa diphoofolo, tse se nang antibayothiki, dikhemikhale le dithethefatsi tse hodisang ka potlako; (iii) esita le ho tswelapele ho utolla diphuputso tsa disele.2.3. Kabinete e boela e thoholetsa Ngaka Evodia Setati, mofuputsi e moholo Lefapheng la Dithuto tsa Tlhahiso ya Morara le tsa Tlhahiso ya Veini la Yunivesithi ya Stellenbosch, ya hapileng Kgau ya Borasaense ba Basadi ba Ipabotseng moketjaneng wa selemo le selemo wa Dikgau tsa Basadi ba maAforika Borwa ho tsa Saense, o neng o tshwaretswe Polokwane ka la 23 Phato 2018.2.4. Kabinete e thoholetsa Caster Semenya ka makgabane a hae ha a ne a hapa makgaolakgang a hae a boraro a Liki ya Taemane lebelong la dimithara tse 800 Switzerland.F. DithonyoDithonyo kaofela di lokela ho netefatswa ka mangolo a thuto le tumello e amehang.1.    Monghadi Jacob Ganny Mbele e le Motlatsi wa Mookamedi Kakaretso (DDG): Mananeo le Diprojeke tsa Eneji ho DoE.2.    Mofumahadi Hilda Dikeledi Mhlongo e le DDG: Ditshebeletso tsa Koporasi ho DoE.3.    Baokamedi bao e seng ba phethahatso ba Boto ya Baokamedi ya Banka ya Ntshetsopele ya Mobu le Temothuo: Moadvokheiti Sandra Coetzee (thonyobotjha); leMofumahadi Mathane Eveline Makgatho.Dipotso:Mofumahadi Phumla Williams, Phala ya Kabinete e Tshwereng MolepoMobile: 083 501 0139"
Pehelo ya Kopano ya Kabinete ya mohla la 19 Loetse 2018,20 Sep 2018,https://www.gov.za/speeches/statement-cabinet-meeting-19-september-2018-20-sep-2018-0000,https://www.gov.za/st/speeches/pehelo-ya-kopano-ya-kabinete-ya-mohla-la-19-loetse-2018-20-sep-2018-0000,"Kabinete e ile ya kopanela Union Buildings Pretoria, ka Laboraro, mohla la 19 Loetse 2018.A. Dintlha tsa Ha jwale1. Moruo1.1. Kabinete e amohela thuso e nanabetswang ke ba kgwebo bakeng sa ho romelwa ha baporofeshenale ba lekala la poraefete mmusong. Sena se ropohile kopanong ya boitlhophisetso e neng e tshwerwe ke Moporesidente Cyril Ramaphosa le baetapele ba kgwebo, maqosa a kgethehileng a botsetedi le Mokgakolo wa Bahlanka ba Baholo ba Phethahatso (CEO), pele ho Seboka se tlang sa Mesebetsi le Botsetedi.1.2. Kopano e dumellane ka hore tsosoloso ya moruo wa Aforika Borwa e batla ho kenngwa tshebetsong ho potlakileng ha mokgekgetho wa diqholotsi le ditlhabollo tse tshepisitsweng tse ntlafatsang kgolo. Ditshisinyo di ile tsa boela tsa tshohlwa mabapi le ho thea mokgakolo wa ntshetsopele ya meralo ya motheo e kenyang ditjhelete tse tswang lekaleng la poraefete esita le botsebi bo hodimo ba phano ya ditshebeletso.2. Thahasello ya botsetedi2.1. Kabinete e boela e amohela thahasello ya botsetedi kwana Japan, e etelletsweng pele ke Lefapha la Kgwebisano le Indasteri (dti). Thahasello ena e habile ho hohela matsete a boleng ba US$ 100 bilione moruong wa Aforika Borwa nakong ya dilemo tse hlano tse tlang.2.2. Haesale Japan e le molekane wa ba leshome ba kahodimodimo wa batsetedi ba nako e telele Aforika Borwa, ka dikhamphane tsa yona tse kahodimo ho 140 tse sebetsang naheng ena ya rona, e bonwang e le kgubu ya lebatowa la tlhahiso ya ho kena Aforika. Kabinete e kgothaletsa dikhamphane ho tsetela le ho nama Aforika Borwa.3. Mananeo a thupello3.1. Kabinete e amohela kgakolo ya projeke ya thupello ya R22-milione ke Letona la tsa Mesebetsi, Mofumahadi Mildred Oliphant, e tla thea mesebetsi makaleng a bofofisi, a kgwebo ya ho qwela metsing a lewatle esita le a temothuo. Projeke ena e sebetswa ka selekane le Setheo sa Ngaka John Langalibalele Dube esita le Letlole la Inshorense ya ba Feletsweng ke Mesebetsi (UIF), eo e leng setheo sa Lefapha la tsa Bosebetsi. Projeke ena e tla shadimana le ba kentseng letsoho ho UIF ba feletsweng ke mesebetsi.3.2. Sehlopha sa pele sa ba tla fola molemo se akga ba 50 ba kentseng letsoho ba tswang Boemafofaneng ba Virginia bo Durban; ba 50 ba tswang projekeng ya kgwebo ya ho qwela metsing a lewatle e Scottsburg, KwaZulu-Natal, athe basadi ba mahaeng ba 100 ba tswang Emadungeni ba tla rupellwa hore ba thee koporasi ya ho lema le ho jala ditholwana, meroho le khothene tse holang ka mokgwa wa tlholeho, ho akga le ho lokisetswa ha thekiso ya tsona. Dikoporasi tsena di tekenne tumellano le Pick  n Pay bakeng sa ho e fepela ka meroho, hammoho le Lefapha la Ntshetsopele ya Setjhaba bakeng sa ho fumana disebedisuwa tsa ho roka diyunifomo tsa dikolo.4. Lefapha la Merero ya Lehae4.1. Kabinete e amohela pulo ya semmuso ya dikantoro tse ntjha tsa Lefapha la Merero ya Lehae tse Hluhluwe KwaZulu-Natal ke Moporesidente Ramaphosa.4.2. Nanabetso ena e atollotsweng ya ditshebeletso tsa setjhaba dibakeng tse neng di kotetswe, e na le seabo sa bohlokwa ho dumelleng le ho tebiseng demokrasi le toka setjhabeng. Sena se etsa karolo ya boikitlaetso ba mmuso ho atametseng ditshebeletso bathong.5. Lenaneo la ho Fallela Kgasong e Ntjha ya Dijithale5.1. Kabinete e kgotsofetse ka kgatelopele e entsweng ya ho falla ha naha ho tloha kgasong ya kgale ya analoko ho ya ho e ntjha ya dijithale. E le karolo ya ho bala nako e setseng ya ho ya ho Tshitwe ya 2018 bakeng sa ho Tingwa ha Kgaso ya Kgale ya Analoko Freistata, transmithara ya pele e Senekal Freistata e tla tingwa ka la 20 Loetse 2018. Sena se tsamaisana le boikitlaetso boo ho dumellanweng ka bona le Mokgatlo wa Matjhaba wa Meralo ya Dikgokahano.5.2. Letsholo la dikgokahanyo le se le thakgotswe ho netefatsa hore malapa ohle a ba malalaalaotswe bakeng sa ho tingwa hona. Malapa a nang le dithelevishene (TV) tse sebetsang ka analoko a batlang ho reka tse ntjha, a eletswa ka hore a reke tse nang le konopo ya dijithale e seng e hoketswe. Malapa a nang le lekeno le kahodimo ho sekepele sa R3 200 ka kgwedi a na le kgetho ya ho reka TV e ntjha e seng e hoketswe dijithale ebile e le e nang le dikhoudara ya TV ya Dijithale e bopelletsweng kahare, e fumanehang mabenkeleng a maholo a rekisang thepa.6. Ho heletswa mesebetsing6.1. Ho ya ka kgoeletso ya Moporesidente Ramaphosa ya ho kginwa nakwana ha dipukutlo tsa mesebetsi ka lebaka la maemo a moruo naheng ena, Kabinete e thasisetsa boipiletso ba yona ho bahiri hore taba ya ho heletswa mesebetsing e mpe e be ntho ya ho qetela eo ba ka e nahanang, le hore mekgwa e meng e teng ya sejwalejwale ya ho notla ditjeo e shebisiswe ka hloko molemong wa ho boloka mesebetsi ka nako e telele.7. Dipalopalo tsa ditlolo tsa molao7.1. Kabinete e bo tjhaella monwana bokenadipakeng ba Setlamo sa tsa Toka, Thibelo ya Ditlolo tsa Molao le Tshireletso, ba ho tshetshetha ka potlako ka lewa le phethahetseng la ho lwantshana le dintho tse fapaneng tse ropohang dipalopalong tsa ditlolo tsa molao tse sa tswa ntshuwa.7.2. Sena se akga Seboka sa Naha ho Thibelo ya Ditlolo tsa Molao le Merusu se neng se tshwerwe haufinyane katlasa mookotaba wa,  Ho aba dibaka tse bolokehileng ka mokgwa o kopantsweng ebile e le o tswelang pele wa thibelo ya ditlolo tsa molao le merusu , e leng se ileng sa rala tjhebelopele ya kopanelo ho tsa polokeho e le boikarabello bo kopanetsweng, sa ba sa fana ka lepatlelo bakeng sa ba amehang ba ka sehloohong esita le ditsebi ho tshetshetha ka ho kenngwa tshebetsong ho kgabane ha Tokomane ya Tataiso ya 2016 ho tsa Polokeho le Tshireletso makaleng ohle.8. Diketsahalo tsa merusu8.1. Kabinete e ngongorehile haholo ka sekgahla sa merusu setjhabeng sa habo rona mme e etsa kgoeletso makaleng ohle, dibakeng tsohle esita le ditheong tsa qobello ya molao hore ho sebetswe mmoho ho netefatsa hore dikolo le dibaka tsa setjhaba di bolokehile ebile di tshireletsehile.8.2. Diketsahalo tsa merusu tse ropohileng dikgutlwaneng tse ngata tsa naha ena ha di a amoheleha ebile di kgahlanong le Molaotheo wa rona. Kabinete e thoholetsa Tshebeletso ya Sepolesa sa Aforika Borwa (SAPS) ka ho arabela ka potlako hore ho tshwarwe bao ba belaellwang ka ho ba le seabo merusung hara setjhaba, esita le ho fumanwa ba na le thepa e belaellwang ka hore e utswitswe.9. Ho ropoha ha bohloko ba Klebsiella9.1. Kabinete e fetisa matshediso malapeng a masea a tsheletseng a hlokahetseng kamora ho ropoha ha bohloko ba Klebsiella pneumoniae Sepetleleng sa Thelle Mogoerane se Vosloorus.9.2. Ha jwale ho ropoha ha bohloko bona ho tlasa taolo. Letona la Bophelo bo Botle, Ngaka Aaron Motsoaledi, o se a entse tsebiso ya hore masea le bomma ona sepetleleng sena ba tla fetisetswa Sepetlele sa Bana sa Nelson Mandela le Sepetlele sa Dithuto sa Charlotte Maxeke Johannesburg ka tatelano.9.3. Sena se fa lefapha la bophelo bo botle la profense monyetla wa ho hlwekisa tikoloho, esita le ho rarolla ditaba tsa sebopeho sa sepetlele, ntle le tshitiso ya letho.B. Diqeto10. Mokgekgetho wa diqholotsiKabinete e tshohlile yaba ya ananela mokgekgetho wa diqholotsi o sisintsweng, o sisinyang mehato ya ho tsosolosa moruo wa rona ho tswa ditshebetsong tse ngatanyana tse amanang le wona. Seboka sa ditaba se etelletsweng pele ke Moporesidente Ramaphosa se tla tshwarwa ka Labohlano mohla la 21 Loetse ho teka mokgekgetho ona.11. Ditlhabollo tse amanang le VISAKabinete e boetse ya amohela tlaleho ya kopanelo e tswang ho Matona a Merero ya Lehae le Bohahlaudi ka tatelano, mabapi le ditlhabollo tse ngatanyana tse amanang le visa tse tla nolofaletsa bahahlaudi, bahwebi le barutehi ho tla Aforika Borwa.Ditlhabollo tsena di akga dihlomathiso melawaneng e sebetsang ho melata ya bana e etelang Aforika Borwa, tse tla phatlalatswa kaseteng ya mmuso ka Mphalane. Ditherisano tsa ho nyahlatswa ha ditlhoko tsa di-visa le ho nyehliswa ha ditlhoko tsa di-visa bakeng sa dinaha tse itseng, le tsona di a phethelwa. Dintlha tse tomanyana di tla tsebiswa bekeng ena.C. Dibili12. Kabinete e ananetse Dibili tse latelang bakeng sa ho phatlalatswa hore setjhaba se tshwaele ka tsona:12.1. Sehlomathiso sa Bili ya 2017 ya Tekano Mesebetsing. Dihlomathiso tsena di habile ho matlafatsa mekgwa ya boikamahanyo mme di tla dumella ho ralwa ha dipeelo tsa lenane le badilweng tsa tekano mesebetsing ya makala a totobaditsweng. Letona la tsa Bosebetsi, ka pontshano le ba amehang lekaleng, ba tla kgona ho rala dipeelo tsa lenane le badilweng tsa tekano mesebetsing ya makala a totobaditsweng.12.2. Sehlomathiso sa Bili ya 2018 ya Melao ya Lekala la tsa Ditjhelete: Dihlomathiso tsena di habile ho matlafatsa ditlhoko tsa poloko ya matlotlo bakeng sa dibanka, ho akga le dibanka tsa kopanelo le tsa dikoporasi, le tse ding tse itseng tseo e seng dibanka. Diphetoho di tla netefatsa hore ha ho ka etsahala hore ditheo tsena tsa ditjhelete di be le mathata, di ka thuswa ka mokgwa o tshireletsang beng ba tjhelete ba tlokotsing ka hore ho se ke ha eba teng ditshita tse kgolo tsamaisong ya tsa ditjhelete le moruo ka bobatsi.D. Diketsahalo tse Tlang13. Letsatsi la Bojalefa13.1. Keteko ya Letsatsi la Bojalefa la 2018 katlasa mookotaba o reng:  Selemo sa Nelson Mandela: Ho ntshetsa pele phetoho lepatlelong la bojalefa ba Aforika Borwa , e tshwarelwa Lebaleng la Dipapadi la Riverview Kokstad, KwaZulu-Natal. Ena ke karolo ya lenaneo le le lelele la kgwedi kaofela la diketsahalo tse rarollang dintho tse amanang le phetoho, phahamiso le paballo ya mohlahlwe wa bojalefa le manoni a Aforika Borwa.13.2. Keteko ena ya Letsatsi la Bojalefa e etsetswa ho tlotla Adam Kok le ditjhaba tsa Makgerikwa ka sebete, boikitlaetso le matla a bona ka ho hanana le boipehi ba bokoloniale.13.3. Kabinete e etsa kgoeletso ho setjhaba hore se keteke kopano ya sona ka mohlahlwe wa sona, jwalo ka ha re sebetsa mmoho ho aha naha eo batho bohle ba yona ba hlomphanang ba bile ba tsotellana.14. Seboka Kakaretso sa Matjhaba a Kopaneng (UNGA)14.1. Ho kenyeng letsoho mabapi le dilemo tse lekgolo tsa tswalo ya Moporesidente wa mehleng Nelson Mandela, ka la 24 Loetse 2018 UNGA e tla tshwara kopano ya boemo bo hodimo mabapi le kgotso ya lefatshe lohle e tsejwang ka hore ke Seboka sa Kgotso sa Nelson Mandela, e le ho tlotla dilemo tse lekgolo tsa tswalo ya Madiba.14.2. Kopano ena e reretswe ho ananela tsebiso ya selekane sa sepolotiki e duletsweng majwana ke Dinaha tseo e leng Ditho tsa UNGA. Sena se etsahala kamora dipuisano tsa Baemedi ba Moshwelella mokgatlong wa UN ba Aforika Borwa le Ireland, ba sebetsang e le bahlophisetsi, hammoho le mebuso e mmedi ena ka dikateng tsa tsebiso ena ya selekane. Moporesidente Ramaphosa o boetse o lebelletswe ho ba le seabo Kopanong ya UN ya Boemo bo Hodimo mabapi le bohloko ba Lefuba (TB) mohla la 26 Loetse 2018. TB ke bohloko bo ka sehloohong Aforika mme tse ding tsa dinaha tse thefutsweng ke TB ka ho fetisisa di khontinenteng ena.E. Melaetsa15. MatshedisoKabinete e fetisetsa matshediso a yona ho malapa a lahlehetsweng ke baratuwa ba ona ho swahlamaneng ha bese ho etsahetseng mmileng wa N1-25 haufi le Tobias, Masepaleng wa Setereke sa Waterberg Limpopo. Kabinete e boela e lakaletsa bao ba lemetseng hore ba fole ka potlako.16. DithoholetsoKabinete e thoholetsa Letona la Dikgwebo tse Nyenyane, Mofumahadi Lindiwe Zulu, ka hore a amohelwe boemong bo hodimodimo ba Tlotlo ya Rio Branco (Ordem de Rio Branco), le Grand Cross ho tswa Mmusong wa Brazil.Sena se entswe ka lebaka la matsapa a Letona a ntseng a tswelapele a ho ntlafatsa dikamano tsa dinaha tse pedi dipakeng tsa Brazil le Aforika Borwa. Tlotlo ena ya Brazil e fuwa bao ba ipabotseng ka diketso tsa tshebeletso e tswileng matsoho esita le makgetha a setjhaba. Letona Zulu e ne e le Leqosa la Aforika Borwa Brazil dipakeng tsa 2004 le 2008.F. DithonyoDithonyo kaofela di lokela ho netefatswa ka mangolo a thuto le tumello e amehang.17. Boto ya Rand Water:a. Moadvokheiti Faith Matshidiso Hashatse (Modulasetulo);b. Mofumahadi Massacha Khulekelwe Glynnis Mbonambi (Motlatsi wa Modulasetulo);c. Monghadi LL Makibinyane;d. Mofumahadi Phindile Sweetness Mbanjwa;e. Monghadi Ahmed Mohammed Pandor;f. Mofumahadi Mahlatse Martha Kabi;g. Mofumahadi Mankone Ntsaba;h. Mofumahadi Nomsa Georgina Mbileni;i. Monghadi Protas Thamsanqa Phili;j. Mofumahadi Sophie Fende Molokoane;k. Mofumahadi Savannah Nonhlanhla Maziya; lel. Monghadi Ramateu Johannes Monyokolo.18. Monghadi Percival Sechemane e le Mohlanka e Moholo wa Phethahatso wa Trans-Caledon Tunnel Authority.Dipotso: Mofumahadi Phumla Williams   Phala ya Kabinete e Tshwereng MolepoMohala: 083 501 1039"
Pehelo ya Kopano ya Kabinete ya la 10 Mphalane 2018,11 Oct 2018,https://www.gov.za/speeches/statement-cabinet-meeting-10-october-2018-11-oct-2018-0000,https://www.gov.za/st/speeches/pehelo-ya-kopano-ya-kabinete-ya-la-10-mphalane-2018-11-oct-2018-0000,"Kabinete e kopane ka Laboraro, 10 Mphalane 2018 Tuynhuys, ho la Motse Kapa.A. Dintlha tsa Hajwale 1. Letsholo la moruo le tsetelo 1.1 Kabinete e amohela diketso tsa tshebetso tse jwalo ka boitlamo ba ho reka dihlahiswa tse entsweng kahare ho naha, katamelo e matla ho feta ya ho eketsa dihlahiswa tse rekiswang kantle ho naha, mesebetsi kgwebong ya temo le tshehetso bakeng sa dikgwebo tse nyane le tse mahareng. Diphatlalatso tsena di hlahile Kopanong ya Mesebetsi ya matsatsi a mabedi e sa tswa tshwarwa, e tshwerweng tlasa Khansele ya Naha ya Ntshetsopele ya Moruo le Mesebetsi.1.2 Sephetho sa Kopano ya Mesebetsi se latela phatlalatso ya Morero wa Tsosoloso le Ntjhafatso ya Moruo, e rerileng ho tsosolosa kgolo ya moruo ya ho theha mesebetsi e hlokehang e le kannete. Tumellano e Ntjha ya Merafo   e phethetsweng ka tshebedisanommoho le indasteri ya merafo, kgwebo le ditjhaba tse amehileng le baamehi ba bang   e hlakisa dintlha tsa bohlokwa tsa kgolo, phehello le phetoho.1.3 Kabinete e kopa baamehi bohle ho sebetsana le Tumellano ya Merafo e le ho phethela le ho theha botsitso kgwebong ya merafo.2. Ofisi ya Merero ya Lehae ya Kokstad le phano ya mangolo a beng ba matlo 2.1 Kabinete hammoho le Mopresidente Cyril Ramaphosa ba lebohisa Lefapha la Merero ya Lehae bakeng sa ho bula ofisi ya Kokstad ho la KwaZulu-Natal. Mopresidente o butse ofisi ya Merero ya Lehae jwalo ka karolo ya lenaneo la mmuso la ho atolosa kgato ya dibaka tsa phano ya ditshebeletso ya Merero ya Lehae ho kgotsofatsa ditlhoko tsa baahi bakeng sa dikarete tsa boitsebiso (di-Smart ID) le ditokomane tse ding.2.2 Ho feta moo, Mopresidente Ramaphosa o fane ka mangolo a beng ba matlo a 443 ho bajalefa ba Projeke ya Franklin Housing. Ena ke karolo ya lenaneo la puseletso la ho netefatsa hore bajalefa ba fumana melemo e felletseng ya ho ba le ntlo mme ba kgona ho fihlella mmaraka wa semmuso wa matlo.2.3 Kabinete e boetse e nka monyetla ona ho kgothaletsa baahi ka matla hore ba late di-ID tsa bona hang ha ba fumana tsebiso ya ho di lata.3. Tumellano ya phethelo mabapi le sepeketeramo 3.1 Kabinete e amohela tumellano ya phethelo e fihletsweng tabeng e kenyelletsang Memo ya ho etsa Kopo bakeng sa kabo ya sepeketeramo sa tlhoko e phahameng. Sena se fana ka botsitso ba pholisi lekaleng ka theknoloji ya tlhahisoleseding le dikgokahano (ICT).3.2 Tumellano ena ya phethelo e tsamaellana le pitso ya Mopresidente Ramophosa ya ho qala tshebetso ya kabo ya dilaesense tsa seyalemoya tsa sepeketeramo sa tlhoko e phahameng.3.4 E le ho kenya letsoho ka tsela tse eketsehileng ho tshebetso ya Tokomane ya Tataiso ya Pholisi e Kopantsweng ya Naha ya ICT, baamehi ba nang le kgahleho ba ka fana ka ditlatsetso tse ngotsweng ho fihlela la 8 Pudungwana 2018 ho pholisi e sisintsweng le tjhebo ya yona ho ba boholong.4. Dikoporasi tsa pele tsa Aforika Borwa tse nyane tsa ditlhapi 4.1 Kabinete e amohela dikoporasi tsa pele tsa Aforika Borwa tse nyane lekaleng la tsa ditlhapi, e leng dikoporasi tsa Port Nolloth le Hondeklipbaai ho la Kapa Leboya, tse hlomamisitsweng ke Letona la Temothou, Meru le Ditlhapi, Monghadi Senzeni Zokwana.4.2 Tlhomamiso e tshwaya ho kengwa tshebetsong ha pholisi ya ditheo tse nyane tsa ditlhapi. Ditokelo tsa ditlhapi di fa batjhehi ba ditlhapi ba lehae seriti, ba neng ba tjheha ditlhapi ka ntle ho molao, ka hore jwale ba se ba sireleditswe ka lekgetlo la pele.4.3 Ditjhaba tse pedi tsa boraditlhapi ba banyenyane tse tla una molemo pholising ena di fumane thupelo ya motheo mabapi le dikoporasi mme di thusitswe ho ngodisa dikoporasi bakeng sa ho etsa dikopo tsa ditokelo tsa dilemo tse 15 tsa ho tjheha ditlhapi.5. Sehla sa lekgetho5.1 Kabinete e lebohisa balefi ba lekgetho ba haufi ho dimilione tse tharo ba tlatsitseng diforomo tsa bona tsa lekgetho, tseo ho tsona tse fetang halofo di nehelanweng ka eFiling. Ka la 31 Mphalane, sehla sa lekgetho sa 2018 sea kwalwa bakeng sa balefi ba lekgetho ba nakwana le bao eseng ba nakwana ba kgethang ho faela lekaleng la Tshebeleto ya Lekgetho ya Aforika Borwa. Balefi ba lekgetho bao eseng ba nakwana ba kgethang ho faela diforomo tsa bona ka eFiling ba ka etsa jwalo ho fihlela la 31 Pherekgong 2019.5.2 Pokeletso e nepahetseng e sebetsang hantle e netefatsa matla a nahana a busang tjhelete ya yona, mme dinehelano tse etswang ka nako le ka nepo di netefatsa hore balefi ba lekgetho ba latela molao wa lekgetho. Tjhelete ya lekgetho e thusa mmuso ho fana ka tjhelete bakeng sa diprojeke tsa naha tsa phano ya ditshebeletso le mananeo a mang a ntshetsopele ya setjhaba le moruo.6. Ditefo tsa digrante tsa setjhaba 6.1 Kabinete e tlalehetswe ke Komiti ya Mafapha a Kopaneng: Digrante tsa Setjhaba, eo modulasetulo wa yona e leng Letona Nkosazana Dlamini-Zuma. Ho tloha ka la 1 Mphalane 2018, bajalefa ba fetang dimilione tse 10 ba lefilwe ka tshebediso ya e nngwe ya mekgwa ena   Ofisi ya Poso ya Aforika Borwa (SAPO)/Postbank; Grindrod Bank hammoho le barekisi ba bang ba jwalo ka Boxer, Shoprite, le Pick n Pay.6.2 Mmuso o atlehile ho tlosa tefo ya digrante tsa setjhaba ho tloha ho Cash Paymaster Services (CPS) jwalo ka ha ho laetswe ke Kahlolo ya Lekgolo la Molaotheo. Bajalefa bohle ba kontane ba lefuwang ke CPS ba fetiseditswe mme CPS e se e tsebisitswe ka phediso ya konteraka ho tloha ka la 30 Loetse 2018.6.3 Kabinete e leboha mosebetsi o motle wa botsamaisi o neng o etelletswe pele ke Komiti ya Mafapha a Kopaneng e tsheheditswe ke Sehlopha sa Mosebetsi wa Botekgeniki sa Balaodikakaretso. E boetse e fetisetsa diteboho tsa yona ho basebeletsi ba SAPO, Setheo sa Aforika Borwa sa Tshireletseho ya Setjhaba (SASSA) le, lefapha la Ntshetsopele ya Setjhaba; la Meralo ya Dikgokahanyo le Ditshebeletso tsa Poso; la Merero, Bodisa le Tlhatlhobo ya Tshebetso; la Matlotlo a Setjhaba; Tshebeletso ya Sepolesa ya Aforika Borwa (SAPS) le Tsamaiso ya Dikgokahanyo le Tlhahisoleseding ya Mmuso (GCIS).6.4 Kabinete e leboha bajalefa bohle ba digrante tsa setjhaba bakeng sa tshebedisanommoho ya bona nakong ya phetoho ena.7. Diketekelo tsa Dilemokgolo tsa Mme Albertina Sisulu 7.1 Kabinete e tlalehetswe ka ditokiso tsa ketekelo ya dilemokgolo tsa Mama Albertina Sisulu tse tla etsahala nakong ya kgwedi ya hae ya tswalo ya Mphalane. Mama Sisulu o hlahile ka la 21 Mphalane 1918 mme Modulasetulo wa IMC bakeng sa Diketekelo tsa Dilemokgolo, Letona Jeff Radebe, o teng mona ho tla hlalosa diketsahalo tse tlang tse amanang le mokete wa dilemokgolo.8. Kahlolo ya ntate wa Springs8.1 Kabinete e amohela kahlolo ya monna ya hlekefetsang, ya tsejwang ka hore ke Kgodumodumo ya Springs. O ahloletswe ho hlola dilemo tse 35 tjhankaneng bakeng sa teko ya ho bolaya mora wa hae, tlhekefetso ya bana le ho se tsotelle bana, hammoho le ho sebedisa le ho hweba ka dithethefatsi. Tlhekefetso ya bong e dula e le bothata bo boholo setjhabeng sa rona, jwalo ka ha re bone ka peto e sa tswa etsahala ya ngwana e monyane sebakeng sa ho jella sa Dros, Silverton.8.2 Kabinete e hatisella dikgoelletso tsa hore ditheo tsa tshebetso ya molao di etse tsohle tse matleng a tsona ho qosa baetsi ba ditlolo tsena tsa molao tse harosang dibete. E boetse e hoella le rona bohle hore re sebetseng mmoho ho emisa tlhekefetso ya ditokelo tsa bana le ditho tsa setjhaba tse sa bolokehang ka ho fetisisa.9. Boipelaetso ba Westbury 9.1 Kabinete e amohela tshebetso ya Letona la Sepolesa Bheki Cele ho la Westbury, eo e leng karolo ya moralo o pharalletseng wa ho lwantsha bothata ba dithethefatsi le dintwa tse amanang le maqulwana sebakeng seo.9.2 Tshebetso ena e kenyelletsa ho romelwa ha Sehlopha sa Tshebetso e Radilweng sa Thibelo ya Botlokotsebe (TRT - Maberete) le boteng bo eketsehileng ba sepolesa. Sa bohlokwa ke hore, ho boetse ho tla ba le dipatlisiso mabapi le manyofonyofo a etsahalang kahare ho Seteishene sa Sepolesa sa Westbury.9.3 Kabinete e bitsa setjhaba sa Westbury le ditjhaba tsohle hore di sebetse le sepolesa ho netefatsa hore re fatolla diteketso tsa botlokotsebe, dithethefatsi le maqulwana dibakeng tse fapaneng tse ba dulang ho tsona.10. Botlokotsebe10.1 Kabinete e lebohisa ditheo tsa molao ka ho etsa dipatlisiso tse matla tsa makala a fapaneng tse amanang le diketsahalo tsa dimolong, mabenkeleng le dimoskeng tse lebisitseng ho ho tshwarwa ha babelaellwa ba 19. Di ne di kenyelletsa Sehlopha sa Toka, Thibelo ya Botlokotsebe le Tshireletso. Babelaellwa ba bararo ba tshwerwe mabapi le disebediswa tsa diqhomane sebakeng sa Durban, ho kenyelletswa le Mosque wa Verulam. Ho lebelletswe hore babelaellwa bohle ba tla shebana le diqoso tse kenyelletsang polao, teko ya polao le ho tlola Molao wa Diqhomane.10.2 Kabinete e netefalletsa maAforika Borwa hore ho lwantshwa botlokotsebe ho bohlokwa haholo le hore mmuso o tla tswelapele ho nka mehato e hlokehang ho netefatsa hore ho ba le tikoloho e bolokehileng hape e sireletsehileng bakeng sa baahi bohle ba Aforika Borwa.11. Diphetolo tsa mabitso: Makhanda 11.1 Kabinete e amohela phetolo ya lebitso la Grahamstown, ho la Kapa Botjhabela, hore e be Makhanda, ho tlotla moprofeta wa moXhosa, rafilosofi le lesole le neng le lwana kgahlanong le bokoloniale.11.2 Phetoho ena ke karolo e bohlokwa ya leeto la rona la demokrasi mme e tla thusa ho aha katamelano ya setjhaba e eketsehileng le ho aha kutlwisiso e tebileng ya nalane ya rona eo re e arolelanang.B. Diqeto tsa Kabinete Kabinete e amohetse mmotlolo o shebilweng botjha wa phano ya ditshebeletso wa Projeke ya Phetolo ya Phatlalatso ya Dijithale. Mmotlolo ona o sebedisa mokgwa o kgannwang ke mmaraka/mabenkele ka tshebedisanommoho le dikamano le lekala la poraefete le indasteri. Ka mokgwa ona, mmuso o ke ke wa hlola o nka karolo patlong ya mabokose a  set-top , poloko ya tsona dibakeng tse kgolo tsa poloko, tsamaiso ya tsona le ho kengwa ha disebediswa tsena.Sena se fa Aforika Borwa motjha wa ho phethela projeke ka tsela e kenyelletsang bohle, e theko e tlase hape e sebetsang hantle mme e fokotsang kotsi bakeng sa mmuso. Sena se tla sutumelletsa phetoho ya bobohi ba dijithale hore bo be palong e ka bang 85% le ho feta, ho lebisa ho ho tingwa ha diphatlalatsi tsa analoko.Kabinete e amohetse Tokomane ya Aforika Borwa ya Botebo bo Tshwanang, e tla nehelanwa ho Matjhaba a Kopaneng (UN). Tokomane ena e fana ka kgatelopele e nang le tlhahisoleseding ya mofuta o akaretsang, wa nnete le wa dipalopalo ho tatelo ya Aforika Borwa ya ditshwanelo tse hoketsweng ho ditumellano tse robong tse tekennweng tsa UN.C. Diketsahalo tse TlangPolelo ya Pholisi ya Tekanyetso ya Nako e Bohareng (MTBPS)Letona la Ditjhelete Tito Mboweni le tla fana ka Polelo ya Pholisi ya Tekanyetso ya Nako e Bohareng (MTBPS) ka Laboraro, la 24 Mphalane 2018, le tla hlahisa diphetolo ho bajete ya naha ho netefatsa tshwarello ya tsa ditjhelete.Kgwedi ya Dipalangwang Lenaneo la selemo sena la Kgwedi ya Dipalangwang le tla hatisella bohlokwa ba disebediswa tsa dipalangwang, jwalo ka lekala la tsa lewatle, la difofane, la diporo le la ditsela jwalo ka dikganni tsa kgolo ya moruo.Kabinete e kopa setjhaba hore se sebedise dipalangwang tsa setjhaba le ho kenya tshebetsong matsholo a polokeho mebileng selemo ho pota. Ha re sebediseng kgwedi ena ho keteka le ho busetsa tlwaelo ya mekgatlo ya ho tsamaya mmoho ho ya mosebetsing ho fokotsa sephethephethe mebileng ya rona. Polokeho mebileng ya rona e ntse e le bothata bo boholo, mme bakganni le ditaaso di lokela ho sebedisa mebila ka boikarabello.D. Melaetsa Ditebohiso Theleskoupu ya seyalemoya ya Aforika Borwa, e leng MeerKAT, e tla kenya letsoho ho Breakthrough Listen, e leng letsholo la matjhaba le batlang matshwao a bophelo bo bohlale sepakapakeng. E supa botsebi ba rona bo tsejwang lefatsheng ka bophara le meaho. Theleskoupu ya seyalemoya ya Aforika Borwa ya dikotlolo tse 64 ya MeerKAT, e hlomamisitsweng ka Phupu selemong sena, ke theleskoupu e utlwellang haholo ho fetisisa lefatsheng lohle.Kabinete e lebohisa sehlopha sa bafuputsi ba Yunivesithi ya Wits se entseng phetolo e atlehileng ya nalane ho tlosa sebete ho tswa ho Mme ya nang le tshwaetso ya HIV ho ya ho ngwana wa hae ya senang HIV. Sehlopha sa dingaka se ne se kenyelletsa Moprofesara Jean Botha, Ngaka Francesca Conradie, Ngaka Harriet Etheredge, Ngaka June Fabian le Moprofesara Caroline Tiemessen.Kabinete e lebohisa batho ba Equatorial Guinea ka ketekelo ya bona ya boipuso ba dilemo tse 50. Aforika Borwa esale e na le dikamano tse phethahetseng tsa bodiplomate le Riphabliki ya Equatorial Guinea ho tloha ka la 5 Motsheanong 1993.Matshediso Kabinete e fetisa matshediso a yona ho lelapa, metswalle le basebetsimmoho ba Letona la Merero ya Tikoloho Boma Edna Molewa ya fetileng. Letona Molewa o ipabotse mesebetsing le matsholong a mangata, ho tloha ho tlatsetso ya hae ntweng ya tokoloho ho isa ho ntweng ya tekatekano ya basadi setjhabeng. E boetse e bile mampodi wa naha le wa matjhaba bakeng sa poloko ya tikoloho bakeng sa lefatshe le tswellang le ka arolelanwang le ho natefelwa ke bohle.Kabinete e lebisa matshediso ho mmuso le batho ba Indonesia. Mmuso o se o tshepisitse tshehetso ya ona, moo ho hlokehang, mme Kabinete e tlotla basebetsi ba maAforika Borwa ba thuso ba nkileng karolo mesebetsing ya thuso Sehlekehlekeng sa Indonesia sa Sulawesi, se otluweng ke ho reketla ha lefatshe le tsunami.Kabinete e lebisa matshediso ho lelapa le basebetsimmoho ba Mofumahatsana Rowena Baird ya hlokahetseng bekeng ena. Mofumahatsana Baird e ne e le raditaba ya hlomphehang wa seyalemoya.E. DithonyoDithonyo kaofela di lokela ho netefatswa ka mangolo a thuto le tumello e amehang.Khomishene ya Matjhaba ya Tsamaiso ya Kgwebo:Ngaka F Ismail (Modulasetulo);Monghadi B Mokgatle;Mofumahatsana T van Meelis;Monghadi ED Vlok;Mofumahatsana P Mbiko;Monghadi JC de Beer;Mofumahatsana VNN Ncwaiba;Monghadi W Sihlobo; leMofumahatsana AV Hlatshwayo. Dipotso:Mofumahatsana Phumla Williams   Mmuelli wa Kabinete ya Tshwereng MokoboboMohala: 083 501 0139"
Pehelo ya Kopano ya Kabinete ya la 24 Mphalane 2018,25 Oct 2018,https://www.gov.za/speeches/statement-cabinet-meeting-24-october-2018-25-oct-2018-0000,https://www.gov.za/st/speeches/pehelo-ya-kopano-ya-kabinete-ya-la-24-mphalane-2018-25-oct-2018-0000,"Kabinete e kopane ka Laboraro, 24 Mphalane 2018 ho la Tuynhuys, Motse Kapa.A. Dintlha tsa Hajwale1. Polelo ya Pholisi ya Tekanyetso ya Nako e Bohareng (MTBPS)1.1 Kabinete e amohela MTBPS ya pele ka Letona la Ditjhelete Tito Mboweni, e thehilweng hodima tumelo e matla ya hore Afrika Borwa e ka ntjhafatswa.1.2 MTBPS ya 2018 e totobatsa dikgetho tsa thata tsa moruo le lekgetho tse tjametseng mmuso nakong ya dilemo tse tharo tse tlang. Kgolo ya moruo bakeng sa 2018 e fetoletswe tlase ho tloha ho 1.5% ho ya ho 0.7%, mme tikoloho ya lefatshe e dula e ntse e le thata bakeng sa meruo ya mebaraka e thuthuwang. MTBPS ya 2018 e qala tshebetso ya morero wa Mopresidente wa tsosoloso ya kgolo ya moruo le puseletso, tse tla tshehetswa ke botsitso ba tsa lekgetho le ditjhelete.1.3 Mmuso o dula o itlametse botsitso ba tsa lekgetho, empa ho bile le phokotseho esale ho tloha ka puo ya Ditekanyetso ya 2018 ka Hlakola selemong sena. Mmuso o ikitlaelletsa ho tlisa botsitso le ho fokotsa mekoloto. Papisong le tikoloho e phephetsang ya moruo le tsa lekgetho, karolo e sisingwang ya lekeno e tswelapele ho beha sehlohlolong mananeo a tshebediso e hodimo ya tjhelete a tshehetsang ditshebeletso tsa thuto ya motheo, bophelo bo botle, boiketlo ba setjhaba, metsi, tlhwekiso le motlakase.2. Kopano ya Mopresidente ya Bophelo bo Botle 2.1 Kabinete e amohela diphetho tsa Kopano ya Mopresidente ya Bophelo bo Botle tse reretsweng ho sebetsana le diphephetso tse fapaneng tseo sistimi ya setjhaba ya bophelo bo botle e tobaneng le tsona. Diphetho di tla matlafatsa ditukisetso tsa ho kenngwa tshebetsong ha Inshorense ya Naha ya Bophelo bo Botle.3. Phetolo ya lefatshe 3.1 Kabinete e amohela ho kenngwa tshebetsong ho tsitsitseng ha mananeo a phetolo le pusetso ya lefatshe a lokisang tlhokeho ya toka ya nako e fetileng le ho thusa ho hodisa moruo.3.2 Mopresidente Cyril Ramaphosa o etelletse pele mokete wa pusetso ya lefatshe, moo dihektere tse 4 586 tsa lefatshe di fuweng setjhaba sa KwaMkhwanazi ho la Empangeni, KwaZulu-Natal.3.3 Setjhaba sa KwaMkhwanazi se boetse se tla fumana dikapana tsa kamora phallo le tshehetso tse tla ba thusa ho fihlella tshebediso e hodimodimo ya leruo la lefatshe leo. Sena se tlosa ditjhaba ho tloha ho hoba dihwai tsa malapa a bona hore ebe dihwai tsa kgwebo le beng ba dikgwebo mekgahlelong e fapaneng ya matsete a lefatshe la bona.3.4 Mmuso o ikemiseditse ho tshehetsa boteng ba dikgwebo tse thuthuhang tsa temo, ho akgang diprojeke tse 262 tse amanang le phetolo ya lefatshe ho fa batjha le basadi molemo diporofenseng tsohle.4. Tshenyo ya disebediswa tsa setjhaba 4.1 Kabinete e hlahisitse ngongoreho mabapi le tshenyo ya disebediswa tsa dipalangwang. Sena se nyotobetsa boitlamo ba mmuso ba ho isa ditshebeletso ho ditjhaba tse neng di sotlehileng nakong ya kgale. Leha batho ba ka se kgotsofale ka tsela e kgolo, ha baa lokela ho senya thepa ya setjhaba. Tshenyo ena e hlokisa batho ba sotlehileng ditshebeletso tseo ba di hlokang e le kannete.4.2 Kabinete e kopa ditho tsa setjhaba hore di be sedi mme di sebetse mmoho le ditheo tsa molao hore ba ikarabellang diketsong tsena ba tshwarwe. Kabinete e boetse e lemohile hore Sehlopha sa Toka, Thibelo ya Botlokotsebe le Tshireletso se tla sebetsana le taba ena ka nepo.5. Tshebetso ya ho thonya Molaodi wa Botjhotjhisi ba Naha (NDPP)5.1 Kabinete e amohetse tsela e ntjha ya ho thonya NDPP. Mopresidente Ramaphosa o thontse Sehlopha sa Keletso ho thonya batho ba tshwanelehang le ho tshwara dikopano tsa dipotso tsa mosebetsi le bona ho bona haeba ba tshwaneleha ho ka palama setulo sa Hlooho ya Bolaodi ba Botjhotjhisi ba Naha. Sehlopha seo se kopane lekgetlo la pele bekeng ena mme ho lebelletswe hore se tla fana ka lenane le lekgutshwane la mabitso a batho ba tshwanelehang ho Mopresidente pele ho la 7 Tshitwe 2018.6. Kahlolo ya Lekgotla la Molaotheo 6.1 Kabinete e sekasekile Kahlolo ya Lekgotla la Molaotheo e mabapi le tshebediso, temo le ho ba le matekwane ke motho e moholo ha hae bakeng sa tshebediso ya hae le kamo ya sena. Ditho tsa setjhaba di koptjwa ho ithuta kahlolo ena kaha tshebediso ya matekwane sebakeng sa setjhaba e thibetswe. Mme ho feta moo, kahlolo ena ha e ya kenya thekiso ya matekwane molaong.6.2 Kabinete e ananela hore kahlolo eo e itsheheditse ka melao e meng e kannang ya sebediswa mabapi le ho sebediswa, ho tshwara le ho lema matekwane. Kabinete e ntse e batla keletso tabeng ena.7. Kopano ya Polokeho Dikolong7.1 Kabinete e amohela Kopano ya Polokeho Dikolong e sa tswa tshwarwa tlasa boetapele ba Letona la Thuto ya Motheo Angie Motshekga. Kopano e kopantse baamehi ba thuto le ba ditaba tsa kantle hore ba fumane ditharollo ditabeng tsa tshireletso tseo dikolo di tobaneng le tsona, le ho fumana tsela ya ho ba le dikolo tse bolokehileng ho feta.7.2 Sena se latela diketsahalo tsa dikgoka dikolong tse itseng, ho kenyelletswa le lefu le sehlooho la titjhere e dilemo di 24, Monghadi Gadimang Daniel Mokolobate, ya hlabilweng ka thipa ke moithuti Sekolong sa Sekhondari sa Ramotshere ho la Zeerust, Leboya Bophirima.7.3 Baamehi bohle ba dumellane hore dikgoka ka kakaretso, le dikolong ka ho qolleha, ha di a amoheleha mme ho hlokeha tshebedisanommoho e eketsehileng ho netefatsa hore dikolo eba dibaka tse bolokehileng bakeng sa baithuti hammoho le matitjhere.8. Dihlahlobo tsa Matriki 8.1 Kabinete e lakalletsa baithuti bohle, haholo baithuti ba Kereiti ya 12, mahlohonolo nakong ena. Ka lekgetlo la pele, selemong sena lefapha le boetse le tla tsamaisa tlhahlobo ka Puo ya Matsoho ya Aforika Borwa boemong ba Puo ya Lapeng bakeng sa baithuti ba 58 ba sa kgoneng ho utlwa dikolong tse 10. Ditlhahlobo tsena di tla nka dibeke tse hlano le halofo mme ho tla qetwa ho ngolwa ka la 28 Pudungwana.8.2 Baithuti naheng ka bophara ba boetse ba tla tekena boitlamo ba boikgethelo ho itlamela ho netefatsa seriti sa ditlhahlobo ka ho se nke karolo diketsong dife kapa dife tse mpe. Batswadi le bahlokomedi ba kgothalletswa ho tshehetsa baithuti nakong ena e bohlokwahadi leetong la bona la thuto. Ho boetse ho bohlokwa ho kgothalletsa baithuti ho phethela dithuto tsa bona.B. Diqeto tsa Kabinete 9. Kabinete e amohetse phatlalatso ya Dibaka tsa Mawatle tse Sireleditsweng (di-MPA) tse 20 jwalo ka karolo ya Operation Phakisa: Netweke ya Baemedi ba Moruo wa Mawatle wa di-MPA.Molemo wa mokgahlelo ona o eketsehileng hara tse ding o tla dumella ntshetsopele e eketsehileng ya bohahlaudi ba tikoloho le phahamiso ya phihlello ya disebediswa tse laolwang ka tsela e tswellang bakeng sa dikgwebo tse nyane tsa ho tjheha dihlapi. Mekgahlelo e sisintsweng e ne e latela ditshekatsheko le baamehi bohle ba nkang letsoho. Di-MPA di tla phatlalatswa ho Kasete ya Mmuso.10. Kabinete e amohetse Lenaneo la Bobedi la Tshebetso (NAP) la Aforika Borwa le Shebilweng Botjha le ho Matahanngwa ho Lwantsha Ketso ya Mahwatata, Tshenyeho ya Lefatshe le ho Lwantsha Dikamo tsa Komello (2018-2030). NAP e ikemiseditse ho kenya letsoho tshireletsong le tshebedisong ya nako e telele ya lefatshe la rona le dihlodilweng tse ding tsa naha.Aforika Borwa e ananetse Molawana wa Matjhaba a Kopaneng wa ho Lwantsha Tlhaho ya Mahwatata ka 1997. Ho latela Seratswana sa 9 sa tumellano, baamehi ba hloka ho hlahisa, ho lokisa le ho kenya tshebetsong NAP jwalo ka karolo e bohareng ya moralo wa ho lwantsha tlhaho ya mahwatata le ho thibela dikamo tsa komello. Aforika Borwa e hlahisitse NAP ya yona ya pele ka 2004.C. Dibili11. Kabinete e amohetse phatlalatso ya Sehlomathiso sa Bili ya Bana ho Kasete ya Mmuso bakeng sa maikutlo a setjhaba. Bili ena e labalabela ho matlafatsa kgokahano ya sistimi ya tlhokomelo ya bana le tshireletso ka tshebedisanommoho ya mafapha le makala.Ditokiso tsena di arabela Kahlolo ya Lekgotla le Phahameng la Gauteng Leboya ya Pudungwana 2017, moo teng Lefapha la Ntshetsopele ya Setjhaba le laetsweng ho lokisa le ho tsebisa ditokiso tse hlokehang ho Molao wa Bana, 2005 (Molao 38 wa 2005) mabapi le tharollo ya semolao ya tsamaiso ya sistimi ya tlhokomelo ya bana ba sa nkwang semolao.12. Kabinete e amohela tsebiso ya Bili ya Tokiso ya Ditshebeletso tsa Poso ho Palamente. Bili e kenya tshebetsong Molawana o sisintsweng wa Pholisi e Kopaneng ya Naha ya ICT o ammohetsweng ke Kabinete ka Lwetse 2016.Diphetho tse rerilweng di tla etsa hore ho be le Ofisi ya Ditshebeletso tsa Poso ya Aforika Borwa e hlodisanang, e sebetsang hape e tshwarelletseng e fanang ka/e tsamaisang ditshebeletso tsohle le phihlello hammoho le phetoho ya lekala la diposo. Bili e boetse e fana hape le ka matla a ho fana ka diaterese tsa bodulo ho ditjhaba tsa mahaeng le tse dulang metseng ya marena.Bili e se e fetile mokgahlelo wa tshekatsheko ke setjhaba.D. Diketsahalo tse Tlang 13. Kopano ya Matsete ya Matjhaba ya Aforika BorwaMopresidente Ramaphosa ka Labohlano, 26 Mphalane 2018, o tla tsamaisa Kopano ya Matsete ya pele ya Aforika Borwa e tla tshwarelwa Sandton Convention Centre ho la Johannesburg. Ena ke karolo ya diteko tse kopaneng tsa ho hohela ditsetelo le ho hodisa moruo wa rona.Ho feta moo, barumuwa ba bane ba tsa matsete ba kgethilweng ke Mopresidente ba tla fana ka tlaleho ho kopano mabapi le kgatelopele eo ba e entseng.14. Kopano ya Sehlopha sa Dinaha tse Mashome a Mabedi (G20) Mopresidente Ramaphosa o memilwe ke Tjhanselara ya Federale ya Jeremane, Ngaka Angela Merkel, ho nka karolo ho Kopano ya Matsete ya G20   Kgwebo ya Jeremane le Tumellano le Dinaha tsa (CwA), le Kopano ya Kgwebo, tseo bobedi di tla tshwarelwa ho la Berlin, Jeremane ka la 30 Mphalane 2018.Kopano ya Matsete ya G20 e tla kopanya kgwebo ya Jeremane le Dinaha tsa CwA hore ba utulle menyetla ya tsetelo tlasa moralo wa G20 wa Selekane le Aforika. Batsetedi ba Jeremane ba tla hlahisa diprojeke tsa bohlokwa tse di ntseng di tswelapele Dinaheng tsa CwA le ho batla menyetla e meng kontinenteng. Mopresidente o tla ya kopanong ka boemo ba Modulasetulo-mmoho wa Sehlopha sa Aforika sa Keletso sa G20.Kopano ya G20 e mabapi le CwA e tla shebane le ditsela tseo ka tsona G20, dinaha tsa Aforika le ditsi tsa ntshetsopele di ka sebetsang mmoho ho phahamisa tsetelo ya poraefete le bonkakarolo ba moruo dinaheng tsa Aforika. Kopano e boetse e tla etsa hape le mosebetsi wa boitokiso lekaleng lena bakeng sa Kopano ya G20 e tla tshwarwa ho la Buenos Aires, Argentina.15. Beke ya Tsepamiso ya Imbizo ya Naha Ditho tsa Phethahatso di tla nka karolo lenaneong la GCIS la Beke ya borobong ya Tsepamiso ya Imbizo ya Naha ya tsamaiso ya bohlano ya demokrasi, e tla qala ka la 12 ho isa la 25 Pudungwana 2018. Sena se etsahala ka nako e tshwanang le Beke ya Tlaleho ya Lenaneo la Tshebetso la Kabinete.Beke ya Tsepamiso ya Imbizo e tla fana ka monyetla wa hore ditho tsa Phethahatso ya Naha, hammoho le baetapele ba mmuso ba porofense le ba lehae ho tshware dikopano tsa setjhaba le di-Izimbizo naheng ka bophara, nakong ena, ho bontshahatsa ho kenngwa tshebetso ke mmuso ha Moralo wa Thero wa Nako e Bohareng wa 2014-2019 le ho arabela ditaba tse hlahiswang ke baahi, tse amang polokeho, kgolo le ntshetsopele ya ditjhaba.Dibeke tsena tse pedi tsa dipontsho di etsahala hara diketekelo tsa dilemokgolo tsa bahale ba ntwa ya kgethollo e leng Mama Albertina Sisulu le Tata Nelson Mandela, bao bobedi ba neng ba dumela ka matla ho dipuisano le dikopano tsa kgafetsa le ditjhaba tseo ba di sebeletsang.E. MelaetsaDitebohiso 16. Kabinete e lebohisa Letona la Bophelo bo Botle, Ngaka Aaron Motsoaledi, ya fumaneng dikgau tse pedi tsa bohlokwa tsa Kochon, moketeng wa dikgau o neng o tshwaretswe The Hague, ho la Netherlands. Kgau ya pele ya Letona e ka boemo ba hae bakeng sa mosebetsi le boetapele ba hae ba dipolotiki twantshong ya lefuba (TB) lefatsheng ka bophara.Kgau ya bobedi, eo Letona le tla e arolelana le Mohlomphehi Monghadi Nick Hebert, Setho sa Palamente (MP) ho la United Kingdom, e tla ba boemong ba bona jwalo ka badulasetulo ba Kopano ya Lefatshe ya TB ya di-MP ho tswa lefatsheng lohle. Kgau ya Kochon e fanwa selemo le selemo ho batho le/kapa mekgatlo e kentse letsoho ka tsela e kgolo twantshong ya TB ekaba dinaheng tsa bo bona kapa lefatsheng ka bophara.17. Kabinete a amohela Dikgau tsa Maeto a Lefatshe 2018 tse kgethileng Aforika Borwa jwalo ka Sebaka se Tswang pele sa Ketelo mona Aforika. Durban ho la KwaZulu-Natal e boetse e ananetswe jwalo ka Motseteropo o Tswang pele wa Ketelo Aforika mme wa hape le sehlooho sa bohlokwa sa Boemakepe bo Tswang pele ba Dikepe tsa Maeto ho la Aforika. Motse Kapa, ho la Kapa Bophirima yona e hapile kgau ya Sebaka se Tswang pele sa Mekete le Diketsahalo Aforika.18. Kabinete e amohela ho bapalwa ha filimi ya ka naheng e bitswang Nommer 37 ya moetsi wa difilimi Joshua Bradley ho la Amerika ka la 2 Pudungwana 2018. Filimi ena e buwang ka botlokotsebe e thehetsweng sebakeng sa Cape Flats e tsheheditswe ka ditjhelete ke Lefapha la Kgwebo le Indasteri ka morero wa lona wa Kgokelo ya Baetsi ba Difilimi ba Thuthuhang ba Batsho ba Aforika Borwa. Sena se tla kenya letsoho ho hoheleng tsetelo e tswang kantle e otlolohileng ho indasteri ya difilimi ya Aforika Borwa.Matshediso 19. Kabinete hammoho le Mopresidente Ramaphosa ba fetisitse tlhomoho le matshediso:19.1 bakeng sa ho feta ha batho ba fetang 27, kotsing ya makoloi a mangata mmileng wa N1 Leboya ho la Limpopo. Basebedisi ba mebila ba kgothaletswa ho ba sedi mebileng ya rona le ho netefatsa hore ba latela melao ya tsela ka dinako tsohle.19.2 bakeng sa ho feta ha molwanedi wa tokoloho, Mama Agnes Msimang. Mama Msimang ene e le molwanedi ya itlammeng wa ditaba tsa bong hape e le Motlatsi wa Mehleng wa Mopresidente wa Mokgatlo wa Basadi wa African National Congress (ANCWL). E ne e le e mong wa basadi ba bangata ba ileng ba etella pele ditjhaba Aforika Borwa ho pota kgahlano le puso ya kgethollo. O tla patwa ka Labohlano, 26 Mphalane2018. Tshebeletso ya lepato e tla qala ka 08:00 kerekeng ya Our Lady of Cedars Catholic Church e Woodmead, Johannesburg.19.3 bakeng sa ho feta ha molwanedi wa tokoloho le moamohedi wa Kgau ya Naha ya Mendi bakeng sa Sebete ka Silifere, Monghadi Eric  Stalin  Mtshali.19.4 bakeng sa ho feta ha mohale wa ANC Moss Chikane. Monghadi Chikane e bile MP ka 1994 kamora dikgetho tsa pele tsa naha tsa demokrasi. Ka 2005, o ile a thongwa jwalo ka Moambasadara wa Aforika Borwa ho la Jeremane.19.5 bakeng sa batho ba Sweden hammoho le balelapa la Mofumahatsana Lisbet Palme  87  ya seng a fetile. Mofumahatsana Palme e ne e le mohlolohadi wa Tonakgolo ya mehleng ya Sweden Olof Palme ya ileng a bolawa ka 1986 mme eo Mopresidente Ramaphosa a mo hlalositseng jwalo ka  Motswalle wa Aforika Borwa .20. DithonyoDithonyo kaofela di lokela ho netefatswa ka mangolo a thuto le tumello e amehang.21. Boto ya SENTECH SOC LIMITED:a. Mofumahatsana Maureen Makole Manyama (molaodi eo eseng wa phethahatso); leb. Mofumahatsana Precious Nompumelelo Sibiya (molaodi eo eseng wa phethahatso).22. Ho thongwa-botjha ha Mofumahatsana Gugulethu Brightness Nokukhanya (Poppy) Khoza jwalo ka Molaodi: Difofane tsa Setjhaba wa Boto ya Aforika Borwa ya Setheo sa Difofane tsa Setjhaba.23. Ngaka Molefi Motuku jwalo ka Mohlanka e Moholo wa Phethahatso (CEO) wa Mintek (mokgatlo wa Aforika Borwa wa dipatlisiso tsa naha tsa diminerale).24. Monghadi Terries Salani Ndove jwalo ka Motlatsi wa Molaodikakaretso: Kabo-botjha le Ntshetsopele ya Mobu Lefapheng la Ntshetsopele ya Mahae le Phetolo ya Mobu.Dipotso:Mofumahatsana Phumla Williams   Mmuelli wa Kabinete ya Tshwereng MokoboboMohala: 083 501 0139 "
"Pehelo ya Kopano ya Kabinete ya la 7 Pudungwana, 2018",8 Nov 2018,https://www.gov.za/speeches/statement-cabinet-meeting-7-november-2018-8-nov-2018-0000,https://www.gov.za/st/speeches/statement-cabinet-meeting-7-november-2018-8-nov-2018-0000,"Kabinete e kopane ka Laboraro, 7 Pudungwana 2018, Tuynhuys e Motse Kapa.A. Dintlha tsa Ha jwale 1. Seboka sa Boporesidente se Kgahlano le Dikgola le Dipolao tsa Basadi  1.1. Kabinete e amohela katleho ya dipuisano tsa Seboka sa boMoporesidente se Kgahlano le Dikgoka tsa bong le Dipolao tsa Basadi se tshwerweng ka la 01 le 02 Pudungwana 2018. Seboka se netefaditse potlako ya ho theha tumellano ka ho shebana le qaka ya dikgoka tsa bong, kgethollo e kgahlano le basadi le diphapano tsa bong. 1.2. Mmuso o tjhaetse monwana ho hlahlobisa meralo ya naha ya hofedisa dikgoka tsa bong le ntshetsopele ya Moralo wa Tshebetso wa Naha wa ho lwantsha dikgoka tsa bong. O tswella ho itlama ho sebetsa le bohle ba nang le seabo ho netefatsa hore re fedisa maemo a dikgoka tsa bong ka sekgahla   mme qetellong re di fedise ka botlalo.  1.3. Kabinete e ipiletsa ho maAfrika Borwa ho sebedisana mmoho ho fetola motheo wa maitshwaro, ditlwaelo le ditheho ho fedisa dikgoka tse kgahlano le basadi. 2. Letsete2.1. Kabinete e amohela katleho ya Seboka sa Letsete se ileng sa nka sebaka ka Mphalane mane Sandton, Johannesburg. Seboka sena sa Letsete se entse hore Afrika Borwa e kgone ho bokella ditshepiso tsa boitlamo ba ho tsetella R290 bilione mekgahlelong e fapaneng ya moruo. Sena ke hodima ditshepiso tsa boitlamo ba ho tsetela tjhelete e fetang R400 bilione tse ileng tsa fumanwa nakong ya letsholo la letsete ka baemedi ba ikgethileng le ho tswa dinaheng tse fapaneng nakong ya maeto a mmuso.2.2. Ho ne ho le barumuwa ba fetang 1 000 ba neng ba le teng Sebokeng sena, ho tswa dinaheng tse 35. Meya le maikutlo e ne e le ya lethabo mme le naha ya bontshahatsa menyetla ya letsete le boiteko ba maano a thusang ho theha tikoloho e dumellang letsete.  2.3. Kabinete e lebohisa sehlopha se sebeditseng Sebokeng sena mme e thabetse ho fumantshwa dipehelo tsa ka mehla ka ho phethahatsa boitlamo bo entsweng. 2.4. Jwalo ka ha Afrika Borwa le Afrika ka kakaretso di tswela ho phahamisa moruo wa kontinente, Kabinete e boela e amohela tlhomamiso ya Foramo ya Letsete ya Africa, le ntseng le nka sebaka ho fihlela ka la 09 Pudungwana 2018, Johannesburg. Foramo ya Letsete ya Afrika e tshwerwe ke Banka ya Ntshetsopele ya Afrika. E ikemiseditse ho aha katleho ka ho tlisa mmoho batsetedi ba makala a mmuso le a poraefete ho rala tsela e ntjha ya kgolo molemong wa Kontinente ya Afrika yohle. 2.5. Seboka sa G20 sa Afrika se neng se tshwerwe ha mmamorao tjena se tswella ho matlafatsa kgonahalo ya kgolo ka boitlamo bo fapaneng bo phahamisang letsete la poraefete le ho ba le seabo morung wa dinaha tsa Afrika jwalo ka karolo ya Mokgatlo wa Tumellano le Boiteko ba Afrika. Mokgatlo wa Tumellano le Boiteko ba Afrika e dulwasetulong ka kopanelo ke Afrika Borwa le Jeremane ka Sehlopha sa Dikeletso sa Afrika. 2.6.  Kabinete e ile ya boela e amohela ho bulwa ha Paka ya Indasteri ya Phuthaditjhaba e boleng ba R50 milione Foreistata e tla phahamisa tshebetso ya diindasteri le ho theha mesebetsi ya lehae le kgolo porofenseng.2.7. Kabinete e dumela hore bonamodi bona qetellong bo tla qala ho fokotsa diphephetso tsa tlhokeho ya mesebetsi tse tobaneng le naha, ka ho tsoseletsa moya wa tshepo.  3.  Theho ya Mesebetsi3.1. Mmuso o tiisa boiteko ba ho theha mesebetsi e meng e mengata molemong wa batjha le maAfrika Borwa ka kakaretso, o tsipamisitse maikutlo meruong ya makeisheneng le mahaheng, le dikgwebong tsa basadi le batjha bao hangata e leng bona ba sotlwang ke diphephetso tsa maemo a moruo. 3.2.  Kabinete e tshepa hore mekgwa ena ya pakana ya ho hlaphohela, e tla kenya R50 bilione ho makala a bohlokwa a jwalo ka a temothuo, moralo wa setjhaba, meruo ya makeishaneng le mahaheng, e tla nehelana ka matla a hlokehang ho theha mesebetsi le ho thusa ho tlhaphohelo ya moruo. 3.3.  Sena se eketsa diphetho tse phethahetseng tsa Seboka sa Mesebetsi moo mmuso, dikgwebo le basebetsi ba ileng ba itlama ho: reka dihlahiswa tsa lehae, ho kenya mekgwa e tsitlallelang ho eketsa diromelwakantle; bonamodi tsamaisong ya boleng ba temothuo le tshehetso ya dikgwebo tse nyane le tse bohareng ho phahamisa mesebetsi. 3.4. Kabinete e dumela hore bonamodi bona bo bohlokwa ho lokiseng sephetho sa Dipatlisiso tsa Palo ya Basebetsi ya Kotara e nngwe le e nngwe sa kotare ya boraro ya 2018, e bontshitseng kgolo ka bobedi ho mesebetsi le keketseho palong ya batho ba hlokang mesebetsi. Nakong ya dikgwedi tse tharo, ho thehilwe mesebetsi e 92 000. Empa  batho ba batlang mesebetsi ba neng ba nyahame nako e fetileng  ba 131 000 ba ile ba kena mmarekeng wa mesebetsi hape kotareng eo, palo ya batho ba hlokang mesebetsi yona e ile ya eketseha, ka pento ya phesente ya 27.5 phesente kang.  3.5. Ho ya ka Dipalopalo tsa Afrika Borwa (StatsSA) kgolo ya mesebetsi e bonahetse bohwebing ba ditshebeletso tsa kgwebo le kaho, le ha feela ho bile le tahleho ya mesebetsi merafong, tlhahisong, dipalangweng le basebetsing ba malapeng. Mesebetsi e lekaleng la semolao e ile ya fokotseha, ha mesebetsi e lekaleng le seng semolaong e ile ya hola.  4.  Keteko ya dilemo tse 20 ya Molao wa Tlhodisano 4.1. Kabinete e elelwetse hore Molao wa Tlhodisano o tshwere dilemo tse 20 esale o thehwa ka Mphalane 1998. Nakong ena ya dilemo tse mashome a mabedi, balaodi ba tlhodisano ba ngodisitse katleho twantshanong ya dikhatele, tlhekefetso ya phahamelo dimaraka le tshireletso ya molemong wa setjhaba nakong ya ho kopantsha dimmaraka. Balaodi ba ile ba nehelana ka dikotlo tse fetang R8 bilione dikhamphaning mabapi le ho tlola Mola. Lefapha la Ntshetsopele ya Moruo, ka tekanyetso ya Molao wa Tlhodisano, le ile la etsa R5 bilione ka tjhelete e ikgethileng ho phahamisa dikgwebo tse nyane, bafani ba lehae le ho kenyeletsa bahwai ba batho ba batsho moruong o tlwalehileng. 4.2.  Kabinete e lebohisa balaodi ba tlhodisano ka mosebetsi o entsweng ho bula moruo molemong wa ba batjha tlhodisanong le ho kgothaletsa bohwebi bo thuthuhang le tlhodisano. 5. Kopano ya bo 18 ya Lekgotla la Matona a Mokgatlo wa Ntlheng ya Lewatle la India (IORA)5.1. Kabinete e thoholetsa Lefapha la Dikamano tsa Matjhabeng le Tshebedisano ka ho tshwara ka katleho Kopano ya Lekgotla la Matona (COM) ya bo 18 ya Mokgatlo wa Ntlheng ya Lewatle la India (IORA) e neng e tshwaretswe Durban, KwaZulu-Natal ka la 02 Pudungwana 2018 tlasa mokotaba: Re kopantsha batho ba Afrika, Asia, Australasia le Middle East tshebedisanong e atolositsweng ya Kgotso, Botsitso le Ntshetsopele ya Mokoka .5.2. E nngwe ya diphetho tsa kopano ya IORA ya bo18 e ne e le Phatlalatso e Ikgethileng ya ho tlotla Moporesidente Nelson Mandela eo e leng e mong wa bathehi ba IORA. Sena se bakile ho thehwa ha lenaneo la borupellwa la  IORA Nelson Mandela  E ba Lefa  le lebeletsweng ho thakgolwa semolao ka Phupu 2019. Boiteko bona bo ikemiseditse ho matlafatsa le ho kgontsha batjha ba IORA ka bokgoni ba ho sebetsa makaleng a dithuto tsa bona. 6.  Ho Lwantsha Tlolo ya Molao 6.1. Kabinete e amohela ho thakgolwa ha Yuniti e Kgahlano le Bokebekwa Hanover Park, Kapa Bophirima, ke Moporesidente Cyril Ramaphosa. Tlatseletso ena ya bonamodi ba mmuso e tla thusa haholo ha ho nkwa diqeto tse shebaneng le bothata ba ditlolo tsa molao tse amanang le bokebeko le dithethefatsi tse e leng sewa setjhabeng sa rona.  6.2. Yuniti ena e na le ditho tse kwetliseditsweng ho tobana le maemo a kotsi haholoholo ka ha di hlaha dihlopheng tsa karabelo ya tshireletso e ikgethileng ya seponesa (e tsebahalang haholo ka hore ke maberethe), basebetsi ba tshebetso e ikgethileng ha mmoho le yuniti ya bonamodi ya naheng. Baikemisetsong ya ho lwantshana le tlolo tsa molao, bonamodi bona bo eteletsweng pele ke mmuso bo tla kengwa hohle naheng.   6.3. Kabinete e ipiletsa ho setjhaba ho sebedisana le kemedi ya tsamaiso ya molao ho boloka polokeho le tshireletso tse bohlokwa ntshetsopeleng ya setjhaba se fe kapa se fe. E itlamme ho netefatsa hore ditjhaba di tshireletsehile ditulong tsa bona tse fapaneng e bile di ikutlwa di tshireletsehile hohle mo ba leng ka naheng. 7. Sehla sa Lekgetho 7.1. Kabineete e leboha balefi ba lekgetho bohle ka ho nehelana ka kgafo ya lekgetho ya bona ya selemo le selemo ka nako sehleng sa kgafo ya lekgetho sa 2017/18, se kwetsweng ka 31 Mphalane 2018. Lekeno le e ntsweng ka lekgetho e ntse e le wona mohlodi wa bohlokwa wa ditjhelete tse netefatsang hore mmuso o kgona ho nehelana ka ditshebeletso setjhabeng. 8. Morero wa Naha wa Thuso ya Tjhelete tsa Baithuti (NSFAS)8.1. Kabinete e hopotsa baithuti bohle ba batlang ho kenya dikopo tsa Morero wa Naha wa Thuso ya Tjhelete tsa Baithuti (NSFAS) wa thuso ya ditjhelete ka 2019 hore dikopo tse hoketsweng di kwala ka la 30 Pudungwana 2018.8.2. Ka la 01 Phato 2018, dikopo di ile tsa Bulelwa baithuti ba lakatsang ho ntshetsa dithuto tsa bona pele ka 2019 dithutong tse seng di amohetswe diyunivesithing tsa mmuso le dikoletjhe tsa Thuto ya Sethekgeniki le Mosebetsi wa Matsoho (TVET) tsa Afrika Borwa. 8.3. Baithuti ba kgothaletswa ho kenya dikopo tse hoketsweng kapa ba etela setsha sa Lekgotla la Naha la Ntshetsopele ya Batjha (NYDA) se haufinyana pele ho letsatsi la ho kwalwa.   B. Diqeto tsa Kabinete 9. Kabinete e tjhaetse monwana Moralo wa Lewa la ho lelekisa lewa le molemong wa moruo wa Afrika Borwa lefatsheng ka bophara ho ya ka kamano ya kgwebisano, letsete le tshebetso ya indasteri. Lewa le ikemiseditse ho netefatsa hore dikamano tsa matjhabeng di sebeletsa leano la dintho tsa lehae tse bohlokwa jwalo ka phokotso ya bofuma, tlhokeho ya mesebetsi le tekatekano.Lewa le buela hore Afrika Borwa e lelekise nyalano ya ntshetsopele Afrika kaofela e tshehetswang ke letsete le eteletsweng pele ke lewa le ho aha balekane ba lewa ho phahamisa ajenda la yona. Le boela le tiisa bohwebi le dikamano tsa letsete le dinaha tse tswetseng pele le ho lelekisa matsete a ka hare, bokgoni le phetiso ya thekonoloji le diromelwa kantle tse kenyeleditsweng ditjeong. 10. Kabinete e tjhaetse monwana tokiso ya mekgolo ya ditjeo-tsa-ho phela tsa selemo le selemo tsa ditho tsa Komishene ya Ditokelo tsa Botho ya Afrika Borwa. Molao wa Komishene ya Ditokelo tsa Botho ya Afrika Borwa, wa 2013 o bontsha hore meputso, ditjhelete tsa tlatsetso le tse ding tsa tlatsetso tsa ho phethela mosebetsi wa kantoro di phethiswe ke Moporesidente ka ho qoqa taba ena le Kabinete le Letona la Ditjhelete. C. Diketsahalo tse Tlang 11. Mokgatlo wa Basebetsi wa Matjhabeng Komishene ya Lefatsheng ka Bophara ya Maemo a Phahameng a Mosebetsi wa Kamoso ya Mokgatlo wa Basebetsi wa Matjhabeng (ILO) e tla tshwara mokgahlelo wa yona wa ho qetela ho tloha ho la 15 ho isa ho la 17 Pudungwana 2018. Komishene e tla dulwasetulona ka kopanelo ke Moporesidente Cyril Ramaphosa le molekane wa hae wa Switzerland, Stefan L fven. Komishene ya Maemo a Phahameng, e qadileng ILO ka 2017, e romuwe ho hlahloba phethoho e potlakileng e etsahalang tulong ya mesebetsi, ho sheba diphephetso tse ka sehloohong le se tlamehang ho etswa ho etsa hore mosebetsi wa kamoso o be betere le ho hloka leeme. Mosebetsi wa Komishene ya matjhabeng o ikamahantsha le tsepamaiso ya maikutlo ya mmuso ya ho theha mesebetsi e hantle e tsitsitseng, le boiteko ba ho netefatsa hore batjha ba Afrika Borwa ba na le botsebi bo hlokehang ho itlhomapele dibakeng tsa mesebetsi tse fetohang.   12. Dipontsho tsa Matjhabeng tsa Dihlahiswa tse Rekwang China (CIIE)Kabinete e amohela ho ba le seabo ha Afrika Borwa jwalo ka naha ya moeti ya ikgethileng ho Dipontsho tsa Matjhabeng tsa Dihlahiswa tse rekwang China (CIIE) mane Shanghai. Letona la Bohwebi le Diindasteri, Rob Davies, o eteletsepele barumuwa ba mekgatlo ya Afrika Borwa ba 27. Barumuwa ba tsheheditswe ka ditjhelete ke Lefapha la Bohwebi le Diindasteri ka Lewa la Dimaraka tsa Dihlahiswa tse Tswellang kantle le Thuso ya Letsete (EMIA).Ho ba le seabo ha Afrika Borwa ho netefatsa hantle hore naha e phahamisa boiphihlelo ba bohwebi le letsete mme re thabetse ho ba le seabo ka ho bontshahatsa ho tswa makaleng, a kenyeletsang tshebediso ya dihlahiswa tsa temothuo, dieta le letlalo, enjenereng, dikhemikhale tsa peterolo, dikhomponete tsa ditereneng, tshireletso, ha mmoho le thekenoloji ya tlhahisoleseding le dikgokahano, ho kgutlela hae le dikopo tsa ho reka. Ditshupong tsa Dipontsho, Afrika Borwa e boetse e tshwere seboka sa letsete se tsepamisitseng maikutlo ho menyetla e lekaleng la tlhahiso.    13. Beke ya Ho Tsepamisa Maikutlo ho ImbizoDibeke tse pedi tse tlang tsa bolwanedi ka mmuso di tla tshwara Beke ya Naha ya ho Tsepamisa maikutlo ho Imbizo ya bo09, e hokahangwa ke Tsamaiso ya Dikgokahanyo le Tlhahisoleseding ya Mmuso (GCIS). Ditho tsa Kemedi ya Phethahatso ya Naha ha mmoho le baetapele ba mmuso wa porofense le wa lehae naheng ka bophara ho tla ba le dikopano tsa setjhaba le Izimbizo. Lenaneo la tsamaiso le tla phatlalatswa ho www.gov.za ho tloha ka la 12 ho isa ho la 25 Pudungwana 2018.MaAfrika Borwa a kgothaletswa ho sebedisa polatefomo ena ho buisana le ba ka sehloohong ka dintlha tsa phano ya ditshebeletso ho netefatsa hore re sebetsa mmoho ho ntshetsengpele setjhaba sa rona. D.  Matshediso 14. Kabinete e fetisetsa matshediso a yona ho ba malapa le baratuwa ba bohle ba lahlehetsweng ke maphelo a bona nakong ya mello ka tatelano mane Tseleng ya Garden Route le ditulo tse e potapotileng, ha mmoho le Kapa Botjhabela. Mollo o ile wa nka bophelo ba Nico Heyns, eo e neng e le mofufisi wa difofane tsa  Working on Fire . Mme o phethetse ka ho nka maphelo a batho ba bang ba robong le ba kabang 2000 ba hlokang bodulo. Boholo ba meaho le dibaka tse kgolo tsa temo le tsona di ile tsa senyeha. Kabinete e theoheletsa karabelo e potlakileng ya ditima mollo le basebetsi ba taolo ya dikoduwa, ha mmoho le Sesole sa Moyeng sa Afrika Borwa le  Working on Fire  ba ileng ba sebetsa ka boitelo le ho pholosa maphelo le ho tlisa malakabe a mollo tlasa taolo.  15. Kabinete e fetisetsa matshediso a yona ho Mmuso le batho ba Indonesia ka mora ho thula ha sefofane se ileng sa bolaya batho ba 189 ka mora hore se tlohe motsekgolo wa Indonesia, Jakarta. E. Ditebohiso16. Kabinete e lebohisa Afrika Borwa ka ho kgethwa ho arabela tshehetso ya ho sebetsa Lekgotleng la Mokgatlo wa Meralo ya Dikgokahanyo wa Matjhaba (ITU) ka Mantaha, ka la 05 Pudungwana 2018 nakong ya Seboka sa Barumuwa ba Mmuso, Dubai. Kabinete e boela e lebohisa Monghadi Mandla Mchunu wa Bolaodi bjo bo Ikemet ego bja Dikgokaganyo t a Afrika Borwa (ICASA) a ileng a kgethwa ho sebetsa Lekgotleng la Melao la ITU ha mmoho le Mme Doreen Bogdan-Martin ho kgethweng ha hae e le Molaodi wa Biro ya Ntshetsopele ya Meralo ya Dikgokahanyo, le ho ba mosadi wa pele wa ho ba karolo ya batsamaisi ba ka sehloohong ba ITU ho tloha esale e thehwa ka 1865. Afrika Borwa e ikokobeditswe ke tshepo eo e nehilweng ke dinaha tse ding ho sebetsa maemong a phahameng makaleng a ITU dilemong tse nne tse tlang. Re tla sebedisa maemo ana ho sututsa ajenda ya ntshetsopele le kenyeletso ya setjhaba tlhahisoleseding dilemong tsa dijithale.17. Kabinete e boela e lebohisa Rephaboliki ya Demokrasi ya Federale ya Ethiopia ka ho kgetha Moporesidente wa yona wa pele wa mosadi, Motlotlehi Sahle-Work Zewde, eo ha jwale e leng yena feela Moporesidente wa mosadi kontinenteng ya Afrika. Afrika Borwa e tla tswellapele ho matlafatsa dikamano tse amang mahlakore a mabedi le Ethiopia makaleng a mekgahlelong e mengata e kenyeletsang bohwebi, dikamano tsa dipolotiki le moruo.  18. Kabinete e fetisetsa ditebohiso ho Moporesidente wa Cameroon, Paul Biya, ya hlomamisitsweng lekgetlo la bosupa kantorong ya boporesidente. Kabinete e ipiletsa ho batho bohle ba Cameroon ho sebedisana mmoho ho tlisa tharollo e nang le kgotso ka tsamaiso ya dipuisano tse kenyeletsang bohle. Kabinete e thabetse ho tebisa dikamano tsa dipolotiki mahlakoreng ka bobedi, moruo le bohwebi dipakeng tsa Afrika Borwa le Cameroon.  19. Kabinete e lebohisa batho ba Brazil ka ho tshwara dikgetho tse atlehileng tse ileng tsa bona Mokgethwa wa Moporesidente wa Rephaboliki ya Federale ya Brazil, H.E. Jair Bolsonaro a kgethwa ho ba Moporesidente ya latelang wa Brazil. 20. Kabinete e fetisetsa ditakaletso tse ntle ho bohle ba setjhaba sa maHindu Afrika Borwa ba Diwali kapa Deepavali. Moetlo ona ke wa sedumedi o nkang sebaka ho keteka tlholo ya botle ho bobedi, tsebo le bohlale ho boiphaphanyo ha mmoho le tlholo ya kganya lefifing. E se eka kganya ya Modimo e ka hlonolofatsa Afrika Borwa ka kgotso, phomello, nyakallo, katleho le kgotsofalo, mme mmoho re bapale karolo ya rona to hatiseletsa kgutso le kopano phapanong ya ditso le ditumelo tsa naha ya rona. F. Dithonyo Dithonyo kaofela di lokela ho netefatswa ka mangolo a thuto le tumello e amehang. 21. Ho thongwa hape ha Mme Nomfundo Maseti jwalo ka Setho sa Moshwelella sa Molaodi, se ikarabelang taolong ya Kgase ya Peipi, ho sebetsa Lekgotleng la NERSA.  22. Batho ba latelang ba thongwe ho sebetsa Lekgotleng la Dikhamphani tsa Kaho:a.    Absalom Mosabeni Molobe (Modulasetulo);b.    Mme Maphefo K Mogodi (Motlatsamodulasetulo);c.    Mme Zandile Yvonne Mathe;d.    Ngaka Jenitha Badul;e.    Ngwako Edward Hutamo;f.    Mme Noninzi Qina;g.    Gert Hendrik Meyer;h.    Jerry Leigh Magolius;i.    Hendrik Ndlovu;j.    Ngaka Keith Ivor Jacobs;k.    Moadvokheiti Boitumelo Tlhakung;l.    Inge Maree Vieira;m.    Sinenhlanhla Thuleleni Mthembu;n.    Ngaka Prittish Dalao.    Ulandi Exnerp.    Mme Florence Rabada;q.    Mme Noluthando Hazel Molao; ler.    Ngaka Claire Deacon.Dipotso: Mme Phumla Williams   Mmueli wa Kabinete ya Tshwereng Mokobobo Mohala: 083 501 0139"
Pehelo ya Kopano ya Kabinete ya la 21 Pudungwana 2018,22 Nov 2018,https://www.gov.za/speeches/statement-cabinet-meeting-21-november-2018-22-nov-2018-0000-0,https://www.gov.za/st/speeches/statement-cabinet-meeting-21-november-2018-22-nov-2018-0000-0,"Kabinete e kopane ka Laboraro, 21 Pudungwana 2018, Tuynhuys e Motse Kapa.A. Dintlha tsa Ha jwale 1. Letsete1.1. Kabinete e amohela tlhomamiso e atlehileng ya Seboka sa Letsete sa Afrika se ileng sa tshwarwa ho tloha ka la 7 ho isa ho la 9 Pudungwana 2018 mane Setsing sa Dipuisano sa Sandton, Gauteng. Mmeso le dikgwebo tsa Afrika, ditheho tsa ditjhelete tsa matjhabeng le balekane ba bang ba ntshetsopele ba tsipameng ho etsa Afrika moetapele ya ka sehloohong lefatsheng ho tsa botsetedi. 1.2. Phethelong ya seboka ditumellano tse 45, tsa boleng ba US$32 bilione, di ile tsa phethelwa molemong wa kontinente. Tjheleteng eo, Afrika Borwa e tla e fumantshwa ke US$6.8 bilione ya botsetedi.2. Seboka sa Mokgatlo wa Dinaha tsa Afrika (AU)2.1. Kabinete e kgothaditswe ke dipuisano tse bileng Sebokeng sa AU mane Addis Ababa, Ethiopia ka la 17 le 18 Pudungwana 2018, moo Moporesidente Cyril Ramaphosa a ileng a ba le seabo. Mokgahlelo ona o Ikgethileng o ile wa buisana ka ditsamaiso tsa tlhabollo tse ikemiseditseng ho theha AU e sebetsang, e hlophisitsweng le ho matlafatswa botjha, e kgonang ho fihlella maikemisetso a kontinente le dipheo tse hlahellang ho Ajenda 2063, eo e leng leano la mokgwatshebetso la ho fetola moruo wa setjhaba wa Afrika dilemong tse 50 tse tlang. 2.2. Ntjhafatso ya AU ke tshebetso e tswelangpele, ke tse ding tsa ditshitshinyo tse se ntseng di phethisitswe, haholoholo tse amanang le boitlamo ba hore dinaha tsa ditho tsa AU di be le taolo e kgolo ya ho nehela mokgatlo ka tjhelete. Boholo ba dinaha di tswella ho tekena Tumellano ya Bohwebi bo Senang Ditshitiso Kontinenteng ya Afrika ho netefatsa hore Kontinente e lokolla tumellano ya bohwebi bo senang ditshitiso kontinenteng ka bophara.3. Selekane sa Lewa la tshebetso le Mokgatlo wa Dinaha tsa Yuropa (EU)3.1. Kabinete e thabetse sephetho sa Seboka sa EU   sa bo7 sa Afrika Borwa se ileng sa tshwarwa ka la 15 Pudungwana 2018 mane Belgium. Diphetho le boitlamo bo ileng ba etswa sebokeng seo bo tlatseletsa tshebetso e sa tlwalehang ya ho beha kgolo ya moruo le ho theha mesebetsi bohareng ba ajenda ya naha ya Afrika Borwa. 3.2. Afrika Borwa ke yona feela naha ya Afrika le e nngwe ho dinaha tse 10 tsa matjhabeng tse nang le Selekane sa Lewa la tshebetso le EU. EU ke molekane wa kgwebisano le motsetedi wa naheng tse ding e moholoholo wa Afrika Borwa jwalo ka mokgatlo wa dinaha, e emetse 73.7% ya kakaretso ya dihb stoko tsa Tsetelo e Tobileng Naheng e nngwe naheng. 3.3. Bekeng ena Moporesidente Ramaphosa o ile a amohela Mopresidente wa Rephaboliki ya Federale ya Germany, Monghadi Frank-Walter Steinmeier, Leetong la Semmuso mona Afrika Borwa. Germany ke e nngwe ya batsetedi ba matjhabeng ba baholoholo mona Afrika Borwa, ka dikhamphani tse fetang 600 tsa Germany tse laolwang ke dikhamphani tse ding kapa tsa tlhahiso ka hara naha, tse nyehelana ka mesebetsi e ka bang 100 000.3.4. Leeto lena la Semmuso le ile la phethela ka ho tekena ditumellano tsa kgwebisano le botsetedi dipakeng tsa naha tsena tse pedi, le ho nehela baetapele ka bobedi monyetla wa ho buisana ka dintlha tsa ditumellano tsa naha le tshebedisano ka botlalo jwalo ka ditho tsa nakwana tsa Lekgotla la Tshireletso la Mokgatlo wa Dinaha tsa Matjhaba a Kopaneng (UN) ka nako ya dilemo tse pedi ho tloha ka 2019 ho isa 2020.4.  Kabobotjha ya Mobu4.1. Kabinete e amohetse hore Komiti ya Kopanelo ya Tlhahlobo ya Molaotheo ya Palamenteng e ananetse pehelo e tshihetsang ho fetola Mokgahlelo wa 25 wa Molaotheo wa Rephaboliki ya Afrika Borwa wa 1996. Phetolo ena e tla etsa hore Mmuso o kgone ho phethahatsa kamoho ya mobu ntle le ditlhapiso molemong wa setjhaba. Pehelo ena ya komiti e lebetswe ho hlahiswa ka pela Seboka sa Naha hore ho ngangisanwe ka yona.4.2.  Tsamaiso ya dipuisano tsa setjhaba e bone mekgatlo e mengata e nyehelana ka dikgothaletso tsa Bili mme le dipitso tsa setjhaba di ile tsa tshwarwa diporofenseng tse robong kaofela. Ho fihlela ha jwale, Molatheo o se o fetotswe makgetlo a 17 ka tsamaiso ya ho thonya maikutlo a baahi le ho kenyeletsa mehopolo ya bohle. 4.3. Mmuso o tswella ho itlama ka mokgwa wa kabobotjha ya mobu o nang le boikarabelo molemong wa bohle. Kabinete e tiisa hore mmuso o hlompha molao le phethatsa molao, ka dinako tsohle, le ho sebetsa o ipapisitse le Molaotheo. 5. Kahlolo ya Lekgotla la Molaotheo5.1. Kabinete e amohela kahlolo ya Lekgotla la Molaotheo e phethetseng ka hore Molao wa Ntshetsopele ya Dihlahiswa tsa Petoroliamo le Dirashwa, wa 2002 (Molao wa 28 wa 2002) o laolang ho nehelana ka ditokelo tsa dimaene, o tlameha o balwe mmoho le Molao wa Tshireletso ya Ditokelo tsa Mobu tse seng Molaong, wa 1996 (Molao wa 31 wa 1996), o sireletsang ditokelo tsa baahi ba mobu o senang tshireletso ya molao. 5.2. Katleho ya setjhaba sa Lesetlheng mane Bokone Bophirama e bontsha qalo ya ho lemoha ditokelo tsa mobu tsa batho ba Afrika Borwa ba neng ba hateletswe nakong e fetileng tseo ba neng ba di tingwe ka melokoloko. Moo merafo e amang bodulo, malapa le ditjhaba, bathong ba angwang ke merafo ka kotloloho ba tlameha ho nehelana ka tumello ho diphetho di fe kapa di fe tse ka amang ditokelo tsa bona tsa mobu. 6. Sephetho sa Bohlakisi 6.1. Kabinete e amohela le ho lebohisa mafapha le dikgwebo tsa mmuso tse tswellang ho fumana sephetho se hlakileng sa bohlakisi. Sena se tla ka mora sephetho sa Pehelo ya Bohlakisi ba Tsamaiso ya Ditjhelete tsa Setjhaba ya Kantoro ya Mohlakisi Kakaretso (AG) Kimi Makwetu, ya selemo sa ditjhelete sa 2017/18.6.2. Empa Kabinete o ngongoriswa ke pehelo e bontshang mpefalo ka kakaretso sephethong sa bohlakisi ba mafapha a mang a mmuso wa naha le a porofense le dikgwebo tsa mmuso. Ho tekenwa ha molao wa Bili ya Phetolo ya Bohlakisi ba Ditjhelete tsa Setjhaba ke Moporesidente Ramaphosa, ho tla matlafatsa mosebetsi wa Kantoro ya AG, ho tla thusa ka boikarabellong ha batho ba tswellang ho iphapanyetsa leano la tshebetso ya puso.6.3. Kabinete e kgothaletsa mafapha le dikgwebo tsohle ho sebedisana le ho fumana bonamodi ba dintlha tsohle tse tshwailweng ke AG le ho hlahloba tshebetso kgafetsa le ho lokisa dintlha tseo pele ho nako ya bohlakisi hape. 7. Polokeho le Tshiriletseho7.1. Kabinete e itlamme ho tshihetsa Letsholo la Naha la Polokeho Nakong ya Matsatsi a Phomolo le ileng la thakgolwa ke Letona la Seponesa Bheki Cele ka tlasa mookotaba wa  Operation Quiet Storm .7.2. Letsholo lena le ikemiseditse ho etsa Afrika Borwa tulo e bolokehileng ha e le mona re atumetse nako ya matsatsi a phomolo a mafelo a selemo. Tshebeletso ya Sepolesa sa Afrika Borwa (SAPS) e tla tshwara ditshebeletso toropong, motseng le lekeisheneng le leng le le leng ho fihlela mafelong a Pherekgong 2019. Ba tla tsepama letsholong la ho bonahatsa maponesa, ha ka lehlakoreng le leng ba ntse ba ntse ba sebedisana le masolo a tlhokomediso le thibelo ya ditlolo tsa molao tse ikgethileng. 7.3. Kabinete e ipiletsa ho maAfrika Borwa ho tswellapele ho sebedisana le sepolesa ho tshireletsa setjhaba. Batswadi le bahlokomedi ba eletswa hore ba be kelahloko ha ho tla ho tlhokomelo ya bana ba bona nakong ya matsatsi a phomolo. 7.4. Kabinete e boela e itlama ho tshihetsa Letsholo la Naha la Polokeho la Nako ya Matsatsi a Phomolo, le thakgotsweng ke Letona la Dipalangwang, Ngaka Blade Nzimande, Limpopo mafelong a beke.7.5. Phatlalatso ena e tsamaisana le Seboka sa matsatsi a mabedi sa Polokeho Mebileng le Letsatsi la Mokgatlo wa Dinaha tsa Matjhaba a Kopaneng la ho Hopola Mahlatsipa a dikotsi tsa mebileng. Ke molemong wa tshireletseho ya maphelo a rona hore re bapale karolo ho netefatseng hore nako ya matsatsi a phomolo re tshireletsehile ka ho kganna ka maikarabelo le ho ikobela melao ya tsela.8. Borokgo ba Maputo-Catembe8.1. Kabinete e lebohisa dienjenere tsa Afrika Borwa tse bileng le seabo ntshetsopeleng ena e entseng nalane ya borokgo ba fanyeho bo bolelele ka ho fetisisa Afrika. Borokgo ba Maputo-Catembe bo ile ba ahwa ke China Road and Bridge Corporation e le ho kopantsha Maputo Mozambique le KwaZulu-Natal. 8.2. Moporesidente wa Mozambique, Monghadi Filipe Nyusi, o butse Borokgo ba Maputo-Catembe bo bolelele ba dikilomitara tse tharo, bo ileng ba ahwa ka nako ya dilemo tse nne ka ditjeho tsa US$785 milione.8.3. Ntshetsopele ena e tla kgothaletsa kgwebisano le bohahlaudi dipakeng tsa Mozambique le Afrika Borwa ka nako e fokotsehileng haholo ho tloha dihoreng tse tsheletseng ho ya ho metsotso e 90 e dipakeng tsa Maputo le moedi wa Kosi Bay o Lebopong le Botjhabela la KwaZulu. B. Diqeto tsa Kabinete 9. Beke ya Tsebiso ya Bobehaditaba ka Lenaneo la Tshebetso ya Mmuso9.1. Kabinete e ile ya tsebiswa ka dipehelo tsa tshebetso ka diphetho tse ka sehloohong nakong e qalang ka la 1 Mmesa 2018 ho ya ho 30 Loetse 2018. Mafapha a sebetsang ka hara mekgahlelo ya ho kenya diphetho tse sehloohong tse 14 a tswelapele ho fihlela ditshebeletso tsa ona tse ikgethileng. Diphetho tsena di tswa ho Moralo wa Lewa la Nako e Bohareng (MTSF) wa 2014-2019 le ho tswa ho Ponelope ya 2030 ya Morero wa Ntshetsopele ya Naha (NDP).9.2. Kabinete e ananetse mosebetsi o hlokehang ho tobana le diphephetso tse hahlamelang phethahatso. Dipehelo di phatladitswe wepsaeteng ya Lefapha la Merero, Bodisa le Tlhatlhobo ya Tshebetso (DPME) (www.dpme.gov.za). 10. Leano la Tlhahiso le Ntshetsopele ya Dipalangwang (APDP)10.1. Kabinete e tjhaetse monwana katoloso ya APDP ho tloha ka 2021 ho ya ho 2035 ka diphetoho tse tla Leano le Hlokolosi la Dipalangwang la Afrika Borwa (SAAM).10.2. SAAM e tsepame ho mekgahlelo e tsheletseng e leng; Ntshetsopele ya dimaraka tsa lebatoweng; Dihlahiswa tsa selehae; Ntshetsopele ya meralo ya motheo; Phetolo ya Diindasteri, le Thekelonoji le ntshetsopele ya bokgoni bo amehang.10.3. Diphetoho tsena ho tse ding di tla kgothaletsa maemo a phahameng a nang le boleng ba selehae ho theha menyetla e meng e tla eketsa mesebetsi. Hlahlobo le tekolo ya leano le mekgwa e tla atoloswa ho ya pele ho netefatsa tswelopele ho ya ponelopele ya SAAM le maikemisetso a lona.10.4. Letona la Kgwebisano le Diindasteri (dti), Ngaka Rob Davies, o tla buisana le ba bo raditaba ka diphetoho tsena ka Labohlano, la 23 Pudungwana 2018.C. Dibili11. Kabinete e tjhaetse monwana ntlha ya hore Bili ya Bohlakisi ba Ditjeo tse Fetang Ditekanyetso ya 2018 e tla phatlalatswa Palamenteng. Bili e tla nehela Kantoro ya Mohlakisi wa Kakaretso matla a ho nka mehato ho netefatsa hore ditahlehelo tsa ditjhelete tse hlahelang Mmuso, haeba ho  kgonahala, di a busetswa le ho hlahisa tsohle tse belaelwang tse bakang  tshebediso e bohlaswa ya ditjhelete hore di fuputswe. Bili e ikemiseditse ho matlafatsa tshebetso ya Kantoro ya Mohlakisi Kakaretso ho phethahatsa mosebetsi wa bohlakisi ba matjhabeng le ho hlakisa, le ho ikamahantsha le ditlhophiso tsa taolo ya maemo a matle a tshebetso. D. Diketsahalo tse Tlang 12. Letsholo la 100 # WomenOfFortitudeKa mora nako ya ho thunya, 100 # WomenOfFortitude e tla phahlalatswa mane Union Buildings, Pretoria ka la 22 Pudungwana 2018. Komiti ya Matona ka Puso ya Kopanelo ya Mengwahakgolo wa Nelson Mandela le Albertina Sisulu e ile ya tsebahatsa letsholo la #WomenOfFortitude ka la 11 Mphalane 2018 jwalo ka le leng la diketsahahalo tsa Mongwahakgolo wa Mama Sisulu.Letsholo la #WomenOfFortitude ke mokgatlo wa basadi ba 100 la ho tsamaisa dipuisano ka hore basadi ba ka kgona ho tswella ka mesebetsi ya mohale enwa, Mama Sisulu le kajeno lena.13. Matsatsi a 16 a Boitseko bo kgahlano le Dikgoka tsa Bong (GBV)Lefapha la Basadi le hokela le tiiseletsa alakamani ya diketsahalo ya Letsholo la Matsatsi a 16 a Boitseko bo kgahlano le GBV ho tloha ka la 25 Pudungwana ho isa ho la 10 Tshitwe 2018. Ditho tsa Tsamaiso ya Kakaretso ya Mmuso wa Naha ha mmoho le baetapele ba mmuso wa porofense le wa selehae ba tla ba le seabo diketsahalong tsa potefolio kapa lekaleng la naha ka bophara ka boiteko ba ho buisana le setjhaba. Mananeo a mmuso ka botlalo a ka fumaneha ho www.gov.za/16DaysofActivism2018. Kabinete e ipiletsa ho maAfrika Borwa ohle ho sebedisa polatefomo ena ho ba le seabo diketsahalong tsena tsa mmuso tse haufinyana le bona. Setjhaba le mekgatlo ya basadi e kgothaletswa ho ba le seabo diketsahalong tsena nakong ena. MaAfrika Borwa ohle a kgothaletswa ho sebetsa mmoho le ho mamela pitso ya #HearMeToo, ka ho mamela sello sa basadi, le ho etsa ho hong ho fedisa tlhekefetso ya mekgwa yohle le dikgoka tse kgahlano le basadi. E. Ditebohiso14. Kabinete e lebohisa bahale bohle ba selehae ba dipapadi ba phahamisetsang folakga ya Afrika Borwa hodimo. Katleho ya ba itlhommeng pele mekgahlelong ya dipapadi, ile ya bontshahatswa ka ho ba putsa moketeng wa Dikgao tsa Dipapadi tsa 2018. 14.1. Caster Semenya wa Afrika Borwa o hapile Dikgau tse pedi tsa Kgauta ka ho hloha kgau ya Naledi ya Dipapadi ya Selemo ha mmoho le ya Mosadi wa Dipapa wa Selemo. 14.2. Sesesi se hlwahlwa Chad le Clos se hlotse Kgau ya Monna wa Dipapadi wa Selemo.14.3. Ndodomzi Ntutu o hlotse Kgau ya Monna wa Dipapadi wa Selemo ya batho ba holofetseng.14.4. Anrune Liebenberg o hlotse Kgau ya Mosadi wa Selemo ya batho ba holofetseng. 14.5. Banyana Banyana ba hlotse Kgau ya Sehlopha se sebeditseng hantle sa Selemo. Banyana Banyana ba hlotse papadi ya pulo kgahlano le Nigeria Ditlhodisanong tsa Mohope wa Dinaha tsa Afrika (AFCON) wa 2018. 14.6. Bafana Bafana ba bapetse 1-1 kgahlano le Nigeria hore ba kgone ho bapala dipapading tsa AFCON.14.7. Sehlopha sa Rekebi sa Afrika Borwa se theoheleditswe ka dipapadi tsa sona mme re se lakaletsa mahlohonolo papading e tlang e kgahlano le Wales ka la 24 Pudungwana 2018. Kabinete e ipiletsa ho maAfrika Borwa hore ba tswelle ho tshihetsa basadi le banna ba dipapadi naheng. 15. Kabinete e boela e lebohisa:15.1. Letona la Saense le Thekenoloji Mmamoloko Kubayi-Ngubane, a ileng a thongwa ho Lekgotla la Seboka sa Moruo ho tsa Phetolo ya Diindasteri ya Bone, e kenyeleditseng mmuso, setjhaba le barutehi. Sena se tla thusa dinaha lefatsheng ho arabela le ho sebedisa menyetla e hlahisitsweng ke Phethoho ya Diindasteri ya Bone. 15.2. Letona la Ditjhelete Tito Mboweni ho kgethweng ha hae e le Setho sa Lekgotla la Batshepuwa ba Letlwele la Kgotso la Mokgatlo wa Dinaha tsa Afrika (AU), le tla thusang ka bonamodi ba ditjhelete le ho thibela diketso tsa thibelo tsa ditshebeletso tsa bodiplomate, ditlhokeho tsa ditheo, le ditshebeletso tsa tshehetso tsa kgotso Afrika. Jwaloka setho sa Lekgotla la Batshepuwa, Letona Mboweni o tla tswelapele ho nehelana pusong e nang le nyalano le e atolositsweng, bolekodi ba tsamaiso le ditjhelete tsa Letlwele la Kgotso. Ho thongwa ha batshepuwa ba Letlwele la Kgotso la AU ho bohlokwa haholo tseleng ya ho sebedisa ditjhelete ajendeng ya AU, hoo e leng karolo ya tshebetso e ntjhafalang ya ditheo tse ntseng di tswella ho sebetsa.15.3. Letona la Lefapha la Thuto le Thupello tse Phahameng, Letona Naledi Pandor, o tla tlotlwa ka tlotla ya Kgau ya Tlotla ya Odara ya Naha ya Fora ya Bahale ka Labohlano, 30 Pudungwana 2018. Kgau ena e ananela dikatleho tsa hae tse hlwahlwa ka nako e telele le boiteko ba ho tataisa le ho ntshetsapele tshebedisano mmoho dipakeng tsa Fora le Afrika Borwa lekaleng la Saense le Thekenoloji. Mokete ona o tla tshwarelwa bodulong ba Lenqosa la Fora le Afrika Borwa mane Pretoria.F. Dithonyo Dithonyo kaofela di lokela ho netefatswa ka mangolo a thuto le tumello e amehang. 16. Dihlooho tsa Diporofense tsa Bolaodi ba Dipatlisiso tsa Ditlolo tsa Molao tse ka Sehloohong (Hawks):16.1. Foreistata: Brigadier Kubandran Moodley; le 16.2. Leboya Bophimira: Majoro wa Mokgenerale Dumisani Patrick Mbotho.17. Ho thongwa botjha ha Moadvokheiti Makhosini Solomon Msibi jwalo ka Mohlanka e Moholo wa Phethahatso (CEO) wa Koporasi ya Tsamaiso ya Sephephethe (RTMC).18. Ho thongwa botjha ha Monghadi Thulani Matiki Norman Kgomo jwalo ka setho se e seng sa phethahatso sa Lekgotla la RTMC.19. Ho thongwa botjha ha Mme Daphline Harridene Charlotte-Ann Ewertse jwalo ka setho se e seng sa phethahatso sa Lekgotla sa RTMC.20. Ho thongwa ha Moadvokheiti Sandile Nogxina jwalo ka setho se e Seng sa Botsamaisi jwalo ka Molaodi le Modulasetulo wa Lekgotla la Khamphane ya Boemafofane ba Afrika Borwa. Dipotso: Mme Phumla Williams   Mmueli wa Kabinete ya Tshwereng Mokobobo Mohala: 083 501 0139"
Pehelo ya Kopano ya Kabinete ya la 5 Tshitwe 2018,6 Dec 2018,https://www.gov.za/speeches/statement-cabinet-meeting-5-december-2018-6-dec-2018-0000,https://www.gov.za/st/speeches/statement-cabinet-meeting-5-december-2018-6-dec-2018-0000,"Kabinete e kopane ka Laboraro, 5 Tshitwe 2018, Tuynhuys e Motse Kapa. A. Dintlha tsa ha Jwale1.  golo ya moruoKabinete e amohela 2.2% ya kgolo moruong wa Afrika Borwa nakong ya kotara ya boraro, e thusang ho ntsha naha putlamong ya moruo ka tatelano dikotareng tse pedi. Dipalo tsa kgolo di ile tsa susumetswa ke keketseho e lekaleng la temothuo (6.5%), lekala la ditjhelete (2.3%), lekala la tlhahiso (7.5%) ha mmoho le thekiso e kgolo le thekiso ya bohwebi (3.2%). Dipalo tsa kgolo di bontsha nyoloho ya moruo ha mmoho le dikgwebo tse hlahileng ho tswa Kopano ya Mesebetsi le Seboka sa Letsete sa Afrika Borwa, di tla tswella ho ntlafala. Kabinete e boela e amohela ho theoha ha ditjeo tsa mafura kgweding ena mme sena se imolla haholo, haholoholo jwang ha e le mona re ya nakong ya matsatsi a phomolo. Ho ipiletswa ho makala ohle a setjhaba hore a ahelle hodima kgatelopele ena e matla nakong ya kotara ya boraro ho thusa ho kenya moruo wa Afrika Borwa tseleng e ntjha ya kgolo.2. Bonnyane ba Moputso wa Naha (NMW)Kabinete e boela e amohela ho tekenwa ha Bili ya Bonnyane ba Moputso wa Naha hore e fetolelwe molao ke Mopresidente Cyril Ramaphosa. Bili e bapatsa mohlala o motle mabapi le ho tshireletsa basebetsi ba kgolang meputso e tlase le ho fokotsa tlhokeho ya tekatekano setjhabeng. Bonnyane ba Moputso wa Naha ba pele bo tlo phahamisa meputso ya basebetsi ba maAfrika Borwa ba ka bang milione tse tsheletseng ba kgolang meputso e tlase. Ho tla ba le nako ya ho kenyeletsa basebetsi ba mapolasing, basebetsi ba meru le basebetsi ba malapeng.Le ha Bonnyane ba Moputso wa Naha bo se na ho fedisa tlhokeho ya tekatekano ya makeno, Kabinete e dumela hore e tla fihlela tse ngata ha ho tla ho tsa bophahamo ba tlhokeho ya tekatekano le bofuma bo tsitlalletseng.3. Institjhuti yaToyota Wessels ya Dithuto tsa Tlhahiso (TWIMS)Kabinete e amohela ho thakgolwa ha TWIMS e ntjha ya boleng ba R56 milione. Institjhuti e tla matlafatsa lekala la tlhahiso la Afrika Borwa, e ntshetsepele bokgoni ba maemo a lefatsheng le ho tsamaisa ho thehwa ha diindastri Afrika. E tla boela e potlakisa kaho ya setso sa diindasteri e leng seo naha e se hlokang ho tsamaisa ditlhoko tsa yona tsa ka hara naha le ho theha mesebetsi e meng e mengata. Ke setheo se ikemetseng se sa etseng phaello se thehilweng ka dithuso tsa ditjhelete ke Traste ya Thuto ya Toyato e Afrika Borwa. E thihilwe ka bolekane le Institjhuti ya Dithuto tsa Kgwebo ya Gordon ya Yunivesithi ya Pretoria ho nyehelana ka dikgarata ya Masters ya Tsamaiso ya Kgwebo (MBA) e shebaneng le tsa tlhahiso. 4. Merero ya Mekgatlho ya SetjhabaKabinete e ananela katleho ya Seboka sa Merero ya Mekgatlho ya Setjhaba se ile sa tshwarwa ke mmuso ka bolekane le Mokgatlo wa Basebetsi wa Matjhaba (ILO) le Mmuso wa Flanders ka Labohlano la 30 Pudungwana 2018. Seboka se ile sa etelwapele ke Lefapha la Ntshetsopele ya Moruo le ho tshehetswa ke Lefapha la Ntshetsopele ya Dikgwebo tse Nyenyane.Merero ya Mekgatlho ya Setjhaba o kenyeletsa dikgwebo le ditheo tse tsepameng ho fihlella maikemisetso a maano a setjhaba a jwalo ka ho theha mesebetsi, dikgwebo tse kgolo tse sa kenyeletswang, le ho tlisa dihlahiswa le ditshebeletso ho baahi ba mahaheng. Se na le bokgoni ba ho tshehetsa moruo o kenyeletsang bohle le ho theha mesebetsi ya tlatsetso. Seboka sena se kopantshitse borakgwebo, baradi ba maano, bafuphutsi le mekgatlo e seng ya mmuso, mme e tla thusa ntshetsopeleng ya Sengolwa sa Dikeletso sa Merero ya Mekgatlho ya Setjhaba ka 2019.5. Ngodiso ya MokgethiHo lokisetsa dikgetho tsa 2019, Kabinete e ipiletsa ho maAfrika Borwa ho sebedisa tokelo ya bona jwalo ka baahi ka ho netefatsa hore ba na le tokomane ya Boitsebiso e tala e nang le bakhoutu, Karete ya Boitsebiso kapa ditokomane tsa boitsebiso tsa nakwana mme ba ngodisitswe ho kgetha diterekeng tsa bona. Komishene e Ikemetseng ya Dikgetho e tla ba le mafelo a beke a ngodiso ya bakgethi ka la 26 le 27 Pherekgong 2019 mme maAfrika Borwa a kgothaletswa ho sebedisa monyetla ona ho ingodisa ho kgetha kapa ho hlahloba maemo a bona a boingodiso. Kabinete e ipiletsa ho ba kentseng kopo ya Ditokomane tsa Dikarete tsa Boitsebiso ho ya lata ditokomane tsa bona Makaleng a Lefapha la Merero ya Lehae (DHA). 6. Molaodi wa Naha wa Botjhotjhisi ba Setjhaba (NDPP)Kabinete e theoletsa Mopresidente Ramaphosa ka ho thonya Moadvokheiti Shamila Batohi jwalo ka Molaodi wa Naha wa Botjhotjhisi ba Setjhaba. Sena se tla ka mora hore Mopresidente a thuise lenane la bathonngowa ba bahlano ba ile ba thongwa ke phanele ya baeletsi. Thonyo ena e tlisa botsitso ketapeleng ya Baloadi ba Naha ya Botjhotjhisi ba Setjhaba le ho kgothaletsa naha twantshong e kgahlano le tlolo ya molao le bobodu. Kabinete e atolosa kananelo ya yona ho Letona la Matla, Jeff Radebe le phanele ka seabo sa bona tsamaisong ya thonyo ena e bohlokwa.7. Basebetsi ba Bophelo bo Botle ba LimpopoKabinete e tshwela ka mathe ditlhaselo tsa dingaka dipetleleng tse Limpopo. Basebetsi ba Bophelo bo Botle le ditsha tse nehelang ka ditshebeletso tsena di sebeletsa setjhaba, haholoholo ditho tsa setjhaba tse kotsing e kgolo tse yang ho ya fumantshwa thuso ditsheng tsena. Ho hlasela ba pholosang maphelo a batho ke tlolo ya molao mme sena se keke sa dumellwa. Letona la Bophelo bo Botle, Ngaka Aaron Motsoaledi, o etetsepele sehlopha sa tshebetso ya makala a fapaneng   se kenyeletsang baemedi ba bohlwela, ditshebeletso tsa dipatlisiso, maponesa a laolang setjhaba, balaodi ba batshireletsi ba poraefete le basebetsi ba Lefapha la Merero ya Lehae   ho hlahloba tshebetso ya tshireletso ditsheng tsa phano ya ditshebeletso tsa Bophelo bo Botle.Kabinete e ipiletsa ho setjhaba hore se sebedisane le baemedi ba tsa taolo ya molao ho netefatsa hore baetsi ba ketso tsena tse soto tsa tlolo ya molao ba ya kwalla le ho fumanwa ba le molato. 8. Matsatsi a phomolo a bolokehileng Kabinete e ipiletsa ho maAfrika Borwa ohle ho dula a bolokehile nakong ya matsatsi a phomolo a Tshitwe. Basebedisi ba ditsela ba kopuwa hore ba ikamahantshe le melao ya tsela, ba se kganne bohlaswa kapa ntle le kelahloko, haholoholo ba le tlasa tahi. Ho boela ho ipiletswa ho ditaso hore le tsona di dule di le hlwahlwa tseleng. Sehlopha sa Toka, Thibelo ya Tlolo ya Molao le Tshireletso (JCPS) se tiisitse matsholo a kgahlano le tlolo ya molao le polokeho naheng ka bophara. Lefapha la Merero ya Lehae le ekeditse dipalo tsa basebetsi ba lona mafelong a ho kena le ho tswa ka naheng ho netefatsa hore le kgona ho laola dipalo tse tla eketseha tse lebeletsweng tsa bahahlaudi nakong ya ho keteka. Le boela le rerile ho atolosa dinako tsa lona tsa tshebetso mafelong a ho kena le ho tswa ka naheng a sephethephethe haholo, ho kenyeletsa maeto a pele ho nako ya keteko, nako ya keteko le ho bula ha dikolo selemong se setjha.9. Sehopotso sa bohlano sa ho hlokahala ha Madiba Kabinete ha mmoho le maAfrika Borwa e keteka sehopotso sa bohlano sa ho hlokahala ha mopresidente wa rona wa pele ya kgethilweng tlasa demokrasi Nelson Rolihlahla Mandela, ya ileng a hlokahala ka la 5 Tshitwe 2013. Mopresidente Ramaphosa o phatlaladitse 2018 e le Selemo se tshwayang mongwahakgolo wa Mandela. Lefa la hae le ile la ketekwa selemong sena kaofela ke maAfrika Borwa mekgahlelong ya bona e fapaneng, keteko ya ha mmamorao tjena ke ya mokete wa Global Citizen Festival Mandela 100 o ileng wa tshwarwa mafelong a beke a fetileng. Kabinete e ipiletsa ho bohle ho dula ba ipapisitse le mehopolo ya Madiba, ho kenyeletsa boitlamo bo sa qeqeng ho tsa toka, tekatekano le tlhokeho ya kgethollo ya morabe.10. Global Citizen Festival Mandela 100Kabinete e leboha bohle ba bileng le seabo Moketeng wa Global Citizen Festival Mandela 100 o neng o tshwaretswe Johannesburg ka Sontaha, ka la 2 Tshitwe 2018. Mokete ona e bile karolo ya diketsahalo tsa keteko ya mongwahakgolo wa Ntate Nelson Mandela mme o bapetse diraleng tsa kgaso tsa dinaha tse ding tse fetang 180. O tla kopantse diketekete tsa baahi ba lefatsheng, baitseki, baetapela ba lefatshe, dibini le ba nang le kgahlamelo ho potlakisa Maikemisetso a Ntshetsopele ya Mokoka ya Mokgatlo wa Matjhaba a Kopaneng (UN) a ho tlotla sehopotso sa Mandela. Kabinete e fetisetsa matshediso a yona ho bohle ba ileng ba hlekefetswa ka dikgoka nakong eo ba neng ba tsamaya lebaleng la dipapadi. E tshwela ka mathe diketso tsena tsa tlolo ya molao mme ipiletsa ho baemedi ba tsa taolo ya molao ho tlisa batludi bana ba molao molaong. 11. Letsatsi la AIDS la LefatsheAfrika Borwa e tshwaile Letsatsi la AIDS la Lefatshe ka la 1 Tshitwe ka tlasa mookotaba wa:  Cheka Impilo. Know Your Status.  Kabinete e ananela lenaneo la mmuso la mekgahlelo e fapaneng ya HIV le AIDS le nkileng qeto e tsepameng ya ho fedisa koduo ena. Lenaneo lena le se le ekeditse ka palo ya batho ba dimilione tse pedi ba lenaneong la ho fumantshwa pheko ya meriana ya ARV.Afrika Borwa e na le batho ba fetang 4,2 milione ba nkang pheko ya meriana ena, mme sena se etsa lenaneo lena e be le leng la mananeo a pheko a maholo ka ho fetisisa lefatsheng. Letsholo la HIV le AIDS le tswella ho lebisa tshebetso phetolong maitshwaro, pheko ya meriana le ho fedisa sekgobo hara setjhaba. Kabinete e tiisitse pitsong ya yona ho maAfrika Borwa hore a lo etsa diteko tsa madi mabapi le maemo a bona a HIV, eleng se tla thusa ho etsa diqeto tse nang le tlhahisoleseding e nepahetseng ka mekgwa ya ho thibela tshwaetso, ho mka pheko ya meriana, ho itlhokomelo le ho thola tshehetso. 12. Letsatsi la Matjhaba la Mokgatlo wa Dinaha tsa Matjhaba a Kopaneng (UN) la Batho ba Holofetseng Afrika Borwa ha mmoho le baahi ba matjhabeng e ile ya ana keteko ya selemo le selemo ya Letsatsi la Matjhaba la Mokgatlo wa Dinaha tsa Matjhaba a Kopaneng la Batho ba Holofetseng ka Mantaha, wa la 3 Tshitwe. Mmuso o ntse o tswella ho itlama ka ho kenyeletsa le ho tshireletsa batho ba holofetseng ka ho sebedisa mananeo le bonamodi ho netefatsa hore ba fumantshwa menyetla e lekanang le ya ba bang, jwalo ka ho tobekeditswe ka hara Molaotheo wa Rephaboliki ya Afrika Borwa wa 1996. B. Diqeto tsa Kabinete13.Sebaka sa Moruo o Ikgethileng sa Nkomazi (SEZ) Kabinete e tjhaetse monwanana qeto ya Letona la Kgwebisano le Indasteri, Ngaka Rob Davies, ho hlwaya Sebaka sa Moruo o Ikgethileng sa Nkomazi le ho nehelana ka laesense ya Sebaka sa Moruo o Ikgethileng sa Nkomazi ho Lefapha la Ntshetsopele ya Moruo le Bohahlaudi la Mmuso wa Porofense ya Mpumalanga. Sebaka sa Moruo o Ikgethileng sa Nkomazi se tla sebetsa jwalo ka  Setsi sa Tlhahiso ya Dihlahiswa tsa Temothuo, Meru le Botshwasi ba Ditlhapi  ka tshebediso ya matla a mehlodi ya tlhaho. Se tla tshehetswa ke ditshebeletso tse jwalo ka polokeho e kgolo le tlhophiso ya moralo le disebediswa. Sena e ba karolo ya leano la Phaseitjhe ya Kgwebisano ya Ntshetsopele ya Maputo, eo e leng phaseitjhe e kgolo ya kgwebisano e kopantshang Gauteng, Limpopo le Mpumalanga le Maputo e Mozambique. E kenyeletsa, ho tse ding tsa dintho, ditsela, maemakepe le diporo tsa terene. E tla tswella ho phakisa kgolo, ho hohela botsetedi ba kantle le ba lehae ka kotloloho, ho atolosa lekala la tlhahiso le ho theha mesebetsi lebatoweng. 14. Kabinete e amohetse ho tekenwa ha Tumellano ya Bolekane ba Moruo ya katoloso ya sekoloto (EPA) le Dinaha tsa Yuropa ka Kopanelo (UK) hang ha mathata a tshebetso a ntseng a saletse morao a se a lokisitswe mme le tsamaiso ya ka hare e se e phethetswe. Kabinete e boetse e ananetse ho tjhaelwa ka monwanana ha phehiso ena Palamenteng, Tumellano ya ho theha Tumellano ya Bolekane ba Moruo ya katoloso ya sekoloto dipakeng tsa Mokgatlo wa Dinaha tse Borwa ba Afrika wa Lekgetho la Direkwantle le Mozambique le Dinaha tsa Yuropa ka Kopanelo.15.  Kabinete e amohetse phatlalatso ya ho phatlalatsa Tokomane ya Tataiso ya Lefapha la Merero ya Lehae mabapi le ho thola maikutlo a setjhaba. Tokomane ya Tataiso e ngangisa hore Afrika Borwa hore e ntshe bokgoni ba yona ka Phetolo ya Bone ya Indasteri, Lefapha la Merero ya Lehae le tlameha ho bapala karolo e bohlokwa haholo mabapi le ho matlafatsa baahi, ntshetsopele e kenyeletsang bohle, mmuso o sebetsang le tshireletso ya setjhaba. E boela e itshetlehile ho thomo ya mantlha ya Lefapha la Merero ya Lehae ya taolo ya boitsebiso le maemo a semmuso, phallo ya matjhaba, bakopi ba tshireletso le baphaphathehi. Tokomane ya Tataiso e sisinya mekgwa ya ho fokotsa ditransekshene tsa banka tse tletseng bobodu le ho elelwa dipoloko tse bakwang ke ho eketseha ha tshebetso e seng hantle. 16. Kabinete e ananetse hore phehiso ya Tumellano ya Ditokelo tsa Kgatiso (WCT) ya Mokgatlo wa Lefatshe wa Ditokelo tsa Thepa ya Bonono (WIPO) ya 1996 e phahamise maemo Palamenteng.Ena ke tumellano ya mmeso ya dinaha tse fapaneng e boelang e le tumellano e ikgethileng ka tlasa Seboka sa Berne se shebaneng le tshireletso ya mosebetsi le ditokelo tsa bangodi tikolohong ya dijithale. Ho phahamisa Tumellano ya Ditokelo tsa Kgatiso ho tla boela ho tswela molemo indasteri ya bonono ya Afrika Borwa, haholoholo bangodi ba dingolwa le mesebetsi ya bonono. Tumellano ya Ditokelo tsa Kgatiso e molemong wa Afrika Borwa ka ha e netefatsa hore molao wa ditokelo tsa kgatiso o tla latelwa o ipapisitse le diphetoho tsa thekenoloij. Sena se tla nehelana ka tshireletso e bohlokwa kgahlano le boshudu ba dikgatiso ho beng ba ditokelo tsa kgatiso Makaleng a mananeo a dikhomphyutha le dipolokelo tsa dintlha.17. Kabinete e ananetse hore phehiso ya Tumellano ya Ketsahatso le Difonokgamo ya Mokgatlo wa Lefatshe wa Ditokelo tsa Thepa ya Bonono ya 1996 e phahamiswe maemo Palamenteng. Ena ke tumellano ya mmeso ya dinaha tse fapaneng e shebaneng le ditumellano tsa ditokelo tsa baetsahatsi le bahlahisi ba difonokgamo, haholoholo tikolohong ya dijithale. Tumellano ena e tla tshireletsa batho kapa mekgatlo e tlatseletsang kgolo ya bonono, tsebo le bokgoni ba tshebetso tsamaisong ya ho tlisa mosebetsi setjhabeng le ho atolosa lekeno molemong wa bona. 18. Kabinete e amohetse hore phehiso ya Tumellano ya Beijing e phahamiswe maemo Palamenteng. Ena ke tumellano ya mmeso ya dinaha tse fapaneng, e laolang ditokelo tsa kgatiso tsa ketsahatso ya kutlo-le-pono le ho atalosa ditokelo tsa baetsahatsi ba kutlo-le-pono. E ananela tokelo ya thepa ya bonono ya baetsahatsi ba kutlo-le-pono mosebetsing wa bona wa kutlo-le-pono le ho ba etsetsa melemo ya moruo. E nehela baetsahatsi ba kutlo-le-pono ka ditokelo tsa maitshwaro a matle mabapi le mosebetsi wa bona le ho ananela ditokelo tsa baetsahatsi ba kutlo-le-pono tikolohong ya dijithale. 19. Kabinete e amohetse ho thehwa ha Komiti ya Matona ka Kopanelo (IMC) ho etelapele hlahlobo ya nako ya moloko wa bobedi wa Mekgwa ya ho Hlahloba Balekane ba Afrika (APRM). Hlahlobo e tla etswa ka mora Dikgetho tsa Kakaretso tsa 2019. Komiti ya Matona ka Kopanelo e tla tshehetswa ke ho thehwa ha Lekgotla la Mmuso wa Naha wa Mekgwa ya ho Hlahloba Balekane ba Afrika. Tsamaiso ya hlahlobo ya Hlahloba Balekane ba Afrika e nehela dinaha tsa ditho sebaka sa ho tshwara dipuisano ka matshwao a tshebetso a puso Merero ya Mekgatlho ya Setjhaba le monyetla wa ho theha tumellano ka tsela ya ho ya pele. 20.  Kabinete e amohetse hore Afrika Borwa e tekene tokomane ya Seboka sa ho theha, tlasa molao wa matjhaba, mokgatlo wa mmeso ka kopanelo o bitswang Obseferatori ya Dipontsho tsa Sekwere sa Kilomithara (SKA), eo e tla ikarabellang ho aha le mekgahlelong ya tshebetso ya leano la radiyo ya theleskoupo SKA, se tla fumaneha Afrika Borwa le Australia.Ho tekenwa ha tumellano ho tla ba bohlokwa ho neheleng balekane ba matjhabeng ka mekgwa ya puso e tshwanetseng, e tla netefatsa katleho ya ho phethisa leano lena. Afrika Borwa e tla boela e kgona ho sebedisa ditjhelete ya kadimo ho eketsa botsetedi ba ka hare ho naha, ha mmoho le bokgoni le melemo ya ditheo tsa ntshetsopele tse amanang le leano la SKA.21. Kabinete e ananetse phethahatso ya Moralo wa Naha wa Sebaka se le Seng sa Ditshebeletso tsa Moedi wa Boemakepe (OSBP). Sena re nehelana ka tataiso ho potlakiseng ho thehwa ha Dibaka tse leng ding tsa Ditshebeletso tsa Moedi wa Boemakepe dipakeng tsa Afrika Borwa le dinaha tsa yona tsa boahisane. Sebaka sa Ditshebeletso tsa Moedi wa Boemakepe se tla atolosa taolo ya kgwebisano ntle le ho beha tshireletso kapa pokello ya lekeno la naha ka mosing ka tsamaiso ya dihlahiswa e hantle, batho le ditshebeletso dipakeng tsa Afrika Borwa le dinaha tse arolelanang meedi tsa Botswana, Lesotho, Namibia, Mozambique le Zimbabwe.Sena se tla boela se baka hore lebatowa le nehelane ka bohlakisi ba meeding bo potlakileng le ho fokotsa phetapheto ya bonamodi ba baemedi ba meeding, mme sena se tla ntlafatsa tlhodisano ya kgwebisano le taolo ya maeto a batho ka ho fokotsa ditjeo le nako.22. Kabinete e ananetse hore Lefapha la Ditjhelete la Naha le Setsha sa Bohlwela sa Ditjhelete (FIC) di tla hokela boitukisetso ba Afrika Borwa mabapi le tsamaiso ya hlahlobo ya dikotsi tsa naha le tekolo ka bobedi tse tlang tse tla qala mahareng a Mmesa ka 2019.Tekolo ka bobedi ke tsamaiso ya ho hlahloba balekane e etswang ke ditsebi tsa matjhaba ho tswa ho dinaha tsa ditho tsa lekgotla la puso ka kopanelo, ke Lekala la Tshebetso ya Tshebediso ya Ditjhelete, ho hlahloba tshebetso e hantle ya lekgotla le kgahlano le kadimano ya ditjhelete (AML) le ho thibela mokgwatshebetso ya thuso ya ditjhelete ho tsa boferekanyi (CFT) mona Afrika Borwa. Diphetho tsa tsamaiso di tla thusa ho matlafatsa seriti sa mokgwatshebetso wa ditjhelete tsa Afrika Borwa ka ho hlwaya mekgwa e tla nkuwa ho lokisa bofokodi bo teng mokgwatshebetsong wa lekgotla le kgahlano le kadimano ya ditjhelete kapa thuso ya ditjhelete ho tsa boferekanyi. 23. Kabinete e ananetse ditshitshinyo tse hlahisitsweng ke Lefapha la Merero, Bodisa le Tlhatlhobo ya Tshebetso (DPME) ho Lefapha la Thuo ya Motheo (DBE). Ditshitshinyo di tswa ho Tekolo ya sekgahla sa Diphuphutso tsa Ho Bala ha bana ba Dihlopheng tse Tlase ka mora bonamodi ba dilemo tse pedi. DBE le ile la qala Diphuphutso tsa Ho Bala ha Bana ba Dihlopheng tse Tlase ka kopanelo le diyunivesithi tse mmalwa. Ena ke tekolo ya thuto ya sekgahla se seholo e ikemiseditseng ho aha bopaki ka hore ke eng se sebetsang mabapi le ho ntlafatsa ho ruta le ho ithuta ho bala dihlopheng tse tlase ka maleme a dipuo tsa bathobatsho tsa ka naheng. Pehelo e tla phatlalatswa wepsaeteng ya DPME.24. Kabinete e ananetse Moralo wa Leano la Dimusiamo tsa Naha. Maikemisetso ke ho ntlafatsa taolo le ditshebetso tsa dimusiamo ho ya ka phumaneho, kabobotjha, tekatekano, kaho le kopano ya setjhaba. Leano le sisinya ho kopantshwa ha dimusiamo dibopehong tsa taolo tse ntjha le ho fihlella poloko ya ditjeo ka ho fokotsa palo ya makgotla.E boela e nehelana ka ho tshwaya dimusiamo ho ya ka boleng ba tsona, tshebetso, le bohlokwa ho dumella hore matlole a nehelanwe ka tekatekano. 25.Kabinete e ananetse Mosupatsela wa Naha wa Ho Thonya Batho ba Makgotla le Bahlanka ba Baholo ba Phethahatso (di-CEO) le Diinstitjhuti tsa Mmuso le tse Laolwang ke Mmuso. Mosupatsela o nehelana ka tataiso ya melao le maitshwaro a matle a kgothaletsang mokgwa o tshwanang wa ho thonya batho. E arabela Komiti ya Hlahlobo ya Kantoro ya Moporesidente ka Dikgwebo tsa Mmuso mabapi le hore ho kgothaletswe botshepehi, boikarabelo le maitshwaro a puso e ntle makaleng ohle a mmuso.26. Kabinete e ananetse pehelo ya bo6 ya kgatelopele ya Leboya Bophirima ho tswa ho Sehlopha sa Tshebetso ya Matona ka Kopanelo. Kabinete e thabetse kgatelopele e bonahalang e entsweng ho tsitsisa mafapha a porofense ya Leboya Bophirima le nehelo ya ditshebeletso tsa mantlha e potlakisitswe. Bonamodi bo fetsisitse 90% ya ho eketseha ha tswalla ya dipatele tsa ba nehelanang ka ditshebeletso mme sena se kgonne ho ntlafaditse phano ya meriana le disebediswa tse ding. Tse nne ho tse hlano tsa diphaphosi tsa diopereishene tsa Sepetlele sa Mafikeng di se di sebetsa hape. Boholo ba dikgeo tsa mesebetsi di tlatsitswe ka hoo mafapha a amehang a se a kgona ho sebetsa. Tshebetso e tobaneng le tlhokomelo ya meaho e se ntse e qadile mme baemedi ba tsa taolo ya molao ba tla tswella ho netefatsa hore ba tshwara ba ikarabellang ho diketso tsa bobodu. 27. Ka tshebedisano mmoho le ketapele ya Leboya Bophirima Batsamaisi ba tla tswella ho fihlela kgatelopele ho kenyeng tshebetso ya puso e ntle. Lekgotla la Naha la Diporofense le ile la etela Leboya Bophirima ka Mphalane mme la nehelana ka pehelo ya lona e tshehetsang hore mmuso wa Naha o namole Porofenseng eo. 28. Kabinete e ile ya boela ya ananela ho tshwarwa ha diketsahalo tse latelang:Dikopano tsa bone tsa selemo le selemo tsa Banka e Ntjha ya Ntshetsopele (NDB), nakong ya kotara ya pele ya 2019. Banka e Ntjha ya Ntshetsopele e thihilwe ke sehlopha sa Brazil, Russia, India, China le Afrika Borwa (dinaha tsa BRICS) ho sebedisa disebediswa tse tla tshehetsa meaho le mananeo a ntshetsopele ya mokoka dinaheng tsa BRICS, le dimaraka tse ding tse thuthuhang le dinaha tse moruo o thuthuhang.Mokgahlelo wa Mehla wa Seboka sa bo7 sa Matona a Afrika a tsa Tikoloho (AMCEN) ka Phuptjane/Phupu ka 2019. Mokgahlelo wa Mehla wa Seboka sa bo7 sa Matona a Afrika a tsa Tikoloho ke foramo ya moshelella moo Matona a Afrika a tsa Tikoloho a buisanang le ho nka diqeto ka ditaba tsa tikoloho le seabo sa tsona Kontinenteng. Afrika Borwa e tla qala ho ba modulasetulo ho tloha ka 2019 ho isa ho 2021.  C. Dibili29. Kabinete e amohetse phatlalatso ya Bili ya Boeletsa Kamoho e le ho thonya maikutlo a setjhaba. Bili ya boeletso e tlatseletsa mokgahlelong o nehelanang ka maemo a totobetseng ao tlasa ona kamoho ya mobu e ka phethiswa ntle le ditlhapiso molemong wa setjhaba. Mokgahlelo o matlafatsa Bili ya Kamoho ya pele e ileng ya holwa tsamaisong ya palamente. Bili e tla thusa ho potlakisa kabobotjha ya mobu ka hara moralo wa melawana ya molaotheo. 30. Kabinete e amohetse phatlalatso ya Bili ya Boitshwaro ba Diinstitjhuti tsa Ditjhelete ya 2018 e le ho thonya maikutlo a setjhaba. Sena ke karolo ya mmuso ya ho rala botjha taolo ya lekala la ditjhelete ho ya ho mokgwa o taolo ya ditjhelete o bitswang Twin Peaks le ho latela Molao wa Lekala la Taolo ya Ditjhelete, wa 2017 (Molao wa 9 wa 2017) oo, ho tse ding, o ikemeseditseng ho netefatsa hore maemo a maraka le tshwaro ya bareki di ya ntlafala lekaleng la ditjhelete. Taolo ya tsamaiso ya maraka e ikemiseditse ho thibela le ho laola ha thibelo e sa atlehe, diphetho tse mpe tse ka phahamang ho tswa ho diinstitjhuti tsa ditjhelete tsamaisong ya kgwebo ya tsona ka mekgwa e seng hantle ho bareki kapa e nyedisang serithi sa dimaraka tsa ditjhelete le tshepo ya mokgwatshebetso ya ditjhelete.Bili e tla matlafatsa tshireletso ya moreki ka ho beha molao o le mong o akaretsang tsamaiso ya maraka tsohle. Sena se tla baka tshebetso e tshwanang ya tshireletso ya melawana ya moreki lekaleng la ditjhelete ka bophara. E nehelana ka mokgwa o le mong, o ikamahantshang le tshebetso ho isa ho nehelaneng ka dilaesense ho diinstitjhuti tsohle tsa ditjhelete, le ho netefatsa ho kenyeletsa taolo le bolebedi. Sena se dumella hore Bolaodi ba Boitshwaro ba Lekala la Ditjhelete bo sa tswa thehwa bo kgone ho ikamahantsha le thomo ya yona ya ho tshireletsa bareki ba ditjhelete ka ho netefatsa tshwaro e tshwanang. Bili eo e tla sebediswa diinstitjhuti tsohle tsa ditjhelete, e tla boela e tshehetsa ntlafatso ya lekala la ditjhelete ka ho kenya Molao wa Lekala la Ditjhelete o ntshitsweng tlasa Molao wa Matlafatso ya Batho ba Batsho Moruong ka Kotloloho, wa 2003 (Molao wa 53 wa 2003) ka ho kopa hore maano a kenyeletswe ho ikamahantsha le molao ha mmoho le ho lebella kenyo tshebetsong ya maano ao.31. Kabinete e ananetse tsebahatsa Bili ya Sehlomathiso sa Merero ya tsa Ditjhelete Palamenteng.Diphetoho di amanana le tse latelang:a) Molao wa Putlamo ya Kgwebo wa 1963, ho matlafatsa taolo ya dikonteraka tseo ho utlwanweng ka tsona, ho ya ka boitlamo ba G20;b) Molao wa Dipenshene tsa Masole wa 1976, ho rarolla karolo ya kgethollo le ho netefatsa bosiyo ba tshekamelo ya bong, e le ho amohela mefuta e fapaneng ya dikamano;c) Molao wa Dibanka wa 1990, ho dumella dikhamphane tseo e leng tsa mmuso tse tshwanelehileng ho etsa kopo ya dilaesense tsa dibanka, haeba ba Phethahatso ba ananela; d) Molao wa Dipenshene tsa Basebetsi ba Mmuso wa 1996, ho fetola mokgwa wa ditefo tlhalanong, ho netefatswe hore ditefo tsa penshene ya ditho ho balekane ba mehleng ha di fetolwe ho ba sekoloto; le e) Molao wa Porofeshene ya Bohlahlobi ba Dibuka wa 2005, ho rarolla diphephetso le dithibelo tseo Boto e Ikemetseng ya Taolo ya Bahlahlobi ba Dibuka e tobaneng le tsona ha e etsa mesebetsi ya yona ya taolo le tekolo.D. Diketsahalo tse Tlang32. Tsebahatso ya Bonnyane ba Moputso wa Naha (NMW)Moporesidenete Ramaphosa o tla tsebahatsa Bonnyane ba Moputso wa Naha moketeng o tla tshwarelwa Kliptown Soweto ka Labohlano, la 7 Tshitwe 2018. Bonnyane ba Moputso wa Naha bo tla bo sentse bo tswela molemo basebetsi ba fetang Dimilione tse tsheletseng le ho thusa ho lokisa boemo ba tlhokeho ya tekatekano le bofuma Afrika Borwa. Phatlalatso ena ya seemahale sena e tla atolosa moputso wa setjhaba le ho batho ba kotsing haholo. 33. Letsatsi le Kgahlano le Bobodu la Matjhaba Ka keteko ya Letsatsi le Kgahlano le Bobodu la Matjhaba la Mokgatlo wa Dinaha tsa Matjhaba ka Kopanelo (UN) ka Sontaha, 9 Tshitwe 2018, Kabinete e hatella twantsho ya Naha kgahlano le bobodu Makaleng a poraefete le a mmuso bobedi. Sehlopha sa Toka, Thibelo ya Tlolo ya Molao le Tshireletso (JCPS) se potlakisitse ntwa e kgahlano le sewa sena ka ho ikamahantsha le boemo ba mmuso bo kgahlano le bobodu ho hang. Bobodu ke bothata ba setjhaba mme botlameha hore bo lwantshwe ke bohle ka ha bo thibela ntshetsopele ya moruo le ho eketsa bofuma ka ho tlosa disebediswa moo di hlokehang ka ho fetisisa.34.  Letsatsi la Ditokelo tsa Botho la Matjhaba Afrika Borwa e tla keteka le setjhaba sa matjhabeng ha ho hopolwa Letsatsi la Ditokelo tsa Botho la Matjhaba ka Mantaha, 10 Tshitwe 2018. Letsatsi lena le tshwaya sehopotso sa ho ananelwa ha Boitlamo ba Lefatshe ba Ditokelo tsa Botho ka 1948 ke Seboka sa Kakaretso sa Mokgatlo wa Dinaha tsa Matjhaba ka Kopanelo (UN). Mmuso o tswella ho netefatsa hore maAfrika Borwa ohle a natefelwa ke ditokelo tsa botho tse jwalo ka ditokelo tsa bophelo, tetekano le seriti sa botho. Moahi e mong le e mong o na le boikarabelo ba ho netefatsa hore ditokelo le seriti tsa botho di tshireletsehile naheng ya rona. 35. Komishene ya Lefatshe ya Bokamoso ba Mesebetsi Pehelo e tswang ho Komishine ya Lefatshe ya Bokamoso ba Mesebetsi e tla phatlalatswa ka la 22 Pherekgong 2019. E thehilwe ke Mokgatlo wa Basebetsi wa Matjhaba (ILO) ka 2017 ho hlahloba ntlafatso e etsahalang moruong wa lefatshe le mokgahlelong wa mesebetsi, le ho hlwaya diphephetso tse ka sehloohong le ditshitshinyo. Komishene ya Boemo-Bo-Kahodimo ya Lefatsheng e dulasetulo ka kopanelo ke Moporesidente Ramaphosa ha mmoho le Tonakgolo Stefan L fven wa Borena ba Sweden. E. Melaetsa36. MatshedisoKabinete ha mmoho le Moporesidente Ramaphosa e fetisetsa matshediso a yona ka ho hlokahala ha Molwanedi wa Tokoloho le Mokomishenara ya Moholo wa mehleng naheng ya Yuropa ka Kopanelo, Monghadi Mendi Msimang, ka Mantaha, ka la 3 Tshitwe 2018, ka mora ho kula ka nako e telele. Kabinete e fetisetsa matshediso ho ba lelapa, metswalle, makhomorete le ba amanang le Monghadi Msimang. Monghadi Msimang o tla bolokwa ho ya ka mokgahlelo wa 1 wa Lepato la Semmuso le Ikgethileng le tla kenyeletsa dikarolo tsa tshebeletso ya tlotla ya sesole e ikamahantshang le leano la mapato a semmuso a Naha le a Porofense.37. Ditebohiso37.1 Kabinete e lebohisa Banyana Banyana ka ho fihlela mokgahlelo wa ho qetela wa Mohope wa Dinaha tsa Afrika wa Basadi wa 2018. Ka ho etsa jwalo ba tla be ba sentse ba fetela ho Mohope wa Lefatshe selemo se tlang wa FIFA wa Basadi mane Fora. 37.2 Kabinete e theholetsa Ngaka Lindiwe Sidali, ya entseng nalane e ntjha ka ho ba motho e motshehadi wa moAfrika wa pele wa ho ba ngaka ya mahloko a pelo le matshwafo naheng. F.  DithonyoDithonyo kaofela di lokela ho netefatswa ka mangolo a thuto le tumello e amehang. 38.    Koporasi e Ikemetseng ya Ntshetsopele (IDC)Monghadi Tshokolo Nchocho jwalo ka Mohlanka e Moholo wa Phethahatso (CEO) ka konteraka ya dilemo tse hlano.39. Ditho tsa Lekgotla la Ditshebeletso tsa Boemo ba Lehodimo tsa Afrika Borwa:a.  Mme Nana Magomola (Modulasetulo);b.    Ngaka Phillip David Dexter (Motlatsamodulasetulo);c.    Monghadi David Lefutso;d.    Moadvokheiti Derek Jeffrey Block;e.    Mme Sowbakiam Mudly-Padayachie;f.    Ngaka Mphekgo Patrick Maila;g.    Mme Feziwe Yolanda Renqe;h.    Monghadi Itani Phaduli;i.    Ngaka Owen Peter Muller Horwood;j.    Mme Kelebogile Shirley Moroka-Mosia;k. Monghadi Jerry Lengoasa (CEO); lel.  NgakaTsakani Ngomane (moemedi wa Molaodikakaretso wa Lefapha)40. Moadvokheiti Sandile Nogxina jwalo ka Malaodi eo e Seng wa Phethahatso le Modulasetulo wa Lekgotla la Khamphani ya Maemofofane a Afrika Borwa. 41.    Lekgotla la Dipalopalo la Afrika Borwa: a.    Ntate Ian Assam   o thonngwe botjha;b.    Monghadi Faldie Esau   o thonngwe botjha;c.    Ngaka Jacky Galpin   o thonngwe botjha;d.    Monghadi Ettienne le Roux   o thonngwe botjha; e.    Ngaka Ariane Neethling   o thonngwe botjha ; f.    Ngaka Thabi Leoka;g.    Mme Reshoketswe Mokobane;h.    Monghadi Thapelo Molahloe;i.    Mme Blanche Motsosi;j.    Mme Nompumelelo Nzimande;k.    Monghadi Wandile Sihlobo;l.    Mme Vuyelwa Mantyi (moemedi wa Kapa Botjhabela);m.    Mme Zeenat Ishmail (moemedi wa Kapa Bophirima);n.    Monghadi Kuberin Packirisamy (moemedi wa Kapa Leboya);o.    Monghadi Thulani Bhengu (moemedi wa KwaZulu-Natal);p.    Monghadi Thuso Ramaema (moemedi wa Foreisetata);q.    Ngaka David Everatt (Modulasetulo le moemedi wa Gauteng);r.    Moporofesa Andries Monyeki (moemedi wa Leboya Bophirima);s.    Ngaka Nomuso Mlondo (moemedi wa Mpumalanga); let.    Ngaka Modjadji Malahlela (moemedi wa Limpopo).42.    Komishene ya Ditshebeletso tsa Tshireletso ka Sesole:a.    Ngaka Siphelele Zulu;b.    Ngaka Ziyaad Essop;c.    Moadvokheiti Nokuzola Gloria Khumalo; led.    Monghadi Ian Hugh Robertson.43.    Lekgotla la Koporasi ya Matla a Nutleleya ya Afrika Borwaa. Ngaka Robert Adam;b. Ngaka Ramatsemela Masango;c. Monghadi Aadil Patel;d. Monghadi Bishen Singh;e. Mme Pulane Kingston;f. Mme Matlhodi Ngwenya;g. Monghadi Jabulani Ndlovu; leh. Mme Pulane Molokwane;44.    Lekgotla la Metsi la Mhlathuzea.    Mme Thabi Agatha Shange (Modulasetulo)b.    Monghadi Silas Zwelakhe Hlophe (Motlatsamodulasetulo)c.     Ngaka Purshottamma Sivanarain Reddyd.    Mofumahadi Nica M Geverse.    Ngaka Mosidi Makgaef.    Monghadi Musa Moses Xulug.    Monghadi Bonginkosi Vincent Mshenguh.    Mofumahadi Amita Baduli.    Mme Nothando Nonkululeko Mkhizej.    Mme Gloria Dumisile Biyelak.     Monghadi Petros Mzothule Zikalala45.    Bahlanka ba Baholo ba Phethahatso (di-CEO) ba Lekala la Balaodi ba Thuto le Thupello (di-SETA):a. Lekala la Dibanka la SETA (BANKSETA)   Monghadi Trevor Rammitlwa;b. Lekala la Dijo le Dinwamaphodi la SETA (FOODBEV SETA)   Mme Nokuthula Selamolela;c. Lekala la Tsamaiso le Tlhahiso ya Faeba la SETA (FP&M SETA)   Mme Felleng Yende;d. Lekala la Dinshorense la SETA (INSETA)   Mme Nadia Starr;e. Lekala la Ditshebeletso la SETA   Mme Amanda Buzo-Gqoboka;f. Lekala la Temothuo la SETA (AGRISETA)   Monghadi Zenzele Gilbert Myeza;g. Lekala la Diindasteri tsa Dikhemikhale la SETA (CHIETA)   Monghadi Mike Khathutshelo Ramukumba;h. Lekala la Setso, Bonono, Bohahlaudi, Kamohelo le Dipapadi la SETA (CATHSSETA)   Mme Keitumetse Lebaka;i. Lekala laThuto, Thupello le Ntshetsopele ya Ditshebetso la SETA (ETDP SETA)   Mme Nombulelo Nxesi;j. Lekala la Ditjhelete le Tsamaiso ya Ditjhelete la SETA (FASSET)   Mme Ayanda Pearl Zinhle Mafuleka;k. Lekala la Bophelo bo Botle le Thekolohelo la SETA (HWSETA)   Mme Elaine Brass;l. Lekala la Ditshebeletso tsa Setjhaba la SETA (PSETA)   Mme Bontle Portia Lerumo; lem. Lekala la Thekiso e kgolo le Kgwebisano la SETA (W&RSETA)   Monghadi Blessing Tom Mkhwanazi.Dipotso:Mme Phumla Williams   Mmueli wa Kabinete ya Tshwereng Mokobobo Mohala: 083 501 0139 "
Pehelo ya Kopano ya Kabinete ya la 13 Hlakola 2019,15 Feb 2019,https://www.gov.za/speeches/statement-cabinet-meeting-13-february-2019-15-feb-2019-0000,https://www.gov.za/st/speeches/pehelo-ya-kopano-ya-kabinete-ya-la-13-hlakola-2019-15-feb-2019-0000,"Kabinete e kopane ka Laboraro, la 13 Hlakola 2019, Tuynhuys Motse Kapa.A. Dintlha tsa Hajwale1. Puo ya Boemo ba Naha (SoNA)1.1. Kabinete e ananela SoNa ya Moporesidente Cyril Ramaphosa ya selemo sa 2019, e leng e tshwayang dilemo tse 25 esale ka Tulo e Kopanetsweng ya Palamente ka hara Aforika Borwa e ntjha ya demokerasi. Bongata ba maAforika Borwa le ona a ananetse puo eo, e re tlisetsang tshepo le ntjhafalo.1.2. Moporesidente Ramaphosa o bontshitse kgatelopele e entsweng selemong se fetileng. Ho ahella hodima dikatleho tsena, Moporesidente o tekile dintlha tse tla tsepamisetswa maikutlo monongwaha. Tsena di kenyeletsa ho tswella ka mekgwa ya boitshunyako bakeng sa ho akofisa kgolo ya moruo o kenyeletsang le ho hlahisa mesebetsi; ho ntlafatsa tsamaiso ya thuto ya rona le ho ntshetsapele maitsebelo bakeng sa bokamoso le ho ntlafatsa ntwa kgahlanong le bobodu le ho hulwa ha mmuso ka nko.1.3. Bekeng e tlang, Letona la Ditjhelete Tito Mboweni le tla manolla leano la ditjhelete ha le tshetleha Puo ya Ditekanyetso. Ka dipuo tsa mafapha tsa ditekanyetso, Matona a tla manolla meralo ya tshebetso ya ona e tla fana ka sekgahla ho SoNA ya Moporesidente.1.4. Kabinete e ntse e ikemiseditse ho kgannela naha ya bo rona tabeng ya ho fihlella Tjhebelopele ya 2030 ya Morero wa Ntshetsopele ya Naha (NDP), e leng motheo wa ho fedisa bofuma le ho fokotsa ho se lekalekane le tlhokeho ya mesebetsi ka hara naha ka selemo sa 2030.2. Indaba ya Merafo ya Aforika2.1. Aforika Borwa e tshwere ka katleho Indaba ya ho Tsetela Merafong ya Aforika ya bo-25 ya selemo ka seng, e leng kopano e kgolo ka ho fetisisa ya bankakarolo le bankadiqeto ba merafo lefatsheng. Ho lelekisitswe ho hohela matsete merafong, Indaba ya monongwaha e ne e tshwerwe tlasa mookotaba:  Re Qala Ntshetsopele ya Moshwelella ya Moruo wa Aforika .2.2. Kabinete e ananela tumellano e saennweng ke bankakarolo ba tsa merafo. Tumellano ena e thusa bakeng sa ho kgothaletsa matsete a ka kotloloho a matjhaba makaleng a fapaneng a indaseteri ya merafo.2.3. Mmuso, ka Lefapha la Kgwebisano le Diindaseteri (the dti) le Moralo wa Tshebetso wa Leano la Diindaseteri, o hlwaile ho kgolwa ha melemo ya diminerale e le sebaka se nang le menyetla e mengata seo batsetedi ba ka se sebedisang bakeng sa ho hodisa lekala la merafo. Sena se fana ka bokgoni bo matla ba ho nyehela bakeng sa ho hodisa moruo wa naha, tlhahiso ya mesebetsi, diphethoho le phediso ya bofuma.3. Eskom3.1. Letona la Dikgwebo tsa Mmuso Pravin Gordan le tsebisitse Kabinete ka ho kgaoha ha motlakase ho ammeng tsamaiso ya moruo ho phatlalla le naha. Ditshitiso tsena di bile le kgahlamelo e kgolo ho malapa a Aforika Borwa le moruo.3.2. Phepelo ya eneji ya Aforika Borwa e ntse e le taba ya bohlokwa mme boemo ba hajwale ba Eskom bo tlisa mathata a maholo ka hara naha, botsitsong ba yona ba ditjhelete le moruong. Lewa la ho arola Eskom dikoto tse tharo tse fapaneng tsa Mmuso ka ho phethahala   phehlo; phepelo le kanetso - ke se batlehang bakeng sa bophelo ba nako e telele ba moshwelella ba mohlodi ona wa matla le naha.3.3. Ho tobana le boemo bona ba moraorao, Moporesidente Ramaphosa o thontse Komiti e Ikgethang ya Kabinete mabapi le Eskom e eteletsweng pele ke Motlatsi wa Moporesidente mme e thehilwe ke Letona la Dikgwebo tsa Mmuso; Letona la Eneji; Letona la Ditjhelete; Letona la Dipalangwang; Letona la T hirelet o ya Mmu o le Letona la Sepolesa. Komiti ena e tla sebetsana le ditaba tsa Eskom letsatsi ka leng le ho fana ka ditlaleho tsa letsatsi ka leng ho Moporesidente mabapi le se lokelang ho etsahala ho tiisetsa phepelo ya motlakase.3.4. Moifo ona o lebeletswe ho kopana le bankakarolo bohle bakeng sa ho thusa ho busetsa botsitso ho marangrang le ho kgatha tema ho ya pele ha o ntse o netefatsa hore ho ba le ditjeho tse tlase bakeng sa basebedisi le balefi ba lekgetho.4. Tokelo ya ho vouta4.1. Kabinete e thoholetsa maAforika Borwa kaofela, haholo batjha le ba tla qala ho vouta kgetlo la pele, ba nkileng karolo mafelong a beke a fetileng a boingodiso ba dikgetho ka la 26 le la 27 Pherekgong 2019 pele naha e tshwara dikgetho tsa botshelela tsa demokerasi tsa naha le diporofense ka la 8 Motsheanong 2019.4.2. Kabinete e ipiletsa ho bakgethi bohle ba nang le tokelo ho sebedisa tokelo ya bona ka boikarabelo le ho ipiletsa ho maAforika Borwa a so kang a ingodisetsa ho vouta, ho etsa jwalo dikantorong tsa Khomishene e Ikemetseng ya Dikgetho (IEC) tse teng ka hara naha. Hape o ka lekola maemo a boingodiso ba ho vouta ka ho romela SMS le nomoro ya hao ya ID ho 32810 (R1.00 SMS ka nngwe) kapa o hokele app ya mahala ya IEC ya bakgethi le ho e sebedisa ho lekola dintlha tsa hao tsa boingodiso.4.3. Esale ho tloha ka tswalo ya demokerasi, re ahile demokerasi ya molaotheo e tswang pele ke ditheo tse netefaletsang ditokelo tsa rona tsa mantlha le ditokoloho. Hodima moo, ho na le mananeo a kentsweng tshebetsong a ho fetola sebopeho sa moruo le ho sebetsana le diphephetso tsa rona tse ngata tsa moruo wa kahisano. Dikgetho tse tlang ke monyetla bakeng sa moloko o motjha wa batjha ba Aforika Borwa hore ba sebedise tokelo ya bona ya ho vouta, le ho ba le lentswe ka bokamoso ba bona le ba naha ya bo rona.5. Tshibollo ya oli le kgase ke khamphani ya Total5.1.  Jwaloka karolo ya mokutu wa naha wa ho hodisa moruo le ho hlahisa mesebetsi, mmuso   ka Operation Phakisa bakeng sa Moruo wa Mawatle   o thusitse ka menyetla lekaleng la naha la oli le kgase bakeng sa kgolo le matsete. Aforika Borwa e na le mehlodi ya bokgoni ya difaki tsa dibilione tse robong tsa oli le maoto a dikhubiki a trilione (tcf) tse 60 kapa difaki tse 11 bilione tsa oli tse ka lekanang le kgase e mabopong.5.2. Kabinete e thoholeditse tshibollo ya kgase ya lebopong ke khamphani ya oli ya Total le ka bang le difaki tse bilione tsa mehlodi, tse tla matlafatsa phepelo ya oli le kgase ya naha haholo.5.3. Tshibollo e entswe ke khamphani ena kamora ho bora ditsheng tsa yona tsa Brulpadda Outeniqua, e leng se ka bang dikilomithara tse 175 ho tloha lebopong la Aforika Borwa.6.  Tulo e Tlwaelehileng ya bo-32 ya Kopano ya Aforika (AU)6.1. Kabinete e thoholetsa thonyo ya Moporesidente Ramaphosa jwaloka Modulasetulo wa AU bakeng sa selemo sa 2020. O tla nka marapo ho Moporesidente wa Egepeta Abdel Fattah el-Sisi, eo hajwale a sebetsang selemong sa hae sa ho qetela sa 2019.6.2. Moporesidente Ramaphosa o ne a eteletse pele kemedi ya Aforika Borwa ho Tulo e Tlwaelehileng ya bo-32 ya Kopano ya Dihlooho tsa Dipuso le Mebuso ya AU, e neng tshwaretswe Addis Ababa, Rephabliking ya Bofederale ya Demokerasi ya Ethiopia ho tloha ka la 15 Pherekgong ho isa ka la 11 Hlakola 2019, tlasa mookotaba  Baphaphathehi, Bakgutli le Batho ba Lelerang ka Hara Naha: Pele-ya-Pele ka Ditharollo tsa Moshwelella tsa Qobello ya Boleleri ka hara Aforika . Sena se fane ka lepatlelo bakeng sa ho thuisa le ho tobana le motso wa sesosa sa qobello ya boleleri ka hara Aforika.6.3. Aforika Borwa e kentse Sesebediswa sa yona sa ho Fetola Tumellano ya Dikontinente tsa Aforika ya Sebaka sa Kgwebisano e Lokolohileng (AfCFTA) nakong ya seboka. Dintlha tse neng di tshohlwa di kenyeletsa kaho botjha ya ditheo le thuso ya ditjhelete ya mokgatlo wa kontinente; Kgotso le Tshireletso ka hara Kontinente; dintshetsopele tse amanang le AfCFTA; le ditherisano bakeng sa tumellano e ntjha ya tshebedisano pakeng tsa dinaha tse ntseng di tswela pele tsa Aforika, Caribbean le Pacific le Kopano ya Yuropa Kamora 2020.6.4. Tsamaong ya selemo sena, Moporesidente Ramaphosa o lebeletswe hape ho nka bodulasetulo ba kopano ya Komiti ya Dihlooho tsa Puso tsa Aforika le Mmuso ya Diphethoho tsa Tlelaemete (CAHOSCC). CAHOSCC e thehilwe ka selemo sa 2009 ke Kopano ya AU ya Dihlooho tsa Puso le Mmuso ho etella pele Boemo bo Tshwanang ba Phethoho ya Tlelaemete le ditherisanong tsa lefatshe tsa diphethoho tsa tlelaemete.6.5. Ha Moporesidente Ramaphosa a nka bodulasetulo, o tla sebetsa le dihlooho tse ding tsa puso ho netefatsa ho kenngwa tshebetsong ka katleho ha Tumellano ya Paris e etsang nalane ya ho bebofatsa le ho mekamekana le ditlamorao tsa phethoho ya tlelaemete. Ka CAHOSCC, Aforika e tla etsa nyehelo ya bohlokwa mokutung wa lefatshe bakeng sa ntshetsopele ya khabone e tlase le ho itseka ha tlelaemete.7. Thuto e Phahameng7.1. Kabinete e fetisetsa matshediso ho lelapa le metswalle ya a moithuti wa Yunivesithi ya Thekenoloji ya Durban, Mlungisi Madonsela. Ditshitiso tsa dithuto le ho kwalwa ha dibaka tsa thuto e phahameng, haholoholo KwaZulu-Natal, tse bakileng lefu la moithuti enwa, di tlisa ngongoreho e kgolo.7.2. Kabinete e etsa kgoeletso ho bankakarolo kaofela ho rarolla ditaba ka kgotso. Naha ya bo rona e hloka batjha ba rutehileng bakeng sa ho nyehela ntshetsopeleng ya rona.7.3. Mmuso, ka lefapha la Thuto e Phahameng le Thupello, le thusa dibaka tsa thuto e phahameng moo ho nang le diphephetso. Letona la Thuto e Phahameng le Thupello Naledi Pandor le boetse le laetse batsamaisi ba Sekema sa Naha sa Dithuso tsa Ditjhelete tsa Baithuti (NSFAS) ho beha ka sehlohlolong ntlha ya ho arabela matshwenyeho a baithuti.8. Taolo ya Lefu la Mokaola wa Mehlape (FMD)8.1.  Bakeng sa ho baballa boitekanelo ba setjhaba, Kabinete e thabetse karabelo le maitshunyako a ho thibela ho tsholohela ha ho ropoha ha FMD Seterekeng sa Vhembe, Limpopo. Lefapha la Temo, Meru le Ditlhapi, hammoho le Mokgatlo wa Nama e Kgubedu le bankakarolo ba bang, ba kene kgabong bakeng sa ho tobana le taba ena ka kopanelo.8.2. Kentelo e qadile ka la 14 Pherekgong 2019, ka mehlape ya dibaka tse amehileng, hammoho le mehlape ya sebaka sa dikilomithara tse 20 ho potoloha metsana e amehileng. Ho fihlela lena, palo kaofela ya mehlape e entetsweng e feta 10 000; mme e ya tshwauwa ho e kgetholla ka hara e meng.9. Seboka sa Difilimi sa Aforika Borwa9.1. Indaseteri ya difilimi ya Aforika Borwa esale e bonwa e le sethusi sa kgolo ya moruo le tlhahiso ya mesebetsi ka hara naha. Indaseteri ya boqapi le botjhaba, ka ho qolleha lekala la difilimi, le bapala karolo ya bohlokwa mabapi le ho ntshetsapele pale ya Aforika Borwa le ho nyehela maitekong a kaho ya setjhaba le momahano ya kahisano.9.2  Ho ipapisitswe le katamelo ena, Kabinete e ananela Seboka sa Pele sa Difilimi sa Aforika Borwa, se neng se tshwaretswe Johannesburg ho tloha ka la 4 ho isa ka la 5 Hlakola 2019 tlasa mookotaba:  Diphethoho le ntjhafatso ka hara Indaseteri ya Aforika Borwa ya Difilimi/Diutluwang-Dibonwang le Diphethoho ho tsa Thekenoloji (4IR). Na re malala-a-laotswe bakeng sa diphethoho? 9.3. Diphetho tsa seboka di lebeletswe ho nyehela mabapi le ho bopa tikoloho e kgontshang bakeng sa hore indaseteri ena e atlehe. Mmuso o dula o ikemiseditse ho thusa ka matlole ka Koporasi ya Ntshetsopele ya Diindaseteri (IDC) le Lefapha la Kgwebisano le Indaseteri (the dti).B. Diqeto tsa Kabinete10. Momahano ya kahisano le kaho ya setjhaba10.1. Leha setjhaba sa bo rona se entse menyabuketso e meholo ho tloha ka selemo sa 1994, ditshita tsa maiketsetso tse itshetlehileng hodima semorabe, boemo ba motho le diphapang tsa botjhaba di tswella ho thunthetsa kgatelopele ya rona. Tabeng ena, Kabinete e tjhaelletse monwana Mmono wa Sepolotiki, o fanang ka moralo la leano la molao bakeng sa ho tshehetsa momahano ya kahisano le kaho ya setjhaba ho ya pele.10.2. Jwaloka ha ho tekilwe ho NDP, moralo ona o tla ba le ditlamorao tse tla re isang hole mabapi le ho kenya tshebetsong merero ya ho aha setjhaba,  setjhaba se kopaneng le se momahaneng empa ha se yona feela merero ya naha; hape ke ditsela tsa ho fedisa bofuma. 10.3. Makala oohle a setjhaba a kgothaletswa ho tshehetsa moralo ona wa leano ka ho keteka diphapang tsa rona le ho aha setjhaba se suthisang lefa la bokoloniale le kgethollo.10.4. Lefapha la Bonono le Botjhaba le tla epa Pitso ya Tumellano ya Kahisano mafelong a Hlakubele 2019 Johannnesburg moo makala a fapafapaneng a setjhaba   ho kenyeletswa a badudi, basebetsi, dikgwebo, dirutehi le ditsebi, baditumelo le boraditaba   a tla itlamela porojeke ya momahano ya setjhaba le kaho ya setjhaba. Dipuisano le makala ana di tla etswa kgweding ya Hlakola le mahareng a Hlakubele 2019.C. Dibili11. Sehlomathiso sa Bili ya Bana ya selemo sa 201911.1. Kabinete e tjhaelletse monwana ho kenngwa ha Sehlomathiso sa Bili ya Bana ya selemo sa 2019 Palamenteng ho matlafatsa mosebetsi wa setjhaba sa rona mabapi le ho sireletsa ditokelo tsa bana.11.2. Ka selemo sa 2017 Setsi sa Molao wa Bana se ile sa qosa Lefapha la Ntshetsopele ya Setjhaba ka tshallomorao ya tlhokomelo ya bana ya batswadi bao e seng ba letswele.11.3.  Lekgotla le Phahameng la Dinyewe le ile la laela Letona la Ntshetsopele ya Setjhaba, hara tse ding, ho hlophisa le ho tsebahatsa ka pela Palamente sehlomathiso se batlehang sa Molao wa Bana, sa 2005 (Molao bo-38 wa 2005) le/kapa Molao wa Thuso ya Setjhaba, wa 2004 (Molao wa bo-13 wa 2004) ho fana ka tharollo ya semolao e pharaletseng bakeng sa ho tobana le diphephetso tsa tlhokomelo ya batswadi bao e seng ba letswele.11.4. Bana bohle ba lokela ho fumantshwa phihlello ya ditshebeletso tse reretsweng ho ba thusa ka polokeho, tlhokomelo le tshireletso; le tsamaiso ya thekolohelo e hlwahlwa ya kahisano. Ho na le tse ngata tse sa lokang tsamaisong ya hajwale ya tlhokomelo le tshireletso ya bana. Bili ena, hara tse ding, e sebetsana le diphephetso tse amanang le phano le tsamaiso ya tlhokomelo ya batswadi bao e seng ba letswele, le ditaba tse ding tse amanang le tlhokomelo le tshireletso ya bana.D. Diketsahalo tse tlang12. Seboka sa Moruo wa Dijithale12.1. Morero wa lefatshe o lebisitseng ho thekenoloji e susumetswang ke 4IR o tla ka menyetla e metjha ya ho aha setjhaba le moruo wa rona. Hore re dule re itlhomme pele ho dintlha tse ntjha tsa thekenoloji, naha e tla tshwara Seboka sa Moruo wa Dijithale ka Hlakubele 2019.12.2. Seboka sena se bitsitsweng tlasa sekgele sa 4IR ya Aforika Borwa (4IRSA), e leng selekane pakeng tsa Lefapha la Meralo ya Dikgokahanyo le Ditshebeletso tsa Poso, Telkom, Yunivesithi ya Witwatersrand, Yunivesithi ya Johannesburg le Yunivesithi ya Fort Hare.12.3. #4IRSA e rerile ho sebetsana le diphephetso tse tobaneng le Aforika Borwa Mongwaheng wa Dijithale hore ho fumanwe karabelo e momahaneng le ya kopanelo ya naha.13.  Dikgau tsa Boraditaba tsa selemo sa 2019 tsa Ntshetsopele ya Badudi ba Aforika e Borwa (SADC)13.1.  Jwaloka karolo ya ho kgothaletsa momahano ya lebatowa, tshebedisano le ho ananela boqhetseke ho tsa boraditaba, boraditaba ba Aforika Borwa ba memelwa ho fana ka mabitso a bona ho kenela tlhodisano ya Dikgau tsa Boraditaba tsa SADC tsa selemo sa 2019 ka la 28 Hlakola 2019. Dikgau ke tsa mapatlelo a dingolwa, radiyo, thelevishene le boraditshwantsho.E.  Melaetsa14.  Matshediso14.1.  Kabinete e imatahanya le Moporesidente Ramaphosa le maAforika Borwa kaofela mabapi le ho fetisetsa matshediso ho malapa le metswalle ya baithuti ba ileng ba hlokahala kamora ho ba borokgo ba moaho ba maoto bo putlame Sekolong se Phahameng sa Driehoek Vanderbijlpark ka Labohlano, la 1 Hlakola 2019. Kabinete hape e lakaletsa baithuti bohle ba lemetseng ho fola ka potlako.15.  Dithoholetso15.1.  Kabinete e thoholeditse:Soweto Gospel Choir ka ho etsa Aforika Borwa motlotlo hape kamora ho hapa Grammy bakeng sa alebamo ya mmino e hlwahlwa ka ho fetisisa lefatsheng. Sehlopha sena se hapile ka alebamo ya sona ya Freedom   renditions of well-known liberation struggle songs. Ena ke Kgau ya Grammy ya boraro ya sehlopha sena.Banka ya Ntshetsopele ya Aforika e Borwa (DBSA) bakeng sa ho hapa Kgau ya Aforika ya Lenaneo la Eneji e Hlwekileng ho tswa setheong sa London, Project Finance International. DBSA e ananetswe bakeng sa thuso ya yona e ntjhafetseng ka ditjhelete tsa diporojeke tse 14 tsa eneji e hlwekileng ka hara Lenaneo la naha la Bahlahisi ba Ikemetseng ba Matla a Motlakase o Hlwekileng.Ba babedi ba borasaense ba rona ba hapileng mokgahlelo wa AU wa Dikgau tsa Kwame Nkrumah tsa Boqhetseke ba Saense tsa selemo sa 2018 ho la Addis Ababa, Ethiopia ka la 11 Hlakola 2019:Moporofesara Aletta Schutte o hapile moputso wa Bomasaense wa US$20 000 bakeng sa mokgahlelo wa Disaense tsa Bophelo le Lefatshe. Ke Moporofesara wa Physiology Yunivesithing ya Leboya Bophirima. Moporofesara Schutte o na le lengolo la SARChI ho Temoho ya ka Nako le Thibelo ya Bohloko ba Pelo ka hara Aforika, bodulasetulo ba diphuputso tsena bo tshehetswa ka matlole ke Lefapha la Saense le Thekenoloji (DST). Diphuputso tsa hae di tsepamisitse maikutlo hodima kgatello e hodimo ya madi le ho hola ha yona hara ditjhaba tsa Aforika.Moporofesara David Mark Richardson o hapile kgau ya kontinente ya US$100 000 bakeng sa mokgahlelo wa Saense ya Lefatshe le Bophelo. Ke Moporofesara ya Ikgethileng wa Ikholoji Yunivesithing ya Stellenbosch, le Motsamaisi wa Setsi sa Motheo wa Diphuputso wa Boqhetseke wa Naha Bakeng sa Dithuto tsa Bophelo ba Dimela tsa Mekenella sa DST. Diphuputso tsa hae di sebetsana le kutlwisiso ya dintlha tse amanang le mefuta ya difate tsa mekenella tsa melata.Sehlopha sa bolo sa Aforika Borwa sa ba ka tlasa dilemo tse 20, Amajita, bakeng sa ho phunyeletsa mabapi le Mohope wa Lefatshe wa FIFA wa selemo sa 2019 wa ba ka tlasa dilemo tse 20, o tla tshwarelwa Poland ka Motsheanong 2019. Amajita a beheleditse sebaka sa ona kamora ho phunyeletsa  ho ya ho seka-makgaolakgang sa Mohope wa Ditjhaba tsa Aforika tsa Khonfedereishene ya Bolo ya Aforika ya ba ka tlasa dilemo tse 20 e ntseng e tswela pele ho la Niger.Dipotso: Mofumahadi Phumla Williams   Sebueledi sa Kabinete se Tshwereng Mokobobo (GCIS)Mohala: 083 501 0139  "
Pehelo ya Kopano ya Kabinete e neng e tshwerwe ka la 27 Hlakola 2019,28 Feb 2019,https://www.gov.za/speeches/statement-cabinet-meeting-27-february-2019-28-feb-2019-0000,https://www.gov.za/st/speeches/pehelo-ya-kopano-ya-kabinete-e-neng-e-tshwerwe-ka-la-27-hlakola-2019-28-feb-2019-0000,"Pehelo ya Kopano ya Kabinete e neng e tshwerwe ka la 27 Hlakola 2019, Tuynhuys Motse KapaA. Dintlha tsa Hajwale 1. Puo ya Ditekanyetso ya selemo sa 20191.1 Kabinete e ananela Puo ya Ditekanyetso ya selemo sa 2019 e tshetlehilweng ke Letona la Ditjhelete Tito Mboweni Palamenteng, Motse Kapa ka Laboraro, la 20 Hlakola 2019, e le moralo o behileng Aforika Borwa Motjheng moo re tla kgona ho ntjhafatsa le ho aha botjha moruo wa rona hore e be o kenyeletsang le ho atleha.1.2 Puo ya Ditekanyetso e kenya tshebetsong maitlamo a tekilweng ke Moporesidente Cyril Ramaphosa Puong ya hae ya Maemo a Naha Palamenteng, Motse Kapa ka la 7 Hlakola 2019.1.3 Kabinete e tshehetsa maikitlaetso a fapafapaneng, a kenyeletsang ho fokotsa bili ya mekgolo ya lekala la mmuso, bakeng sa ho fehla dipolokelo tse eketsehileng ho matlafatsa ditjhelete tsa mmuso. Ho beha maemo a tiileng a tshehetso ya ditjhelete ho Eskom ho thusa setheo sena ho boptjwa botjha hore e be mokgatlo o tla itseka le ho ananelwa.1.4 Bohle re na le karolo eo re lokelang ho e bapala mabapi le ho hodisa moruo le ho bopa mesebetsi bakeng sa batho ba bo rona. Ho hlola diphephetso tse matla tse bakuweng ke mmuso wa kgethollo ho bolela ho sebetsa mmoho le mmuso bakeng sa ho kenya tshebetsong mananeo a ona, ho hodisa moruo le ho hohela matsete a mangata a ka ntle.2. Eskom2.1 Kabinete e fumane tlaleho e tswang ho Motlatsi wa Moporesidente David Mabuza ka mosebetsi wa Komiti e Ikgethang ya Kabinete e kopanetsweng mabapi le Eskom e thehilweng ho arabela mabapi le ditshitiso tsa phepelo ya motlakase tsa moraorao le kgahlamelo e mpe ya tsona moruong. Mekutu ya mmuso e kopanetsweng ho tlisa bokgoni ba ditjhelete, ba tshebetso le ba sebopeho ka hara Eskom e tswela pele hantle.2.2 Komiti e Ikgethang ya Kabinete e thehilwe ke Motlatsi wa Moporesidente mme e kenyeletsa Letona la Dikgwebo tsa Mmuso, la Energy, la Dipalangwang, la Ditjhelete, la Sepolesa le la Tshireletso ya Puso. E lebeletswe ho beha leihlo phepelo ya motlakase ya letsatsi ka leng.2.3 Ho ipapisitswe le boitlamo ba Moporesidente Ramaphosa ba hore karabelo ya mmuso tabeng ya koduwa ya motlakase e lokela ho kenyeletsa le ho shebisanwa, Letona la Dikgwebo tsa Mmuso le Modulasetulo wa boto ya Eskom ba bile le kopano ya bona ya pele ya dipuisano le ketapele ya mekgatlo ya basebetsi e meraro e ananelwang ke Eskom, indaseteri ya merafo ya mashala le mekgatlo ya boenjinere.2.4 Kopano le mekgatlo ya basebetsi e tlalehile ka mathata a tsamaiso ya ditshebetso le phehlo a Eskom, tokiso le ho kgaoha ho sa rerwang. Kopano e ne e rerile ho teka motheo wa dipuisano tsa nako e tlang. Ho boptjwa botjha ha Eskom le hona ho ile ha tshohlwa, mme mekga kaofela e ile ya dumellana ka hore ho tla ba le ditherisano tse ding hore ho tle ho utlwisisehe hantle ka meralo ya ho ya pele le dikateng tsa ho arola Eskom ka ditheo tsa kgwebo tse tharo tse arohaneng tsa tshebetso.2.5 Kopano ya indaseteri ya merafo ya mashala e ne e bitsitswe tlasa sekgele sa Lekgotla la Diminerale la Aforika Borwa (MINCOSA), mme kopano ena e ile ya hlahisa mathata a amanang le phepelo ya mashala, ditjeho le theko, le boleng ba mashala a fuwang Eskom.2.6 Dipuisano tse ding di ile tsa tshwarwa le mokgatlo wa boenjinere, tlasa sekgele sa Lekgotla la Boenjinere la Aforika Borwa (ECSA). Mafapha oohle a ditsebi tsa boenjinere a ne a emetswe ke mekgatlo ya yona ya baithaopi ka ho latelana, ho kenyeletswa le Mokgatlo wa Naha wa Baenjinere ba Batho Batsho.2.7 ECSA e fane ka manollo ya yona ya mathata a tobileng Eskom le ho fana ka dikgothaletso tsa kamoo ho ka kenyeletswang mokgatlo o pharalletseng wa dirutehi le ditsebi tsa porofeshenale tsa tekginiki maitshunyakong a potlakileng a batlehang bakeng sa ho tlisa botsitso ba phepelo ya motlakase.2.8 MINCOSA le ECSA ba tla thusa mmuso ho theha Moifo wa Tjhebobotjha wa Ditshebetso tsa Setekginiki le Tokiso bakeng sa Eskom o tla tsebiswa haufinyana.3. Eneji e hlwekileng3.1 Kabinete e tshehetsa tsebiso ya Letona la Eneji Jeff Radebe, e tiisetsang mohopolo wa motheo o mabapi le eneji e hlwekileng bakeng sa ho namola ho sekgahla se sebe sa mehlodi ya mafura a tlhaho e kang oli le mashala.3.2. Eneji ke sethusi se ka sehloohong morerong wa Aforika Borwa o lebisitseng kgolong le ntshetsopeleng ya moruo wa kahisano. Morero wa Ntshetsopele ya Naha (NDP) o re Aforika Borwa e hloka bonyane dimekawate tse 20 000 tsa eneji e hlwekileng ka selemo sa 2030. Lenaneo la Theko ya Eneji e Hlwekileng la Bahlahisi ba Ikemetseng ba Motlakase le entse tshusumetso ya bohlokwa hodima moruo, tlhahiso ya mesebetsi, matlafatso ya badudi, phethoho moruong le ho fetofetoheng ha tlelaemete.3.3. Leha Aforika Borwa e tswela pele ho etsa nyehelo ya bohlokwa boitekong ba lefatshe ka dintshetsopele tsa khabone e tlase le boitseko ho tsa tlelaemete, mmuso o dula o itlametse ho netefatsa ho fetohela ho bokamoso bo hlwekileng.3.4. Sehlopha sa Banka ya Lefatshe haufinyana se ne se tshwere Khonferense ya Ditsamaiso tsa Aforika Borwa tsa Eneji e Hlwekileng le Pokello ya Eneji Motse Kapa ho tloha ka la 25 ho isa ka la 26 Hlakola 2019 tlasa mookotaba:  Dibeteri, Pokello ya Eneji le Bokamoso bo Hlwekileng   Re leba ho 100% ya Ditsamaiso tsa Eneji e Hlwekileng ho ya Bathong . Baemedi ba diindaseteri, ba ditjhelete, ba ditheo, balaodi, mmuso le dirutehi ba tshohlile dintshetsopele ho lekala la eneji e hlwekileng ho kenyeleditswe dintlha tsa maano, bolaodi, ditjhelete, dikgwebo, tsa thekenoloji, ditshebetso, ntjhafatso, dikhoutu le maemo tse batlehang bakeng sa ho namalatsa eneji e hlwekileng.3.5. Dithekenoloji tsa eneji e hlwekileng le pokello ya eneji di re thusa ho fetolela matla a motlakase sebopehong sa eneji le ho e boloka bakeng sa tshebediso hamorao ha e batleha. Mekgwa ya ho boloka eneji e fokotsa tlhokeho ya bokgoni ba tshehetso ha ho ka ba le mathata a mashala kapa kgase dipolanteng bakeng sa ho fehla motlakase, mme ka seo ha fokotswa mesi e kotsi e tswang makaleng a matla a motlakase ho bebofatsa sekgahla sa ho fetofetoha ha tlelaemete.4. Lenaneo la Mabatowa a Ikgethang a Moruo (di-SEZ) 4.1 Kabinete e ananela tshepo ya batsetedi ba lehae le ba matjhaba e bontshitsweng ka matsete ho Lebatowa la Ntshetsopele ya Diindaseteri la Saldanha Bay (SBIDZ), e holang ho ba setsi sa maemo a lefatshe sa mabopong le lewatleng. Sena ke karolo ya Lenaneo la Lefapha la Kgwebisano le Diindaseteri (dti) la di-SEZ.4.2 Ho thehwa ha di-SEZ ho phatlalla le naha ho fedisa taba ya hore mesebetsi ya moruo e bokane dibakeng tse itseng feela ka lebaka la moralo wa taolo ya dibaka ke mmuso wa kgethollo.4.4 Esale di thehwa, di-SEZ di nyehetse mabapi le ho hohela matsete a otlolohileng a matjhaba a kang a saenweng haufinyana tjena a R3-bilione ho SBIDZ.4.5 Motjha wa matsete a SBIDZ o kenyeletsa bonyane matsete a mang a mahlano a tla eketsa hape ka R2.4 bilione ya matsete bakeng sa tjhebahalo ya nako e kgutshwane le e bohareng ya lebatowa, hang ha le phethetswe.5. Phepelo ya Metsi 5.1 Kabinete e ananela meralo ya motheo ya maemo ya Porojeke ya Metsi a Mzimvubu motsaneng wa Esiqhungqwini, Tsolo, e fumanehang Masepaleng wa Lehae wa Mhlontlo ho la Kapa Botjhabela, jwaloka mohlala wa kamoo mmuso o tswelang pele ho kgotsofatsa ditlhoko tsa badudi ho sa natswe taba ya hore Aforika Borwa ke naha e nang le bothata ba metsi.5.2 Ho ba teng ha diporojeke tse jwalo tsa metsi ho bopa menyetla ya mesebetsi le ho netefatsa phepelo ya metsi a bolokehileng bakeng sa tshebediso ya malapeng le ya diindasetering.5.3 Esale ho tloha ka ho thehwa ha demokerasi ho se ho entswe mosebetsi o mongata ho netefatsa hore badudi ba fumantshwa ditshebeletso tsa motheo tse kang tsa metsi a hlwekileng. Ho ka etsang 90% ya malapa hajwale a fumantshwa metsi a pompo.6. Polokeho Dikolong6.1 Kabinete e tshwela ka mathe diketsahalo tsa bonkwapo, ditlatlapo le dikgoka ka hara tse ding tsa dikolo tsa naha. Bana ba rona ba hloka ditikoloho tse bolokehileng tsa ho ithuta mme re ipiletsa ho baithuti, matitjhere, batswadi le bahlokomedi ho sebetsa mmoho bakeng sa ho sireletsa bana ba rona bophelong, mmeleng le maikutlong.6.2 Kabinete hape e thoholetsa Tshebeletso ya Sepolesa sa Aforika Borwa (SAPS) ka ho tshwara ka potlako babelaellwa ba amehang ketsahalong ya maiteko a ho hapa makoloi ka dikgoka sekolong sa Edenvale ho la Gauteng.6.3 Kabinete e etsa boipiletso bo ikgethang ho makgotla a taolo ya dikolo (di-SGB) ho hlahloba meralo ya motheo ya hajwale dikolong tsa bona ho netefatsa hore meaho ya dikolo e bolokehile, le ho lokiswa kgafetsa le hore e loketse ho ithutela teng.7. Mesebetsi e sa amoheleheng ya baetapele ba bang ba dikereke7.1 Kabinete e tshwenyehile haholo ke ditlaleho tsa moraorao tsa boraditaba ka mesebetsi e meng e sa amoheleheng ya baetapele ba bang ba dikereke. Taba ya haufinyana tjena ya ho tsoswa bafung ha motho eo ho neng ho thwe o shwele ke e nngwe ya mesebetsi ena. Bongata ba diketsahalo tse kang tsena di etsahetse nakong e fetileng, ho tloha ha barapedi ba ne ba nyanyatswa ka tjhefu ya dikokonyana ho ya moo ba neng ba kgothaletswa ho nwa peterole, ho ja ditweba le jwang, hara tse ding.7.2 Batho ba ya dikerekeng ho ya phahamiswa moyeng le ho matlafatswa kelellong, haholoholo ha ba nyahame le ho ba mathateng. Kabinete e ipiletsa ho batho bohle ho sebetsa mmoho ho fedisa diketsahalo tsena tse thefulang batho ha ba na le mathata le ho beha maphelo a bona kotsing. Makala a qobello ya molao a lokela ho kenella moo diketso tsa botlokotsebe di entsweng tlasa tumelo ya bosawana. Kabinete hape e lemohile hore Khomishene ya Kgothaletso le Tshireletso ya Ditokelo tsa Setso, Ditumelo le Dipuo (CRL) e batlisisa diketsahalo tsena, tse tla fana ka boitshunyako bo pharalletseng bo tla di fedisa.8. Dikgetho tsa selemo sa 2019 tsa naha le tsa diporofense8.1 Kabinete e ipiletsa ho maAforika Borwa kaofela a nang le tokelo, haholoholo batjha ba tla beng ba qala ho vouta ba ingodisitseng ka bongata, ho sebedisa tokelo ya bona ya ho vouta Dikgethong tse tlang tsa Naha le tsa Diporofense ka Laboraro, la 8 Motsheanong 2019, mme ba be le lentswe bokamosong ba naha.8.2 Moporesidente Ramaphosa o phatlaladitse le ho kenya koranteng ya mmuso hore la 8 Motsheanong 2019 ke letsatsi la dikgetho tsa naha le tsa diporofense. Sena se bolela hore lenane la bakgethi jwale le kwetswe semmuso mme batho ha ba sa tla kgona ho ingodisetsa dikgetho tsa Motsheanong selemong sena. Moporesidente hape ho ya ka Karolo ya 2A ya Molao wa Matsatsi a Setjhaba a Phomolo, 1994 (Molao wa bo-36 wa 1994), jwaloka ha o hlomathisitswe, o tsebahaditse la 8 Motsheanong 2019 e le letsatsi la phomolo ho phatlalla le naha.8.3 Ka hara Aforika Borwa, tokelo ya ho vouta e tlile ka lebaka la dilemo tse ngata tsa ntwa ya rona ya tokoloho. E tlile ka theko e thata moo banna le basadi ba naha ya bo rona ba ileng ba tela maphelo a bona.9. Caster Semenya 9.1 Kabinete e ipapisa le bohle ka hara Aforika Borwa ba emeng ka ntswe leng ho tshehetsa kgalala ya rona Caster Semenya. Nyewe ya hae, e mametsweng ka pela Lekgotla la Bonamodi la Dipapadi, ke taba e ka nqane ho dipapadi. Ke taba ya ditokelo tsa motheo tsa botho le ho hlomphuwa ha seriti sa batho ka ho lekana.9.2 Re ipiletsa ho setjhaba ho bontsha tshehetso ya sona ho #HandsOffCaster. Ha re bontsheng lefatshe hore re setjhaba se kgathallang dintle tse hlokang leeme, tekatekano le seriti sa botho.10. Indaseteri ya boqapi10.1 Kabinete e thabile ka diphetho tse ntle tsa dipuisano le Indaseteri ya Boqapi tse neng di eteletswe pele ke Letona la Dikgokahanyo Stella Ndabeni-Abrahams, tse neng di tshwerwe tlasa Mookotaba:  Re itshetleha ka Mapatlelo a Dijithale bakeng sa diphethoho tsa thekenoloji (4IR) tsa Boqapi . Sepheo e ne e le ho buisana le indaseteri ena bakeng sa ho lekola tshusumetso ya 4IR lekaleng la boqapi, le ka hara kgaso le ka hara lekala la diutluwang-dibonwang, le ho ntshetsapele mapatlelo a semmuso a bankakarolo a lebisitsweng diphethohong tsa yona.10.2 Bankakarolo ba dumellane ka hore mmuso o lokela ho buisana le bankakarolo le Palamente mabapi le Sehlomathiso sa Bili ya Ditokelo tsa Kgatiso, ntshetsopele ya Tjhata ya Diphetho tsa Mapatlelo a Ditaba, ho buisana le dikgaso ka boiteko ba ho thibela ho jewa tsuo ha bahlahisi ba banyane le ba ikemetseng, le ho netefatsa hore beng ba dikateng ba kgola molemo ho tswa ho dikateng tsa bona tse sebediswang mapatlelong a inthanete.11. Diakhaonte tse Fosahetseng tsa dikgokahanyo tsa inthanete11.1 Kabinete e tshwenyehile haholo ke diakhaonte tse fosahetseng tsa LinkedIn le Facebook tseo ho thweng ke tsa Matona le Batlatsi.11.2 Re batla ho lemosa setjhaba hore se seke sa lahlehiswa le ho hohelwa ke diakhaonte tsena tse fosahetseng, tseo tse ding di tshepisang menyetla e fosahetseng ya kgwebo, le tse kopang batho hore ba lefe tjhelete hore e be karolo ya menyetla ena ya kgwebo. Ha ho setho sa Phethahatso se tla batla tefo bakeng sa tumellano leha e le efe ya semmuso ka marangrang a dikgokahano tsa inthanete. Haeba o na le dipelaelo, o koptjwa ho ikopanya le dikantoro tse fapafapaneng tsa matona kapa mafapha a bona ho www.gov.za.11.3 Setjhaba se kgothaletswa ho ba sedi mme ba kileng ya ba diphofu tsa batho bana ba iketsang matona ba lokela ho bula dinyewe hanghang sepoleseng.11.4 Kabinete e tshwela ka mathe diketso tse etswang ka lebitso la ditho tsa Phethahatso kapa setho leha e le sefe sa setjhaba ka diakhaonte tse fosahetseng tsa dikgokahano tsa inthanete.11.5 Ha re ikamahanye le ditshwaelo, mehopolo le ditshwantsho tse hlahiswang ke diakhaonte tsena tse fosahetseng.12. Venezuela12.1 Kabinete e ngongorehile ka maemo a Venezuela, haholoholo diphephetso tsa botho tse batlang mehato e potlakileng. Re thoholetsa mekutu ya Mokgatlo wa Matjhaba a Kopaneng (UN) ya ho fana ka tshehetso ho tsa botho mabapi le ho tshehetsa batho ba moo le ho ipiletsa ho badudi ba matjhaba ho tshehetsa batho ba Venezuela nakong ena e boima.12.1 Kabinete e boela e tshehetsa kgoeletso ya batho ba Venezuela hore ba fuwe monyetla wa ho etsa qeto ka bokamoso ba bona. Ho ya ka seo re se boneng Aforika Borwa, re kgolwa hore tharollo ya moshwelella e ka fihlellwa feela ka dipuisano tsa ka lapeng le tse kenyeletsang tsa sepolotiki tse amang mahlakore oohle a amehang naheng eo.B. Diqeto tsa Kabinete13.Moralo wa Naha wa Tshebetso (NAP) wa Twantsho ya Semorabe, Kgethollo ka Morabe, Lehloyo la Melata le ho se Mamellane13.1 Ho tloha ka selemo sa 1994, ditsamaiso tse latelanang esale di sebeletsa ho kopanya batho ba bo rona, ho kgothaletsa bonngwe ba setjhaba le ho netefatsa momahano ya setjhaba e matla. Ho phekola dikarohano tsa nako e fetileng ke motjha o tswellang o lokelang ho kgema mmoho le ho netefatsa menyetla e matla ya moruo bakeng sa batho ba bangata. Ke kahoo Kabinete e tjhaelletseng monwana NAP bakeng sa Twantsho ya Semorabe, Kgethollo ka Morabe, Lehloyo la Melata le ho se Mamellane hore e tekwe ho UN.13.2 Sena se latela ditherisano tse tebileng le mafapha a mmuso, Ditheo tse Tshehetsang Mmuso, mekgatlo ya setjhaba ka kakaretso le bankakarolo ba amehang diporofenseng kaofela.13.3 NAP e tla nyehela le ho netefatsa boimatahanyo ba mmuso le ditshwanelo tsa ona tsa matjhabeng, tsa lebatowa le tsa naha, haholoholo Khonvenshene ya Matjhaba ya Phediso ya Dibopeho tsohle tsa Kgethollo ka Morabe le Tumellano ya Thekong le Lenaneo la Tshebetso e amohetsweng ke UN ho latela Pitso ya Lefatshe ya Bo-3 kgahlanong le Semorabe (WCAR) e neng e tshwaretswe Thekong, KwaZulu-Natal ka selemo sa 2001.14. Porothokhole ya Boikgethelo ho Khonvenshene kgahlanong le Tshotlo le Tshwaro kapa Kotlo e Sehloho, e se nang Botho kapa e Tlontlollang 14.1. Kabinete e tjhaelletse monwana ho kenngwa ha Porothokhole ya Boikgethelo ho Khonvenshene kgahlanong le Tshotlo le Tshwaro kapa Kotlo e Sehloho, e se nang Botho kapa e Tlontlollang Palamenteng bakeng sa kamohelo ho ya ka Karolo ya 231(2) ya Molaotheo wa Riphabliki ya Aforika Borwa wa selemo sa 1996.14.2. Kamohelo e kgothaletsa tshebetso ya molaotheo, ditokelo tsa botho mme e tsamaya ho ya ka ditshwanelo tsa Aforika Borwa tsa Matjhaba. Molaotheo o fana ka thibelo ya ho thunthetswa ha ditokelo tsa motho ya kwalletsweng ka kotlo ya mmuso kapa taelo ya lekgotla la dinyewe.15. Meralo ya letoto la dikhoene tsa sehopotso15.1 Kabinete e tjhaelletse monwana meralo ya letoto la dikhoene tsa sehopotso le tla ntshuwa ka 2019-2021:a) Letoto la 2019 la dikhoene la  Re keteka Aforika Borwa : Dilemo tse 25 tsa Molaotheo wa Demokerasi;b) Letoto la 2019-2021 dikhoene tsa gauta ya nnete: Diphoofolo tse Hlano tse Kgolo tsa Aforika Borwa;c) Letoto la 2019-2021 dikhoene tsa polatinamo: Diphoofolo tse Hlano tse Kgolo tsa Aforika;d) Letoto la 2020 la dikhoene tsa Natura: Kontinente e Kgolo ya Gondwana;e) Letoto la 2020 la dikhoene tsa Natura: khoene ya silifera ya R25: Cradle of Humankind   Hominids;d) Letoto la 2020 la tiki ya 2 c le korone ya R2: Boqapi ba Aforika Borwa   Retinal Cryoprobe;e) Letoto la 2020 la dikhoene tsa mebala la R10 le R5: Dinonyana le Dipalesa tsa Cape Winelands Biosphere Reserve; lef) Letoto la 2021 la dikhoene tsa Natura: khoene ya silifera ya R25: Kontinente e Kgolo ya Gondwana.C. Dibili16. Sehlomathiso sa Bili ya Bohahlaudi16.1 Bohahlaudi ke lekala le nang le tshepiso ya menyetla e babatsehang mme le lokelwa ho hodiswa le ho ntshetswapele ho ya pele. NDP e ananela hore bohahlaudi ke le leng la makala a maholo a kgannang moruo.16.2 Mabapi le ho ya pele ka ho tsitlallela bokgoni ba naha ba bohahlaudi e le ho bopa mesebetsi le lekeno, Kabinete e tjhaelletse monwana phatlalatso ya Sehlomathiso sa Bili ya Bohahlaudi bakeng sa tshwaelo ya setjhaba, e leng e hlomathisang Molao wa Bohahlaudi, 2014 (Molao wa bo-3 wa 2014).16.3 Dihlomathiso tsena di ntlafatsa taolo ya Bohahlaudi ba Aforika Borwa jwaloka setheo se tlasa bolaodi ba boto. Hape e matlafatsa Letona la Bohahlaudi ho tiisetsa meedi e mabapi le e amanang le kgiro ya nako e kgutshwane ya malapa.16.4 Bili hape e fana ka ditlhokeho tsa boitsebelo ba batataisi ba bahahlaudi le bakeng sa ho laola ho kganna ha batataisi ba bahahlaudi.17. Bili ya Ditshebeletso tsa Kamohelo ya Dikopo ya 201917.1 Jwaloka setjhaba re itelletse ho bula le ho netefatsa phumantsho e batsi ya mokgwa wa thuto le thupello ya kamora materiki. Karolo e hlokolosi ya motjha ona e itshetlehile hodima motjha wa ho netefatsa hore baithuti ba lokelang ho ingodisa ba fumantshwa mokgwa o le mong, o kgonehang le o bobebe o akaretsang dibaka tse ngata tsa thuto e phahameng. Ka lebaka lena, Kabinete e tjhaelletse monwana ho phatlalatswa ha Bili ya Ditshebeletso tsa Kamohelo ya Dikopo ya 2019 Koranteng ya Mmuso, bakeng sa tshwaelo ya setjhaba.17.2 Bili e teka ho thehwa ha setheo sa setjhaba se tla hlohlomisa dikopo tsa mananeo a thuto le thupello e phahameng, se tla fokotsa ditjeho tsa ho etsa kopo, ho fa baikopedi tlhahisoleseding mabapi le mananeo a dithuto le ho thusa Lefapha la Thuto le Thupello e Phahameng le ditsha tsa thuto e phahameng ho beha leihlo tekatekano le maemo a fapaneng a dihlopha tsa baithuti.18. Bili ya Ditshebeletso tsa Tlhahisoleseding le tsa Dilaeborari tsa Setjhaba ya Aforika Borwa ya 201918.1. Ho latelletswe tlwaelo ya ho ba setjhaba se balang, Kabinete e tjhaelletse monwana phatlalatso ya Bili ya Ditshebeletso tsa Tlhahisoleseding le tsa Dilaeborari tsa Setjhaba ya Aforika Borwa ya 2019 bakeng sa tshwaelo ya setjhaba. Bili ena e reretswe ho sebetsana le dintlha tsa diphethoho mabapi le ho fana ka dilaeborari tsa setjhaba ka hara metse, ka ho qolleha metse eo esa le e tinngwe menyetla.18.2. Re ananela ntlha ya hore phano ya dilaeborari tsa setjhaba ho ya ka Molaotheo ke mosebetsi wa bomasepala. Bili ena, hara tse ding, e fana ka melawana le maemo a laeborari ya setjhaba e phethahetseng. Hape e kgothaletsa taolo e kopanetsweng le kgokahano ho phatlalla le mekgahlelo e meraro ya mmuso mabapi le ditshebeletso tsa dilaeborari tsa setjhaba le tsa tlhahisoleseding.18.3. Hang ha Bili e tjhaelletswe monwana, e tla sebetsana le ho se lekalekane ha nako e fetileng mabapi le dilaeborari tsa setjhaba le ho fana ka mehlodi e lekaneng e loketseng batho ba nang le boqhwala, batjha, maqheku le batho bao puo ya bona e seng Senyesemane ba ditoropong le metseng ya mahae. Letona la Bonono le Setso Nathi Mthethwa le tla tshwara kopano ya boraditaba ho manolla Bili ena.D. Diketsahalo tse tlang19. Tsebahatso ya ho lwantshana le dikgoka tsa bong (GBV)19.1 Ntwa kgahlanong le kgoba ya GBV e tla matlafatswa ka Labohlano, la 8 Hlakubele 2019 ha Moporesidente Ramaphosa, mmoho le mekgatlo e fapaneng eo e seng ya mmuso, a saena tsebahatso ya ho lwantsha GBV. Moketjana wa ho saena o tla tshwarelwa East London ho la Kapa Botjhabela mme o tla latelwa ke Seboka sa Boporesidente se Kgahlanong le Dikgoka tsa Bong le Polao ya Basadi se neng se thakgolwa ka Pudungwana selemong se fetileng.20. Tulo ya bo-63 ya Khomishene ya UN ya Maemo a Basadi 20.1 Letona la Basadi, Mofumahadi Bathabile Dlamini, o tla etella pele kemedi e tla emela naha ho ya teka tlaleho bakeng sa Tulo ya bo-63 ya Khomishene ya UN ya Maemo a Basadi New York, ho la Amerika ka la 13 Hlakubele 2019.20.2 Khomishene e tla lohotha  mekgwa ya tshireletso ya setjhaba, phumantsho ya ditshebeletso tsa setjhaba le meralo ya motheo ya moshwelella bakeng sa tekatekano ya bong le matlafatso ya basadi le banana  jwaloka mookotaba o ka sehloohong. Tlaleho e tla hlakisa boitlamo ba Aforika Borwa ba ho sebetsana le ho se lekalekane ha bong ka hara naha, le ho tswella ho tsebahatsa manane le diketso tsa ho sebetsana le tsena.21. Matsete a Merafo 21.1 Kabinete e ananela ho bulwa semmuso ke Mopresidente Ramaphosa ha Morafo wa Vedanta Zinc International s Gamsberg ho la Kapa Leboya ka Labone, la 28 Hlakola 2019.22.2 Matsete a fetang R21.8 bilione a hahella hodima maitlamo a entsweng nakong ya Pitso ya Matsete ya pele ya naha e neng e tshwerwe selemong se fetileng, e hoteditseng leqhubu le letjha la ntshetsopele ya diindaseteri le moruo ka hara naha.22.3 Mokgahlelo wa pele wa morafo ona o tla amohela matsete a R5.5 bilione mme bophelo ba ona bo akanyetswa ho dilemo tse fetang 30. Morafo o tla hira batho ba 3 000 nakong ya kaho le batho ba 700 ba moshwelella.22. Dipuisano tsa Pele tsa Lekala la Dipalangwang tsa Lewatle22.1 Ha re ntse re tswella ho batlana le ho utulla bokgoni ba Aforika Borwa e le naha ya mawatle ka ho hlaloswa ke kgwebisano le ho ba sebopehong se loketseng sa ho ba tseleng e kgolo ya kgwebisano ya lewatleng, Letona la Dipalangwang, Ngaka Blade Nzimande, le tla tshwara Dipuisano tsa Pele tsa Lekala la Dipalangwang tsa Lewatle tsa matsatsi a mabedi ho tloha ka la 28 Hlakola ho isa ka la 1 Hlakubele 2019 Thekong, ho la KwaZulu-Natal.22.2 Dipuisano tsena di tshwaya boitlamo bo entsweng ke Lefapha la Dipalangwang ka selemo sa 2019 ho akofisa ho kenngwa tshebetsong ha Leano le Pharalletseng la Dipalangwang tsa Lewatle (CMTP) le tjhaelletsweng monwana ke Kabinete ka selemo sa 2017.22.3 Ketsahalo ena e tla shebana le mehato e tshwanelang ho nkuwa ho tebisa diphethoho, ho hohella matsete ho diporojeke tsa meralo ya motheo ya mawatleng tse nkuwang di le hlokolosi mabapi le boemo ba Aforika Borwa jwaloka Setsha sa Matjhaba sa Mawatle. Hape ke boitokisetso ba ho thehwa ha nako e tlang ha Lekgotla la Lekala la Dipalangwang tsa Lewatle jwaloka ka ha ho lakaditswe ke CMTP.23. Diketso tse Ntle tsa Bohlweki23.1 Moporesidente Ramaphosa o tla etella pele letsholo la naha la  Diketso tse Ntle tsa Bohlweki  ka la 8 Hlakubele 2019 Buffalo City, ho la Kapa Botjhabela. Boikarabelo ba ho netefatsa tikoloho e hlwekileng le e bolokehileng ke ba maAforika Borwa kaofela.23.2 Ho boloka metse ya rona e hlwekile ho qala ka rona, mme ho bohlokwa hore malapa le dikgwebo a kenye tshebetsong ditlwaelo tsa moshwella tsa taolo ya matlakala.23.3 Moporesidente hape o tla thakgola Operation Phakisa: Moruo wa Dikhemikhale le Matlakala, o reretsweng ho tshehetsa moruo wa Aforika Borwa ha ka nqa e nngwe ho fokotswa menyabuketso ya ona ho tsa tikoloho.24. Kopanelo ya Naha ya ho Bala 24.1 Moporesidente Cyril Ramaphosa o tla fana ka morolo ho Kopanelo ya Naha ya ho Bala ketsahalong ya la 8 Hlakola 2019 Mdantsane ho la Kapa Botjhabela. Lenaneo lena le rerile ho ntlafatsa ditlwaelo tsa ho bala tsa maAforika Borwa ka ho hlohlelletsa lerato la ho bala.25. Batshwasi ba Difeme tse Nyane 25.1 Lefapha la Temo, Meru le Ditlhapi (DAFF), le ipapisitse le Molao wa Mehlodi e Phelang ya Mawatle, 1998 (Molao wa bo-18 wa 1998), jwaloka o hlomathisitswe, o tla aba ditokelo tsa botshwasi ho dikgwebo tse nyane ho badudi ba Matigulu, KwaZulu-Natal ka la 14 Hlakola 2019. Sena se latela ho thakgolwa ha sena Port Nolloth ho la Kapa Leboya.25.2 DAFF hape e hlophisitse thupello e matla bakeng sa ho tswela molemo haholoholo basadi ba metseng ena. Ho thakgolwa ho tshwanang le hona ho tla boela bo tshwarwa Kapa Botjhabela le Kapa Bophirima. Kabinete e ananela tshebediso ya mehala ya thekenoloji e hlahisitsweng ke DAFF e bitswang Abalobi app, e reretsweng ho thusa batshwasi ba banyane ho hokela tjhai ya bona ya botshwasi le mebaraka e kang ya mabenkele a ditlhapi.E. Melaetsa26. Dithoholetso26.1 Kabinete e thoholetsa:Raditshwantsho wa ka tlasa metsi Allen Walker wa Warner Beach bakeng sa ho hapa mokgahlelo wa ho nka dishaka ditshwantsho ho dikgau tsa World ShootOut 2018 tse neng di tshwaretswe Jeremane.Seapehi Kobus van der Merwe wa restjhurente ya Wolfgat Paternoster ho la Kapa Bophirima, e hapileng Kgau ya Restjhurente ya Selemo moketjaneng wa pele wa World Restaurant Awards ho la Paris.Batho ba Nigeria le Senegal   mme hape re boeletsa maikutlo a Khomishene ya Kopano ya Aforika   bakeng sa ho tshwara dikgetho tse atlehileng. Re lebeletse ho tebisa dikamano tsa sepolotiki, moruo le kgwebisano pakeng tsa Aforika Borwa le dinaha tseo ka bobedi. 27. Matshediso27.1 Kabinete e ipapisa le Moporesidente Ramaphosa ka ho fetisa matshediso mabapi le lefu la sebini sa jazz seo hape e leng moamohedi wa Tlotla ya Naha ya Ikhamanga, Mama Dorothy Masuka, a le dilemo di 83. Mama Masuka o tla hopolwa ka nyehelo ya hae e kgolo lefeng la setso sa Aforika Borwa le sa kontinente.Dipotso:Mofumahadi Phumla Williams   Sebueledi sa Kabinete se Tshwereng Mokobobo (GCIS)Mohala: 083 501 0139"
Pehelo ya Kopano ya Kabinete e neng e tshwerwe ka Laboraro la 13 Hlakubele 2019 ,14 Mar 2019,https://www.gov.za/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,https://www.gov.za/st/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,"Pehelo ya Kopano ya Kabinete e neng e tshwerwe ka Laboraro la 13 Hlakubele 2019 Tuynhuys, Motse KapaA. Dintlha tsa Hajwale 1. Diketso tse Ntle tsa Bohlweki1.1.  Kabinete e leboha maAforika Borwa kaofela a ileng a ipapisa le Moporesidente Cyril Ramaphosa mabapi le ho thakgolwa ha letsholo la naha la Diketso tse Ntle tsa Bohlweki. Letsholo lena, le fana ka monyetla bakeng sa makala a fapafapaneng a setjhaba ho bapala karolo ya ona le ho tseba ka tikoloho ho feta. Aforika Borwa ke setho sa Tumellano ya Paris ya diphethoho tsa tlelaemete e leng e tataisang maiteko a matjhaba a ho sebetsana le ho ntshetswa moyeng ha dikgase tse kotsi. 1.2. Ke mosebetsi le boikarabelo ba batho bohle ba Aforika Borwa ho netefatsa tikoloho e hlwekileng le e itekanetseng hajwale le bakeng sa meloko e tlang. Tikoloho e laolwang hantle e tla nyehela mabapi le ho fokotsa ho ntshetswa moyeng ha dikgase tse kotsi, ho nyehela mabapi le kanetso ya dijo, metsi, eneji le ho iphedisa ka kakaretso. 1.3. Kabinete e ipiletsa ho mang le mang ho etsa hore letsholo la Diketso tse Ntle tsa Bohlweki e be tsela ya bophelo hore dibaka tsa rona, metse le naha e be mohlala wa lefatshe wa ho hlweka, ho ba tala le ho duleha. 2.    Ditseko sa Mobu 2.1.  Kabinete e thabetse lenaneo le ntseng le tswella la ditlhabollo tsa mobu le batlang ho lokisa diphoso tsa nako e fetileng le ho aha setjhaba se lekalekanang le ho tswela molemo maAforika Borwa kaofela. 2.2. Ho ntshetsapele kabo ya mobu ka ho lekalekana, Moporesidente Ramaphosa o ile a etella pele phano e ileng ya rerwa le ho phethelwa ya ditseko tsa dihekthare tse 142 tsa mobu wa bohlokwa ho badudi ba Moretele, ba supileng hore ba tla sebedisa mobu oo bakeng sa ntshetsopele. 2.3. Badudi bana ba lahlehetswe ke ditokelo tsa bona tsa thuo ya mobu ha ba ne ba tloswa ka lehlaphahlapha mobung wa bona ho latela ho kenngwa tshebetsong ha dipehelo tsa Molao wa Mobu wa Batala wa selemo sa 1913. Khomishene ya Pusetso ya Ditokelo tsa Mobu (CRLR) e sebedisitse se ka fetang R203 milione mabapi le ho rera le ho phethela ditseko.3. Eskom3.1.  Kabinete e fumane tlaleho e tswang ho Motlatsi wa Moporesident David Mabuza mabapi le mosebetsi wa Komiti e kopanetsweng e Ikgethang ya Kabinete ya Eskom e thehilweng ho arabela mabapi le ditshitiso tsa moraorao tsa phepelo ya motlakase le kgahlamelo e mpe ya tsona moruong. Maiteko a mmuso a ho tlisa botsitso ba moshwelella ba ditjhelete, tshebetso le sebopeho ka hara Eskom a tswela pele ka bokgabane.3.2. Moifo wa Setekginiki wa Tjhebobotjha ya Eskom o thontsweng ke Letona la Dikgwebo tsa Mmuso le Boto ya Eskom o qadile mosebetsi wa ona bekeng ena. O lebeletswe ho hlahisa tlaleho ya sethathong nakong ya dibeke tse nne. Tshebetso ya dipolante tsa motlakase e ntse e sa tsitsa leha ho fokotswa ha phepelo ya motlakase ho e so kenngwe tshebetsong ho tloha ka la 15 Hlakola 2019. Ho bile le diketsahalo tse mmalwa tse kgolo dibakeng tsa phepelo tse nyehetseng mabapi le ditshitiso tsa phepelo ya motlakase.3.3. Kabinete e ananetse kgatelopele e ntle e entsweng ka ho hlasimoloha ha pokello ya mashala ho phatlalla le diteishene tsa motlakase, empa Lethathama la Phepelo ya Mashala le lokela ho behwa leihlo. Kabinete leha ho le jwalo, e dula e tshwenyehile ka tshebetso ya diteishene tsa motlakase tsa Medupi le Kusile mme e romme Letona la Dikgwebo tsa Mmuso ho fana ka moralo o pharalletseng wa tlhasimollo ho itshetlehilwe hodima tekolo botjha ya disosa tse ka sehloohong tsa ho phahama ha ditjeho le tshenyo ya nako bakeng sa porojeke ena e ntjha.4.  Khomishene ya Mokgatlo wa Matjhaba ya Mesebetsi (ILO) Mabapi le Bokamoso ba Mesebetsi le Tumellano ya Edcon4.1. Kabinete e ananela tlaleho ya khomishene ya lefatshe e entseng dikgothaletso tse 10 tse hlophisitsweng ka ditshiya tse tharo: ho tsetela bokgoning ba batho, ho tsetela ditheong tsa lepatlelo la mesebetsi; le ho tsetela mesebetsing e hlwahlwa le ya moshwelella. Kgothaletso ena e tobane ka ho otloloha le diphephetso tse tharo tsa ho se lekalekane, bofuma le tlhokeho ya mesebetsi.4.2. Ka mosebetsi wa Letona la Mesebetsi Mildred Oliphant, Aforika Borwa e entse kgatelopele mabapi le ho ntlafatsa maemo a dibaka tsa mosebetsi ka ditsela tsa tekatekano ya bong, ponaletso ho tsa meputso, phediso ya dikgoka, tlhekefetso mosebetsing le ditsela tse itseng tsa ho netefatsa menyetla e lekanang.4.3.  Kabinete hape, e ananela maiteko a kopanetsweng a mmuso, Letlole la Inshorense ya Tahlehelo ya Mosebetsi (le kenyeletsang mekgatlo ya basebetsi) le lekala la poraefete (dibanka le beng ba ditsha tsa mabenkele tse kgolo) ho thusa ka ditjhelete lebenkele le leholo ka ho fetisisa la diaparo la Aforika Borwa   EDCON. Bakeng sa ho phethela tumellano ya ho boloka Edcon, mekga kaofela e lokela ho itela le ho sebetsa mmoho.4.4. Motsong wa maiteko a ho netefatsa hore Edcon ha e putlame ke kgahlamelo ya yona hodima mesebetsi. Mesebetsi e otlolohileng e 40 000 le e meng e mengata e sa otlolohang e ka be e lahlehile haeba Edcon e ne e sa thuswa botjha ka ditjhelete. Kabinete e ipiletsa ho maAforika Borwa ho tshehetsa kgoeletso e entsweng ho Seboka sa Mesebetsi ho reka dihlahiswa tse entsweng ka Motlotlo tsa Aforika Borwa le ho tshehetsa diindaseteri tsa ka naheng.5. Sekwere Kilomithara sa Arei (SKA)5.1. Nako e ntjha ya taolo ya saense ya lefatshe e ile ya sibollwa ha Letona la Saense le Thekenoloji, Mmamoloko Kubayi-Ngubane, lebitsong la mmuso wa Aforika Borwa, le ne le saena tumellano ya matjhaba (e bitswang Khonvenshene ya Roma) ho la Italy, ka la 12 Hlakubele 2019.5.2. Sena se theha Sebaka sa Dipatlisiso tsa Sekwere Kilomithara sa Arei (SKAO), jwaloka mokgatlo wa kopanelo ya mebuso, o fuweng mosebetsi wa ho aha le ho sebedisa theleskhoupu e matla ka ho fetisisa lefatsheng ya radio ya tsebo ya dinaledi, e tla ba Aforika Borwa le Australia.5.3. Kabinete e thoholetsa dinaha tsa balekane mabapi le mokolokotwane ona o etsang nalane le ho thathiselletsa boitlamo ba Aforika Borwa porojekeng ya SKA, e ahellang hodima ho thakgolwa ka katleho ha theleskhoupu ya rona ya MeerKAT le nyehelo e hlokolosi ya Aforika Borwa mabapi le ho ralwa ha theleskhoupu ya SKA. SKAO e tla ba mokgatlo wa pele wa matjhaba o itshetlehileng ho tsa saense, moo Aforika e tla ba le karolo e matla ya boetapele, mapatlelong a saense, boenjinere le maano.6. Dikgohola tsa KwaZulu-Natal6.1.    Kabinete e fetisetsa kananelo ya yona bakeng sa tshehetso ya mekgatlo eo e seng ya mmuso (di-NGO) tseo le tsona di ikamahantseng le mmuso mabapi le ho fana ka thuso nakong ya dikgohola tsa moraorao tse bileng teng dikarolong tse ding tsa naha.6.2.    Bakeng sa ho fokotsa sekgahla sa dikgohola tsa moraorao KwaZulu-Natal, mmuso o tswela pele ho fana ka thuso le tshehetso malapeng a amehileng. Dihlopha tsa dikoduwa le bahlanka ba ntse ba lekola boholo ba tshenyo bo etsahetseng. 6.3.    Kabinete e kgothaletsa setjhaba ho ba sedi haholo nakong ya difefo le ya maemo a befileng a lehodimo, mme ba se leke ho tshela mebila, marokgo le dinoka tse tletseng metsi. 7. Dikgohola tsa Malawi le Mozambique7.1. Aforika Borwa ka Moporesidente Ramaphosa e amohetse dikopo tsa dithuso tsa botho, tsa ho batla batho ba lahlehileng le ho ba pholosa ho tswa ho bomphato ba hae e leng Moporesidente wa Malawi Moporofesara Arthur Peter Mutharika le Moporesidente wa Mozambique Filipe Jacinto Nyusi ka ho latelana. 7.2. Ho se ho rometswe sefofane se bobebe ka moifo wa ditsebi ho ya Malawi ho ya fatisisa hantle mofuta wa thuso ya botho e batlehang. Aforika Borwa e dula e itlametse ho fana ka thuso leha e le efe e bokgoning ba yona ho ditho tsa puso tsa Dinaha tsa Ntshetsopele tsa Borwa ba Aforika (SADC). B. Diqeto tsa Kabinete 1.    Tokomane ya Tataiso ya Moralo wa Saense, Thekenoloji le Ntjhafatso (STI) ya selemo sa 20191.1.  Saense le ntjhafatso hangata di bidietsa tsela e fapaneng ya ho etsa dintho mme di etsa hore re sebetsane le diphephetso tsa nako e telele ka tsela e tiileng le ka mokgwa o bolokang ditjeho. Ho itahlela ka setotswana melemong ena, Kabinete e tjhaelletse monwana Tokomane ya Tataiso ya Moralo wa STI wa selemo sa 2019, e betlang tsela ya leano la nako e telele bakeng sa mosebetsi o holang wa STI. Ka boteng ba Diphetho tse ntjha tsa Thekenoloji STI e tla re beha hantle hore re nke monyetla wa dintshetsopele tse potlakileng tsa thekenoloji.1.2. Ditshisinyo ka hara Pampiri e Tshweu ena di reretswe boimatahanyo le leano, ntshetsopele ya bokgoni ba botho, katoloso ya tsebo, ntjhafatso; tshebetso le matsete a eketsehileng. Ditshisinyo tsena tsa leano di tla bopa motheo wa meralo ya ntshetsopele ya dilemo ka ding tse leshome tse kenyeletsang bankakarolo kaofela. C. Diketsahalo tse Tlang1.  Dikgoka tsa Bong (GBV)1.1. Moporesidente Ramaphosa o tla bula Lekgotla la Maseterata la Booysen Gauteng ka Labone la 28 Hlakubele 2019. Moporesidente mmoho le di-NGO tse fapafapaneng o tla saena tumellano, e qalang ho kenya tshebetsong diqeto tsa mohla ho ne ho thakgolwa Seboka sa Boporesidente sa GBV le Polao ya Basadi se neng se tshwerwe ka Pudungwana 2018. 1.2. Hape o tla thakgola Lekgotla la Maseterata la Plattenberg Bay ho la Kapa Bophirima le tla fana ka ditshebeletso bakeng sa Lekgotla la Dinyewe tsa Malapa, dinyewe tsa badudi (ho kenyeletswa mabaka a Makgotla a Ditseko tse Nyane), Lekgotla la Ditlolo tsa Molao tsa Motabo, makgotla a lebatowa le makgotla a setereke.1.3. Mmuso o tsebahaditse maitshunyako a mangata ho tshehetsa diphofu tsa tlhekefetso. Palo e etsang 54 ya Ditsi tsa Tlhokomelo tsa Thuthuzela ho phatlalla le naha di sebetsa jwaloka ditsha tsa ntho tsohle bakeng sa ho fedisa tlhekefetso ya tlatsetso le nako ya ho phethela dinyewe tsa tlhekefetso ka motabo. 1.4. Kabinete e tshwela ka mathe ka matla mokgwa leha e le ofe wa tlhekefetso, ho kenyeletswa le tlhekefetso ka dipuo kgahlanong le basadi le bana. Mmuso o dula o itlametse ho ba ka pelepele ntweng ya ho fedisa GBV. MaAforika Borwa a kgothaletswa ho tlaleha dinyewe kaofela tse belaellwang e le tsa peto, tlhekefetso ka motabo kapa mofuta leha e le ofe wa dikgoka sepoleseng nomorong ya mahala ya 0800 428 428. Diketso tsa tlhekefetso ya bana di ka tlalehwa mohaleng wa mahala wa Childline ya Aforika Borwa   0800 055 555.2. Puseletso ya Mobu2.1. Ka CRLR Motlatsi wa Moporesidente, David Mabuza, jwaloka Modulasetulo wa Komiti e Kopanetsweng ya Matona ya Puseletso ya Mobu, mmoho le Letona la Ntshetsopele ya Dibaka tsa Mahae le Tlhabollo ya Mobu, Maite Nkoana-Mashabane, ka Moqebelo, wa la 16 Hlakubele 2019, ba tla etella pele moketjana wa Phano wa Boporesidente bakeng sa ditseko tse rerilweng le ho phethelwa tsa mobu Empangeni, KwaZulu-Natal.2.2. Tseko ya Mobu ya Badudi ba Ubizo e na le Dihekthare tse 2 548 tsa mobu mme e bopilwe ka malapa a 149 a ileng a hapelwa mobu ho ya ka nalane. Ho na le bakgolamolemo ba 894 ba puseletso ya mobu (30% ya bona ke basadi), bao e leng ditloholo tsa badudi ba motse ona ka kotloloho ba tla kgola molemo phanong ena. Boleng kaofela ba thepa ya moo ke R136 milione.3. Kgwedi ya Ditokelo tsa Botho3.1. Aforika Borwa e tla tshwara sehopotso sa Kgwedi ya Ditokelo tsa Botho tlasa mookotaba:  Selemo sa Dipuo tsa Lapeng: Re Hodisa le ho Tebisa Moetlo wa Ditokelo tsa Botho  ho tsepamisitswe maikutlo hodima dipuo tsa lapeng.3.2. Kabinete e kgothaletsa maAforika Borwa ho matlafatsa ditokelo tse bopelletsweng ho Molaotheo wa Riphabliki ya Aforika Borwa wa selemo sa 1996 le Bili ya Ditokelo, ka ho baballa le ho hodisa dipuo tsa lapeng. 3.3. Ketsahalo ena ya naha e tla ketekwa ka Labone la 21 Hlakubele 2019 Sharpeville ho la Gauteng moo dilemo tse 67 tse fetileng badudi ba neng ba kene boipelaetsong ba kgotso kgahlanong le melao ya bohanyapetsi ya dipasa mme ba qetella ba thuntswe ke sepolesa sa mmuso wa kgethollo. 3.4. Kgwedi ya Ditokelo tsa Botho hape e kenyeletsa Beke ya ho ba Kgahlanong le Semorabe ho tloha ka la 14 ho isa ka la 21 Hlakubele 2019, mme e tla boela e sebediswa ho hlakisa ditlamorao tse kotsi tsa semorabe ka hara setjhaba. D.  Melaetsa1. DithoholetsoKabinete e thoholetsa:1.1.  Bankakarolo bohle ba ileng ba ipapisa le mmuso mabapi le ho tiisa hore Aforika Borwa e tshware Mohope wa Lefatshe wa Netebolo wa selemo sa 2023, oo e tla beng e le wa pele mobung wa Aforika. Kabinete e ananela tshepo e bontshitsweng ke Fedreishene ya Matjhaba ya Netebolo (INF). Naha e ikemiseditse ho fana ka kamohelo e mofuthu ya Ubuntu ho dinaha tse 16 tse tla bapala dipapadi tse 60 nakong ya thonamente ena ya matsatsi a 10 Setsing sa Matjhaba sa Diboka ho la Motse Kapa. 1.2.  Mofumahadi Nomzamo Mbatha ya ileng a kgethwa jwaloka mohlodi wa Kgau ya Botle ba Kgosatsana ho Dikgau tsa Matjhaba tsa Basadi ba Matla Los Angeles, ho la Amerika. Mbatha o tla ananelwa bakeng sa ditalente tsa hae thelevisheneng jwaloka thatohatsi ya boraditaba le sebapadi, hammoho le ka mosebetsi wa hae le Mokgatlo wa Matjhaba a Kopaneng (UN).1.3. Monghadi Vincent Cosa bakeng sa sebete sa ho pholosa ngwana nakong ya dikgohola Johannesburg. 1.4. Mofumahadi Nosipho Mkhupheka bakeng sa ho hapa kgau ho Dikgau tsa Forbes tsa Mosadi wa Aforika Lekaleng la Ditshebeletso tsa Mmuso ka Labohlano, la 08 Hlakubele 2019. Mofumahadi Mkhupheka o hapile kgau bakeng sa boitelo ba hae ba ho sebeletsa batho ka seriti le kamora nako ya dihora tsa tshebetso mme o ananetswe bakeng sa ho sebeletsa batho ba Scottsburg ho la KwaZulu-Natal ka bokgabane.1.5. Moporofesara Mashudu Tshifularo le Moifo wa hae wa Yunivesithi ya Tshwane ya qadileng ditsamaiso tsa pele tsa bongaka ba ho etsa oporeishene ho sebediswa masapo a tsebe e mahareng ka kgatiso ya 3D, bakeng sa ho hlabolla tahlehelo ya kutlo. Sena se entswe Sepetlele sa Dithuto sa Steve Biko ho la Tshwane, ka la 13 Hlakubele 2019.2. MatshedisoKabinete e fetisetsa matshediso ho lelapa le metswalle ya:2.1. Letona la Kopanelo ya Puso le Merero ya Setso (COGTA) Ngaka Zweli Mkhize ya lahlehetsweng ke moholwane wa hae Monghadi Jabulani Gerald Mkhize ka Sontaha sa la 10 Hlakubele. O tla patwa ka la 16 Hlakubele lapeng habo Willowfountain Pietermaritzburg, KwaZulu-Natal.2.2. Monghadi Sibusiso Khwinana ya neng a bapala karolo ya Lefa filiming ya mona hae ya moraorao ya Matwetwe. Hape e ne e le setho sa mantlha se thehileng Mokgatlo o Ikemetseng wa Dibapadi tsa Kalaneng, eo morero wa yona e leng ho theha moloko wa dibapadi tse ikemetseng ka ho ba kgothaletsa ho nka boikarabelo ba mosebetsi wa bona le ho ananela bokgoni ba bona.2.3. Diphofu tsa ketsahalo e bohloko ya ho swahlamana ha sefofane sa Ethiopian Airlines se le tseleng e yang Nairobi ho la Kenya ho tswa Addis Ababa, Ethiopia, mme sa bolaya bapalami le moifo wa bathusi kaofela. 2.4. Bohle ba lahlehetsweng ke maphelo a bona dikgoholeng tsa moraorao dikarolong tse ding tsa Aforika Borwa hammoho le Malawi le Mozambique.E. DithonyoDithonyo kaofela di tla lokelwa ke ho netefatswa ha mangolo a thuto le tumello e amehang.1. Monghadi Mandla Reginald Sithole: Mohlanka e Moholo wa Ditjhelete ho Lefapha la Mesebetsi ya Setjhaba;2. Monghadi Enoch Godongwana le Mofumahadi Bongiwe Kunene: Batsamaisi ba e seng ba Phethahatso ho Banka ya Ntshetsopele ya Aforika e Borwa (DBSA) Botong ya Batsamaisi bakeng sa nako ya dilemo tse tharo ho tloha ka la 1 Mmesa 2019;3.    Ho thonngwa hape ha Mofumahadi Malijeng Theresa Ngqaleni le Mofumahadi Martie Jacoba Janse Van Ransburg: Batsamaisi bao e seng ba Phethahatso Botong ya DBSA bakeng sa dilemo tse tharo ho tloha ka la 01 Mmesa 2019;4.    Ditho ho Boto ya Metsi ya Bloem:a.    Monghadi Tefetso Bernard Phitsane (Modulasetulo);b.    Moatefokate Tshepiso Doreen Segoe-Backward (Motlatsi wa Modulasetulo);c.    Monghadi Zolani Mkiva;d.    Monghadi James Jonathan Price;e.    Mofumahadi Theda Ntikile Sandlana-Thebe;f.    Mofumahadi Dipitseng Maropeng Manamela; g.    Monghadi Luvuyo Xola Ntoyi;h.    Monghadi Louis Evelyn van Rheede van Oudtshoorn;i.    Monghadi TM Manyoni; lej.    Mofumahadi Mmathebe Annah Faith Moja. Dipotso: Mofumahadi Phumla Williams   Motsamaisi-Kakaretso ya Tshwereng Mokobobo (GCIS) Mohala: 083 501 0139"
Pehelo ya Kopano ya Kabinete e neng e tshwerwe 27 Hlakubele 2019,28 Mar 2019,https://www.gov.za/speeches/statement-cabinet-meeting-27-march-2019-28-mar-2019-0000,https://www.gov.za/st/speeches/statement-cabinet-meeting-27-march-2019-28-mar-2019-0000,"A. Dintlha tsa Hajwale 1. Matsete1.1 Kabinete e ananela mokgahlelo wa bobedi wa katoloso ya Lediboho la Kgwebisano la Sebaka se Ikgethang sa Moruo sa Dube (SEZ) KwaZulu-Natal. Matsete ana a R18 bilione a tlisa dihekthare tsa tlatsetso tse 45 tsa sebaka sa indaseteri ka hara SEZ. Se tla sebetsa jwaloka motheo wa ho hohela ho akanyetswang ho R20 bilione ha matsete nakong ya dilemo tse hlano tse tlang.1.2 Kabinete hape e ananela matsete a R72 milione a moetsi wa thepa ya elektroniki wa Tjhaena wa metjha ya tlhahiso ya dihatsetsi le dithelevishene tsa Hisense femeng ya yona e Atlantis ho la Kapa Bophirima, e hlahisitseng menyetla ya mesebetsi ya tlhahiso e 150. Masete ana a tlisa palo ya matsete a etsang R440 milione polanteng ena ya Hisense e Atlantis.2. Puseletso ya Mobu 2.1 Moporesidente Cyril Ramaphosa o fane ka puseletso ya mobu kgetlo la pele esale ho ditloholwana tsa badudi ba Griqua (badudi ba Ebenhaeser) Vredendal ho la Kapa Botjhabela. Phano ena e tswellisa Lenaneo la Tlhabollo ya Mobu la ho ntlafatsa badudi ba neng ba tinngwe menyetla pele.2.2 Kabinete e ananetse tshehetso kamora phano e fanweng ke Lefapha la Ntshetsopele ya Dibaka tsa Mahae le Tlhabollo ya Mobu ka diterekere tse fapafapaneng tse sebediswang ke dihwai tulong eo, tse tla netefatsa paballo le tshebediso ya mobu bakeng sa meloko ya jwale le e tlang.3. Tekolo ya Kotara ka Nngwe ya Lebotho la Basebetsi (QLFS)3.1 Kabinete a ananela ho lokollwa ha moraorao ha tlhahisoleseding ya kgiro bekeng ena ho tswa ho Lefapha la Dipalopalo la Aforika Borwa (StatsSA), tse tiisetsang kgolo ya palohohle ya kgiro selemong sa 2018. Tekolo ya Kgiro ya Kotara ka Nngwe, e leng e nngwe ya ditekolo tse hlophiswang ke StatsSA, e bontshitse hore kgiro lekaleng la semmuso e hotse ka 158 000 nakong ya dikgwedi tse 12 tsa selemo sa 2018. Dikgweding tse tharo tsa ho qetela tsa selemo sa 2018, kgiro e hotse ka 87 000. Tekolo ena ha e kenyeletse tlhahisoleseding ya temo le moruo oo e seng wa semmuso.3.2 Boemo bona bo amohelehang bo latela ho lokollwa ha kgwedi e fetileng ha Tekolo ya Kotara ka Nngwe ya Lebotho la Basebetsi (QLFS) e neng e pharalletse, e akaretsang makala kaofela a moruo, ka bobedi a mmuso le ao e seng a semmuso , mme hape bo bontshitse kgolo e ntle ya kgiro selemong sa 2018.3.3 Keketseho ena ya mesebetsi e bontsha hanyane ho eketseha ha tshepo ya batsetedi le ho phahama ha matsete a otlolohileng a dinaha tsa ka ntle moruong, e leng se supang katleho ya maiteko a Moporesidente a ho matlafatsa Aforika Borwa jwaloka sebaka sa matsete. Pitso ya Matsete ya Moporesidente e neng e tshwerwe ka Mphalane selemong se fetileng e hohetse maitlamo a R300 bilione. Dilemong tse nne tse tlang, mmuso o tla sebetsa le batsetedi, badudi ba lehae le mekgatlo ya basebetsi ho etsa hore matsete a ho itlanngweng ka ona a phethahale, le ho thusa ho hlahisa mesebetsi e eketsehileng le menyetla ya moruo.3.4 Esale ho tloha qalong ya tsamaiso ya hajwale, QLFS e bontsha hore palohohle ya kgiro e hotse ho fihlela ho 16,5 milione, moo ho hlahisitsweng mesebetsi e metjha e 1,5 milione nakong ya dilemo tse hlano.4. Tshenyo ya Lehodiotswana le bitswang Idai4.1 Kabinete e fetisetsa matshediso a yona ho malapa a diphofu tsa Lehodiotswana Idai le ammeng dikarolo tse ding tsa Mozambique, Malawi le Zimbabwe. Lehodiotswana le siile mohoula wa tshenyo, le siile makgolokgolo a batho ba se na matlo, le sentse dibaka tse ngata, le kgaotse marangrang a dikgokahanyo le ho etsa hore ditsela di se tsamayehe.4.2 Ka moya wa Ubuntu, Moporesidente Ramaphosa o arabetse boipiletso ba thuso ho tswa ho baahisane ba rona ka ho tjhaella monwana maitshunyako a fapafapaneng, ho kenyeletsa le bokgoni ba ho batla le ho pholosa batho.4.3 Kabinete e hlahisa kananelo ya yona ya mosebetsi o entsweng ke Lebotho la Naha la Tshireletso la Aforika Borwa (SANDF), Tshebeletso ya Sepolesa ya Aforika Borwa (SAPS) le Lefapha la Bophelo bo Botle. Dirwalankgwana tsa SANDF di thusitse ho pholosa batho ba neng ba tshwasitswe ke dikgohola mme le SAPS e ile ya jala dintja tse rupelletsweng le bahlokomedi ba tsona ka sepheo sa ho batla le ho pholosa. Kabinete hape e leboha mekgatlo eo e seng ya mmuso le Gift of the Givers bakeng sa ho fana ka thuso ya botho ya ho imolla batho koduweng ena.5. Eskom 5.1 Motlatsi wa Moporesidente David Mabuza o tlalehetse Kabinete ka dintshetsopele tse mabapi le Eskom le mathata a motlakase. Kgatelopele e ntle e se e entswe mabapi le ho fumana mashala le disele, mme le boteng ba metsi disiung tsa ho pompa metsi dipolanteng tse fehlang motlakase ka metsi.5.2 Phanele ya Tjhebobotjha ya Setekginiki e thontsweng ke Letona la Dikgwebo tsa Mmuso Pravin Gordhan le Boto ya Eskom ka la 4 Hlakubele 2019, di tla qetella mosebetsi o mong wa tsona ho ella maqalong a beke e tlang mme ba tla ba le sephetho sa sethathong ho tswa ho tekolo ya bona ya diteishene tsa Eskom. Sena se tla thusa Eskom le mmuso ho kenya tshebetsong lenaneo le nang le sekgahla la ho lokisa dipolante tsa motlakase, e leng se tla thusa ho tlisa botsitso phehlong ya motlakase bakeng sa dibeke le dikgwedi tse mmalwa tse tlang.5.3 Kabinete hape e ile ya shebana le maemo a ditjhelete a Eskom. Mekgwa e meng e ntse e sekasekwa mabapi le ho tshehetsa setheo sena sa motlakase. Phehlo ya motlakase esale e tsitsitse bekeng ena ka kgonahalo e tlase ya ho kgaolwa ha phepelo. Leha ho le jwalo, ho ntse ho na le palo e hodimo ya ho tingwa ho sa rerwang ho bakang maemo a tshitiso tsamaisong ka kakaretso.5.4 Kabinete e thoholeditse botsamaisi ba Eskom le basebeletsi ka maiteko a bona a ho fana ka phepelo e tsitsitseng, e tswellang le e tshepahalang ya eneji moruong wa rona le ho baahi ba rona tlasa maemo a boima a tshebetso.5.5 Kabinete e tobokeditse hore maAforika Borwa kaofela a lokela ho sebetsa mmoho le ho tla ka mehopolo e metjha   hammoho le ditlwaelo tsa ho baballa motlakase tse neng di sebediswa mehleng   ho fokotsa tshebediso ya motlakase. Tsena di kenyeletsa ho tima dikisara, dipompo tsa matangwana a ho sesa le mabone a sa sebedisweng. Kgatelopele e nngwe ka Eskom le phehlo ya motlakase, jwaloka ha ho tshwauwe ke Letona la Dikgwebo tsa Mmuso, e tla fanwa nakong ya beke e tlang.6. Ho hlokahala ha Kgosatsana Irene Thandekile Buthelezi6.1 Kabinete e fetisetsa matshediso a tswang botebong ba pelo ho lelapa le metswalle ya Kgosatsana Irene Thandekile Buthelezi, mofumahadi wa Kgosana Mangosuthu Buthelezi. Kgosatsana o ne a nyetswe ke moetapele wa Inkatha Freedom Party Kgosana Buthelezi ka dilemo tse 67.6.2 Kgosatsana esale e le tshiya le motshehetsi wa Kgosana Buthelezi nakong ya dilemo tseo esale e le radipolotiki ka hara Aforika Borwa. Kgosatsana Irene o siya bana ba bona, Kgosana Ntuthukoyezwe Zuzifa, Kgosatsana Phumzile Nokuphiwa le Kgosatsana Sibuyiselwe Angela, le ditloholo.7. Sekema sa Naha sa Dithuso tsa Ditjhelete tsa Baithuti (NSFAS)7.1 Letona la Thuto le Thupello e Phahameng Naledi Pandor le tsebisitse kabo ya tjhelete ya tlatsetso ya R967 milione ho NSFAS. Tjhelete ena e tla ba ya ho lefella sekoloto se saletseng morao sa diyunivesithi sa barutwana ba thuswang ke NSFAS ba 52 514 ba ntseng ba tswella ka dithuto. Kabo ena ha e kenyeletse baithuti ba seng ba thuswa ho ya ka sekepele se lekotsweng botjha sa lekeno le kopanetsweng la batswadi.7.2 Kabinete e tshehetsa maiteko kaofela a entsweng mabapi le phumantsho ya thuto haholoholo ho baithuti ba tswang malapeng a futsanehileng. E tla tswela pele ho tshehetsa mosebetsi o reretsweng ho ngotla sekgeo sa ho se lekalekane ka hara setjhaba sa bo rona. Kabinete e ipiletsa ho baithuti ho tswella ho sebetsa le lefapha bakeng sa ho fumana ditharollo tsa dintlha tseo ba ntseng ba tobana le tsona.8. Lekgotla la Kgaso la Aforika Borwa (SABC)8.1 Kabinete e ananetse le ho amohela mosebetsi o etswang bakeng sa ho thusa SABC ho bokeletsa R3,2 bilione jwaloka thuso ya nakwana ho tswa dibankeng tsa kgwebo. Sena se tla netefatsa hore kgaso e tla kgona ho kgotsofatsa ditlhoko tsa yona tsa matlole pakeng tsa hona jwale le Loetse 2019.8.2 Kabinete e dula e itlametse ho tshehetsa SABC mme sena se latela tsebiso ya pejana ya Letona la Ditjhelete Tito Mboweni Puong ya hae ya Ditekanyetso ka Hlakola 2019 bakeng sa ho tshehetsa dikhamphani tsa mmuso (di-SOC) tse mathateng a ditjhelete, ho kenyeletswa SABC, ho fumana matlole ao hajwale a abilweng ho tswa sesiung sa tshohanyetso.9. Pitso ya Bonngwe ya Dinaha tsa Ntshetsopele ya Aforika e Borwa (SADC) 9.1 Kabinete e thabetse hore Aforika Borwa e tshwere ka katleho Pitso ya Bonngwe ba SADC le Riphabliki ya Demokerasi ya maArab a Sahrawi pejana kgweding ena.9.2 Sahara Bophirima ke yona feela naha ya Aforika e ntseng e le tlasa puso ya bokoloniale. Pitso ya Bonngwe ba SADC le Sahara Bophirima e reretswe, hara tse ding, ho thathiselletsa tokelo ya batho ba Sahara Bophirima ya ho ipusa. Sena se tsamaelana le dipehelo tsa Tjhata ya Mokgatlo wa Matjhaba a Kopaneng (UN) hammoho le Mokgatlo wa Kopano ya Aforika (OAU) wa mehleng oo ha jwale o tsebahalang ka Kopano ya Aforika (AU).B. Diqeto tsa Kabinete10. Mokomishenara e Motjha wa Tshebeletso ya Lekgetho ya Aforika Borwa (SARS)10.1 Kabinete e ananela thonyo ya Monghadi Edward Christian Kieswetter jwaloka Mokomishenara e motjha wa SARS ho tloha ka la 1 Motsheanong 2019.10.2 Monghadi Kieswetter o fumane lengolo la Honours la Saense ya Thuto ka selemo sa 1988, la Master of Science Education ka selemo sa 1996 le la Master of Business Administration ka selemo sa 2001, hara a mang. O tla SARS ka leruo la boiphihlelo ba botsamaisi boo a bo fumaneng ho tswa ka bobedi makaleng a poraefete le a mmuso. Ho phethelwa ha thonyo ya hae ho fana ka matla ho dikgothaletso tse entsweng ke Khomishene ya Dipatlisiso ya Tsamaiso ya Lekgetho le Taolo ke SARS, tlasa bodulasetulo ba Moahlodi Robert Nugent ya behileng meja fatshe.11. Khomishene ya Dipatlisiso ya Tsamaiso ya Lekgetho le Taolo ya SARS (Tlaleho ya Nugent)11.1 Kabinete e tsebisitswe ka sephetho sa mosebetsi wa Khomishene ya Dipatlisiso ya Tsamaiso ya Lekgetho le Taolo ya SARS. Moporesidente Ramaphosa o thontse khomishene ena ka la 24 Motsheanong 2018 bakeng sa, hara tse ding, ho tlisa botsitso ka hara SARS, ho kgutlisa seriti le ho matlafatsa bokgoni ba yona ba ho fihlella merero ya yona ya lekeno. Tlaleho ya yona ya nakwana e fanwe ka la 27 Loetse 2018 mme tlaleho ya ho qetela ka la 11 Tshitwe 2018.11.2 Kabinete e ananetse sephetho sa khomishene sa hore boholo ba mathata a SARS a bakilwe ke  ho hloleha ho matla ha taolo le boitshwaro  tlasa Mokomishenara wa mehleng. Khomishene e entse dikgothaletso tse tobileng ditokiso tse 27 ho lokisa diqeto tse kotsi, tse akaretsang lethathama la dintlha tse kenyeletsang ditheko, moralo wa mokgatlo le ho matlafatsa boetapele ba mokgatlo. E nngwe ya dikgothaletso tse ka sehloohong e bile thonyo e potlakileng ya Mokomishenara wa SARS.11.3 Kabinete e hlahisa tshehetso ya yona e pharalletseng ya dikgothaletso tse entsweng ke Khomishene mme Letona la Ditjhelete le tla okamela ho kenngwa tshebetsong ha dikgothaletso tsa yona, ho kenyeletsa ho etella pele motjha wa ditherisano wa ho fetola Molao wa SARS ho ntlafatsa taolo le boikarabelo, le kgonahalo ya ho sebedisa Mohlahlobi Kakaretso ho e na le ho sebedisa Boto.11.4 Kabinete e fetisetsa diteboho tsa yona ho Moahlodi Nugent, ditho tsa phanele le moifo wa tshehetso wa Khomishene, bakeng sa tlaleho ya boleng bo phahameng, le lebelo le bokgabane boo e hlahisitsweng ka bona. Tlaleho eo e se e fumaneha bakeng sa setjhaba ho tloha esale e lokollwa, mme e a fumaneha websaeteng ya kantoro ya Moporesidente: www.thepresidency.gov.za12. Tekolo ya Moralo wa Naha o ka Sehloohong wa Dithethefatsi (NDMP) wa 2013-201812.1 Kabinete e tjhaelletse monwana tekolo ya tlaleho ya NDMP 2013-2018 e le sesupo sa boitlamo bo tswellang ba mmuso ba ho lwantsha tshebediso le ditlamorao tsa dithethefatsi ka hara metse le naheng ho pota.12.2 Tekolo ena e bolela hore leha NDMP e fana ka moralo wa tataiso bakeng sa lekala, ho kenngwa tshebetsong ha yona ho fokodisitswe ke ho hokahanngwa ho fokolang ha mawa a mafapha a fapafapaneng a amehang.12.3 E sisinya maitshunyako a mangata a kang ho momahanya mawa a mafapha le ho boela e kgothaletsa setheo se ikemetseng se thusang ka matlole ho sebetsana le tshebediso e mpe ya dithethefatsi le thibelo metseng ya rona, ka ho qolleha hara batjha.12.4 Kabinete e ananela diphephetso tse tobaneng le metse ya rona mabapi le bokgoba ba dithethefatsi. Dikgothaletso tse entsweng ke tekolo ena di tla etsa ho hongata ka ho sebetsana le taba ena ka botlalo. Kabinete hape e tjhaelletse monwana ho thehwa ha Lekgotla la Twantsho ya Dithethefatsi, le bopilweng ka ho tshwana le Lekgotla la Naha la Aforika Borwa la AIDS, ho kganna ntwa kgahlanong le bokgoba ba dithethefatsi. Moralo o ka sehloohong jwale o tla fetisetswa ho Moralo o ka Sehloohong wa Twantsho ya Dithethefatsi.13. Moralo wa Morero wa ho Arabela ho tsa Bong, Ditekanyetso, Tekolo ya Bodisa le Tlhahlobo13.1 Kabinete e tjhaelletse monwana Moralo wa Morero wa ho Arabela ho tsa Bong, Ditekanyetso, Tekolo ya Bodisa le Tlhahlobo. Moralo ona o beha ho sebetsana le tsa bong bohareng ba leano la setjhaba ka ho tla ka lewa le ho kenngwa tshebetsong moralo o teng mabapi le ho arabela ho tsa bong le ho kenngwa tshebetsong mokgwa wa moralo, ditekanyetso, bodisa, ditekolo le ditlhahlobo.13.2  Thomo ya molaotheo ya ho fedisa kgethollo ka bong, le ho ananela ditokelo tsa basadi le banana, ho batla ho fetolwa ha menahano ho matla le ho kgabane ho phatlalla le mafapha kaofela a puso.14. Ditlaleho tsa tekolo 14.1 Kabinete hape e tjhaelletse monwana ditlaleho tsa tekolo tse ding tse sehlopha tse neng di hlophisitswe ka tshebediso ya Lefapha la Merero, Bodisa le Tlhatlhobo ya Tshebetso (DPME) ho kenyeletswa tse latelang:Tekolo ya moralo wa Meralo ya Mawa le Meralo ya Tshebetso ya Selemo ka seng (FSAPP) e leng o shebang haeba FSAPP e sebeditse hantle mabapi le ho tataisa mafapha phanong ya ona ya ditshebeletso, haholoholo ho arabela ho diphetho tse ka sehloohong tsa mmuso, le tabeng ya ho jarisa mafapha boikarabelo ka tshebetso ya ona. Tjhebobotjha e tiisetsa ho nepahala ha katamelo, leha e ka supa hore moralo ona o na le dikgaello tse itseng le hore katamelo ena ha e a momahanngwa ka ho phethahala, ha e tsamaelane le ho tsitsa mabapi le maano le melao kaofela e amehang. Tlaleho ena e sisinya maitshunyako a mangata bakeng sa ho matlafatsa katamelo ena.Tekolo ya ho rala Moralo wa Leano la Dikoletjhe tsa Badudi, o shebaneng le ho ralwa ha moralo wa leano bakeng sa ho sebetsana le ho hlokeha ha thuto le menyetla ya thupello bakeng sa batho ba baholo le batjha ba qetileng materiki le ho hloleha ha yona ho mekamekana le ditlhoko tsa batho ba baholo le tsa batjha ho fihlella mmaraka wa mesebetsi le maitsebelo a ho iphedisa. Tlaleho ya tekolo e hlakisa ho ba siyo ha mehlodi e nepahetseng ho thusa hore lenaneo lena le fumane diphetho tse lebeletsweng.Tekolo ya Ditsiane tsa Dikgwebo tsa Mmuso, e fanang ka tlhahlobo ya kamoo tsamaiso ka kakaretso e sebetsang bakeng sa ho tshehetsa dikgwebo le ho tswela setjhaba molemo. Mmuso o sebedisa ditsiane tse phatlalletseng bakeng sa ho kgothaletsa difeme ho nka mehato kapa ho tsetela mesebetsing e itseng kapa ho nyehela ho diphetho tse itseng tsa kahisano le tsa moruo. Tlaleho e hlwaya ho palamana le nyalano ditsianeng tse fapafapaneng tsa kgwebo. E kgothaletsa hara tse ding ho thehwa ha komiti e Kopanetsweng ya Mmuso ya Momahanyo ya Ditsiane.Tekolo ya Lewa le Kopanetsweng la Kgodiso ya Boetapele ba Dikgwebo le Dikgwebo tse Nyane, e hlahlobang bokgabane ba ho kenngwa tshebetsong ha lewa lena, le ileng la tjhaellwa monwana ka selemo sa 2005 ho tsepamisa maikutlo hodima dibaka tse hlokolosi tse kang ho hlahiswa ha mesebetsi, tekatekano le phihlello ya dimmaraka. Dikgwebo tsena di bapala karolo e hlokolosi mabapi le ho hlahisa mesebetsi, ntjhafatso le kgolo. Moralo wa ntlafatso o sisintsweng o kenyeletsa ntlafatso, momahanyo le boitokiso ho phatlalla le mafapha kaofela a mmuso le ho matlafatsa taolo ya ditheo le bodisa.14.2 Ditlhahlobo di reretswe ho matlafatsa Tshebeletso ya Mmuso le taolo ya mmuso. Ditlhahlobo di ne di tshepetswe bafani ba ditshebeletso ba ikemetseng mme di tla manehuwa websaeteng ya DPME: www.dpme.gov.za.15. Mokgwa wa naha wa kgokahano bakeng sa UN, AU le SADC15.1 Ho ipapisitswe le Morero wa Ntshetsopele ya Naha (NDP), o reretsweng ho hodisa ntshetsopele ya moshwelella ka ho sebetsana le diphephetso tsa lebatowa, tsa kontinente le tsa lefatshe, Kabinete e tjhaelletse monwana ho thehwa ha mokgwa wa naha wa kgokahano bakeng sa ho momahanya mananeo a ntshetsopele ya moshwelella ya UN, AU le SADC.15.2 Mokgwa ona wa kgokahano o sebetsa jwaloka motjha wa mafapha a mangata le bankakarolo ba bangata bakeng sa ho thusa ka ditherisano le momahanyo ka hare le ka ntle ho mmuso mabapi le maitlamo a Aforika Borwa a ntshetsopele ya moshwelella ya matjhaba.15.3 Sena se tla okamelwa ke Komiti e Kopanetsweng ya Matona (IMC), e kgannwa ho tloha bohareng ke mmuso, o tla netefatsa hore mananeo a ntshetsopele (Lenaneo la Ntshetsopele ya Moshwelella la UN 2030, Lenaneo la 2063 la AU le Moralo wa Lewa la Ntshetsopele la Lebatowa la SADC) a bontshitswe ka botlalo meralong ya naha, mme a tla fana ka tataiso e akaretsang mabapi le ho fihlella ditlhokeho tsa bodisa le tsa ho tlaleha.16. IMC mabapi le Diphethoho ho tsa Thekenoloji (4IR)16.1 Ho latela tsebiso ya Moporesidente Ramaphosa nakong ya Puo ya Boemo ba Naha ya selemo sa 2019, Kabinete e tjhaelletse monwana ho thehwa ha IMC e mabapi le merero ya 4IR.16.2 Khomishene e tla eletsa ka mawa le maano a ho arabela ho dintshetsopele tse ntjha tse tlang tsa thekenoloji tse tliswang ke tshebediso ya ho sebedisa dintho tsa dijithale le tse tliswang ke 4IR. Boikarabelo bo boholo ba IMC ke ho hokahanya le ho kenya tshebetsong maitshunyako a 4IR, ho kenyeletswa ho phethelwa ha mosebetsi wa Khomishene ya Boporesidente e mabapi le 4IR.17. Qetello ya Sehla17.1 Jwaloka ha Kabinete e phethela lenaneo la yona la tsamaiso ya bohlano, e lebohile balekane ba yona ba kahisano le baahi. E ipileditse ho maAforika ho dula a tiile mabapi le ho aha naha e tswetseng pele.17.2 Kabinete e fetiseditse kananelo ya yona ho Palamente le ba Makgotla a Dinyewe bakeng sa ho baballa makgabane a molaotheo le ho jarisa ba Phethahatso boikarabelo molemong wa bophelo bo betere bakeng sa baahi.17.3 E boetse e fetiseditse kananelo ya yona ho balekane ba Aforika Borwa ho SADC; AU; Brazil, Russia, India, Tjhaena le Aforika Borwa (BRICS); Sehlopha sa 20 (G20), UN le ditheo tse ding, bakeng sa ho tshehetsa Aforika Borwa hore e ntlafatse maemo ka hara naha, le ho sebetsa le yona mabapi le ho tsitlallela Aforika Borwa e betere, Aforika e betere le lefatshe le betere.17.4 Kabinete e lebisitse hlompho ho ditho tsa Naha tsa Phethahatso tse hlokahetseng nakong ya tsamaiso ena ya bohlano, Matona Collins Chabane le Edna Molewa, hammoho le baetapele ba bang mafapheng a mang a mmuso ba sebeleditseng naha ka bokgabane le ho ntshetsapele ditabatabelo tsa Aforika Borwa lapeng le lefatsheng ka bophara.C. Diketsahalo tse tlang18. Dikgoka tsa Bong (GBV) le Dipolao tsa Basadi18.1 Mokolokotwane o mong wa ntwa kgahlanong le GBV o tla phethahala ka Labone, 28 Hlakubele 2019, ka ho bulwa ha Lekgotla la Dinyewe la Maseterata la Booysens Johannesburg. Lekgotla lena la Dinyewe la maemo a hodimo la Booysens le fana ka letoto la ditshebeletso mme le na le thepa e lekaneng ya ho tshehetsa diphofu tsa GBV le dipolao tsa basadi.18.2 Ho bulwa ha lekgotla lena ho tla boela ho etsa hore re bone Moporesidente Ramaphosa, hammoho le mekgatlo e fapafapaneng ya setjhaba, a tshwara ho thakgolwa ha Tsebahatso ya GBV le Dipolao tsa Basadi e tla qala ho itlamella tabeng ya ho kenngwa tshebetsong ha diqeto tsa Seboka sa Naha sa GBV le Dipolao tsa Basadi se neng se tshwerwe ka Pudungwana 2018.18.3 Makgotla a latelang a Dinyewe tsa Ditlolo tsa Molao tsa Motabo a tla fanwa nakong ya dikgwedi tse tharo tse tlang:Lekgotla la Dinyewe la Maseterata wa Plettenberg Bay ho la Kapa Bophirima le tla ba le diphaposi tse robong tsa kgotla, moo e nngwe e tla ba ya Lekgotla la Ditlolo tsa Molao tsa Motabo.Makgotla a Dinyewe a Dimbaza le Bitji a tla thakgolwa Kapa Botjhabela.Lekgotla le Phahameng la Dinyewe la Mpumalanga Mbombela le Lekgotla la Dinyewe la kgale la Maseterata wa Middleburg, tseo di seng di ntjhafaditswe ka ho sebedisa batshwaruwa le tla sebetsa e le Lekgotla le Phahameng.18.4 Qetellong ya mosebetsi wa tsamaiso ena ya bohlano, makgotla a matjha a 59 a tla be a se a ahilwe esale ho tloha ka selemo sa 1994, e leng se fetang palo eo mmuso o neng o e behile ya ho aha bonyane makgotla a mabedi ka selemo.19. Motsamao wa Bobedi wa Selemo ka seng wa Batjha o Lebisitseng ho Menyetla ya Moruo19.1 Lefapha la Dikgokahanyo, Meralo ya Dikgokahanyo le Ditshebeletso tsa Poso   ka tshebedisano le mafapha a mang a mmuso, di-SOC le bankakarolo ba bang   le tla hlophisa Motsamao wa Bobedi wa Selemo ka seng wa Batjha o Lebisitseng ho Menyetla ya Moruo ka la 13 Mmesa 2019 Masepaleng wa Lehae wa Ntabankulu, Seterekeng sa Alfred Nzo ho la Kapa Botjhabela.19.2 Motsamao ona wa tokoloho wa batjha, wa ho hopola dilemo tse 25 tsa tokoloho, o reretswe ho hlahisetsa batjha, batho ba sa sebetseng le baetapele ba dikgwebo lethathama la menyetla ya dithuto, makala a mesebetsi le ya dikgwebo e teng ka bobedi makaleng a mmuso le a poraefete.20. Dikgetho tse Akaretsang tsa Naha tsa 2019.21.1 Jwaloka ha naha e atamela dikgetho tsa demokerasi tsa botshelela, Kabinete e ipiletsa ho bakgethi ba tshwanelehang ho sebedisa tokelo ya bona ya molaotheo ya ho ya vouta ka la 8 Motsheanong. Bonkakarolo ba bakgethi bo bohlokwa demokerasing e sebetsang ka bokgabane mme ka dikgetho tse bang teng kgafetsa, baahi ba ka kgetha baemedi ba bona le ho etsa hore ba ba jarise boikarabello.21.2 Kabinete e ipiletsa ho Khomishene e Ikemetseng ya Dikgetho (IEC), baemedi ba setjhaba le setjhaba hore ka Letsatsi la Dikgetho ba itshware ka mokgwa o tla netefatsa dikgetho tse lokilohileng le ho hloka leeme. Makala a rona a qobello ya molao a tla sebetsa ka matla kgahlanong le mang le mang ya tla fumanwa a tshosetsa, a hlohlelletsa kapa a tsitlallela diketso tsa dikgoka.C. Melatsa21. MatshedisoKabinete e fetiseditse matshediso a yona ho:21.1 lelapa le metswalle ya Modulasetulo wa mokga wa African National Congress Palamenteng, Monghadi Jackson Mthembu, eo moradi wa hae Khwezi a hlokahetseng, a le dilemo di 25.21.2 mmuso le batho ba New Zealand ba lahlehetsweng ke baratuwa nakong ya tlhaselo ya baferekanyi Christ Church.21.3 mmuso le batho ba Rephabliki ya Indonesia ka lebaka la dikgohola. Aforika Borwa le Indonesia ke tsona feela dinaha tsa Aforika le Asia Borwa-Botjhabela ka ho latelana tseo e leng ditho tsa G20, dinaha ka bobedi di kopanetse bodulasetulo ba Lewa le Letjha la Bomphato ba Aforika-Asia.22. DithoholetsoKabinete e thoholetsa:22.1 Moporofesara Ncoza Dlova, ngaka ya letlalo e tsebahalang matjhabeng ya Yunivesithi ya KwaZulu-Natal, e thusitseng ho sibolla jine e ntjha eo e leng yona sesosa se seholo sa tahlehelo ya moshwelella ya moriri hara basadi ba maAforika. Lerato la Moporofesara Dlova la thuto le lebisitse tlhophisong ya buka ya lehae ya maemo a tshwanang a letlalo e reretsweng baithuti ba bongaka kaofela ka hara naha, hammoho le diphamfolete tsa thuto le thepa ya vidiyo e rutang bakudi ka maemo a letlalo la bona.22.2 Sehlopha sa naha sa bolo ya maoto, Bafana Bafana, ka ho phunyeletsa bakeng sa Mohope wa Dinaha tsa Aforika wa selemo sa 2019. Sehlopha se kenella ho dihlopha tse ding tse nne tsa Aforika Borwa   Banyana Banyana; sa kirikete; sa rakbi le sa Amajita, tse phunyeleditseng dipapading tsa tsona ka ho latelana. Kabinete hape e ipiletsa ho maAforika Borwa ho tshehetsa sehlopha sa naha thonamenteng e tlang. Hape e thoholetsa tshehetso e fanweng ke (UN) mabapi le nyewe ya Caster Semenya ya Mokgatlo wa Matjhaba wa Federeishene ya Diatleletiki.E. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.1. Ngaka Fiona Tregenna   O thontswe hape jwaloka setho sa nakwana sa Lekgotla la Ditlhodisano.2. Monghadi Cecil Khosa   Mohlanka e Moholo wa Phethahatso (CEO) wa Bolaodi ba Aforika Borwa ba Ditaemane le Mahakwe.3. Monghadi Themba Cyril Dlamini jwaloka CEO ya Bolaodi ba Lekala la Thuto le Thupello ya Boipaballo le Polokeho.4. Monghadi Mduduzi Eric Zakwe jwaloka CEO ya Bolaodi ba Lekala la Thuto le Thupello la Dithekenoloji tsa Tlhahisoleseding le Dikgokahanyo.5. Ditho tseo e seng tsa phethahatso ho Boto ya Lekala la Ntshetsopele ya Dikgwebo tse Nyane bakeng sa dilemo tse tharo:5.1 Monghadi Mbulelo Sogoni (Eo e ka bang Modulasetulo);5.2 Mofumahadi Suzan Nyakale;5.3 Mofumahadi Matshediso Ndlovu;5.4 Mofumahadi Nomsa Kana;5.5 Moatefokate Derick Block;5.6 Monghadi Jim Matsho;5.7 Mofumahadi Beatrice Nkambule (Princess Tsakani);5.8 Monghadi Charl de Kock;5.9 Moatefokate Mthokozisi Xulu; le5.10 Monghadi Mduduzi Sibeko.6. Mofumahadi Thutukile Skweyiya jwaloka Modulasetulo wa Koporasi ya Mahlaahlela ya Aforika Borwa (Armscor) ho fihlela ka la 30 Mmesa 2020.7. Monghadi Malusi Stanley Motimele jwaloka setho seo e seng sa phethahatso sa Boto le Motlatsi wa Modulasetulo wa Armscor bakeng sa dilemo tse tharo.8. Monghadi Sipho Abednego Mosai   CEO ya Rand Water bakeng sa dilemo tse hlano.9. Boto ya Lekala la Bolaodi ba Metsi ba Inkomati-Usuthu:9.1 Mofumahadi Tokozani Patience Nyakane-Maluka (Modulasetulo);9.2 Monghadi Mandlakayise Sam Mthembu (Motlatsi wa Modulasetulo);9.3 Mofumahadi Shivon Desiree Wiggins;9.4 Moatefokate Muzikayise Bernard Shabangu;9.5 Ngaka Thavamoney M Kelly;9.6 Mofumahadi Lungile Linda Carol Zulu;9.7 Mofumahadi Lungile Miranda Sikhakhane;9.8 Monghadi Mashudu Gangazhe; le9.9 Monghadi Pillay Absalom Tshabangu.Dipotso: Mofumahadi Phumla WilliamsMohala: 083 501 0139"
 Pehelo ya Kopano ya Kabinete ya la 26 Phupjane 2019,27 Jun 2019,https://www.gov.za/speeches/statement-cabinet-meeting-26-june-2019-27-jun-2019-0000,https://www.gov.za/st/speeches/pehelo-ya-kopano-ya-kabinete-ya-la-26-phupjane-2019-27-jun-2019-0000,"Kabinete e kopane ka Laboraro, 26 Phupjane 2019 Tuynhuys, Motse Kapa.A. Dintlha tsa Maemo a renang jwale1. Puo ya Boemo ba Naha (SoNA)1.1. SoNA ya pele ya Moporesidente Cyril Ramaphosa botsamaising ba botshelela ba demokerasi bekeng e fetileng, e kgothaditse ya ba ya tsosa maAforika Borwa oohle molota hore a sebeletse bokamoso ba bohle, ebile e le bo atlehileng. SoNA ya 2019 e betla tsela ya ho kenngwa tshebetsong ha thomo ya bakgethi eo mokga o busang o e fumaneng ho batho ba habo rona.1.2. Sena se bontsha hore ha re sebetsa mmoho, re tla ntlafatsa maphelo a maAforika Borwa re be re hodise moruo wa naha ya rona, ka ho rarolla mathata a tswelang pele a leqeme la mesebetsi, bofuma le ho se lekanelekane. Kgoeletso ya Moporesidente Ramaphosa ya momahano e ntjha ya setjhaba e hloka hore maAforika Borwa oohle a kenye letsoho, a sebedisane mmoho ho hlola diqholotso tsa rona le ho beha naha ya rona motjheng wa kgolo e ntle.1.3. Sena se akga ho atolosa  lekala la diindaseteri, ho matlafatsa diindaseteri tsa merafo, ho tshehetsa lekala la temo, ho ntlafatsa boqhetseke ba mantlha ba batjha ba rona, le ho nolofaletsa bahahlaudi hore ba etele naha ena. Re le maAforika Borwa, re tlameha ho tswela pele ho kgothatsa le ho tshehetsa diindaseteri tsa kwano lapeng re be re reke le dihlahiswa tsa lehae.1.4. Mosebetsi o boima oo mmuso o tla o etsa o tsepamisitswe dintlheng tse supileng tse ka sehloohong tseo o tla di ntshetsa pele nakong ya dilemo tse hlano  tse tlang, o be o matlafatse Morero wa Ntshetsopele ya Naha (NDP) le  tjhesehelo ya rona ya ho fihlella Tjhebelopele ya 2030.1.5. Ngangisano ya SoNA e hlakisitse bohlokwa ba hore re lokisa moruo re be re lokise disebediswa tsa mmuso wa rona, ha ho kenngwa tshebetsong thomo ya bakgethi. Sena se tla re tataisetsa hore re ilo fihlella ho Aforika Borwa eo re e batlang, ebile e le Aforika Borwa ya ditabatabelo tsa rona jwaloka ha di fuperwe ke Tjhebelopele ya 2030 ya NDP.1.6. Kabinete e etsa kgoeletso ho balekane bohle ba yona kahisanong, dikgwebong, ho tsa mesebetsi, mekgatlong ya setjhaba le mapatlelong a dipolotiki, ho matlafatsa matsapa a bona a kopanetsweng a ho etsa naha ya rona hore e be sebaka se betere sa bohle, ba be ba abelane ka boikarabelo ba ho potlakisa motjha wa kgolo wa naha ena.1.7. Ka lehlakoreng la rona re le mmuso, re tla tiisa meqheleba ho menahane jwaloka ha re laetswe ke Moporesidente ho tlosa ditshita tse tseleng ya kgolo ya moruo wa rona, re be re ahe bokgoni ba ditheo tsa naha ya rona hore di tsebe ho fana ka ditshebeletso bathong ba habo rona. Ka Phupu, matona a fapaneng a tla teka dipolelo tsa ona tsa Divoutu tsa Ditekanyetso tsa Ditjhelete, moo merero e tshwarehang e tla apolwa haholwanyane e le ho fihlella tjhebelopele eo Moporesidente a e teketseng setjhaba.   2. Kgwedi ya Batjha2.1. Kgwedi ya Batjha ya Phupjane, ke sehopotso sa sebele sa seabo seo batjha ba rona ba ileng ba se nka ha ba ne ba theha maemo a ileng a lebisa tokolohong ya rona. SoNA ya Moporesidente e beha kgodiso ya moruo le tlhahiso ya mesebetsi ya batjha ba rona bohareng ba mosebetsi wa botsamaisi bona ba Botshelela. Moporesidente o ile a bontshana  le makala a mangatanyana a batjha pele ho SoNA ya hae, ho akga le  ba qhwadileng, batjha ba dikgwebong, ba tikolohong ya bonono le ba ditheong tsa thuto e phahameng, mme ditlhophiso tsena di entswe ke Lekgotla la Naha la Ntshetsopele ya Batjha (NYDA) tlasa mookotaba o reng:  Dilemo tse 25 tsa demokrasi   ho keteka boitseki ba batjha . Puisano ena ya Maikutlo ya Batjha le Moporesidente, e thasiseleditse taba ya mathata le diqholotso tse tswelang pele tseo batjha ba tobaneng le tsona, tse hlokang hore mmuso wa rona o kene dipakeng ka potlako.2.2. Ntlheng ena, re batla ho tiisa hore mananeo a fapaneng a mmuso, ho akga le kgato ya Lefapha la Thuto ya Motheo ya Lenaneo la Monyetla wa Bobedi, Tshebeletso ya Batjha ya Naha le Tshebeletso ya Kgiro ya Batjha, hore a thuse haholo ho lokisetseng batjha ba rona setshwantsho sa tikoloho ya mesebetsing.2.3. Leha ho le jwalo, re le naha re tshwanela ho menahanya matsapa a rona a ho thea mesebetsi ena e hlokehang haholo bakeng sa batjha ba rona. Hore re kgone ho etsa jwalo, ho bohlokwa haholo ho rona hore re hotetse tlhase ya kgolo ya moruo wa rona jwaloka ha Moporesidente a laetse. Re a tseba hore  ho  keke ha eba bobebe, re a tseba hore ha ho ditharollo tse ka fetolang maemo a moruo ka potlako, empa re a tseba le hore ho tlameha hore ho sebetswe ka thatanyana molemong wa naha ya rona hammoho le batjha ba rona.2.4. Kabinete e etsa kgoeletso makaleng oohle hore a nke malebela ho Moporesidente a be a bontshane le batjha ka mekgwa ya tshebedisano mmoho, hore ho fumanwe ditharollo tse tshwarehang tsa diqholotso tseo ba tobanang le tsona. Le rona re tla etsa seabo sa rona ho ntlafatseng tshebetso ya moruo le ho thea mesebetsi bakeng sa batjha ba rona.3. Tlhophobotjha ya mmuso3.1. MaAforika Borwa a file botsamaisi bona ba botshelela thomo e totobetseng ya ho potlakisa kgolo ya moruo o kenyeletsang bohle, ho sebetsa ka potlako e kgolo twantshong ya bofuma, ntlafatsong ya ditshebeletso tsa mmuso, twantshong ya bobodu le phedisong ya tshusumetso e bolotsana diqetong tsa mmuso.3.2. Mmuso o tiisa hore tlhophobotjha e kgolo ya mmuso e tla tjhorisa e be e ntlafatse phano ya ditshebeletso bathong ba habo rona ka mmuso o kopaneng, o sedi ka ditjeo o bile o sebetsa ka bokgabane, ebile e le o arabelang haholwanyane ditlhokong tsa maAforika Borwa.4. Ditumellano tsa Kgwebisano4.1 Kabinete e amohetse ho saenwa ha ditumellano tse 93 dipakeng tsa bafepedi ba dihlahiswa ba Aforika Borwa le dikhamphani tsa Tjhaena, hore ho rekwe dihlahiswa tsa kwano lapeng e le diyantle tse yang Tjhaena, ka selekane sa boleng bo ballwang ho R27 bilione, e leng ntho e tla matlafatsa kgolo le tlhahiso ya mesebetsi.Ho feta moo, e nngwe ya ditumellano tse saennweng e ne e le tumellano ya botsetedi e akaretsang botsetedi ba Beijing Auto Industrial Cooperation, e setsing sa tlhahiso ya makoloi se lebatoweng la ntshetsopele ya diindaseteri la Coega. Botsetedi bona ke ba ho aha makoloi Aforika Borwa bakeng sa mebaraka ya Aforika Borwa, empa le bakeng sa mebaraka ya dinaha tse ding. Ditumellano tsena ke karolo ya boikitlaetso bo ropohileng tumellanong e seng e le teng ya 2010 ya selekane sa lewa le phethahetseng, le dintlha tse ding tse robedi tsa boikitlaetso bo boholo tse entsweng Foramong ya Tshebedisanommoho ya Tjhaena-Aforika.5. Dipalopalo tsa mesebetsi ya kotara le kotara5.1. Nakong ya beke e fetileng, Lefapha la Dipalopalo Aforika Borwa le ntshitse tlaleho ya Phuputso e amanang le Mesebetsi ya Kotara le Kotara, bakeng sa kotara ya pele ya 2019.5.2. Diphetho di bontsha keketseho ya mesebetsi e 22 000 (+0.2%) ho tloha ho 10 152 000 ho ya ho 10 174 000 lekaleng la dikgwebo tseo e seng tsa temot. Sena se susumeditswe haholo ke keketseho diindasetering tse latelang: ditshebeletso tsa setjhaba, tsa merafo le dikwari, ditshebeletso tsa tlhahiso le tsa dikgwebo.5.3. Lenane lohle la mesebetsi le eketsehile ka 76 000 kapa 0,8% selemo le selemo dipakeng tsa Tlhakubele 2018 le Tlhakubele 2019.  5.4. Kabinete e elelletswe ka tswelopele ena e ntle empa e dula e kgodisehile hore ho sa le hojana kapele hore ho ntlafatswe tshebetso ya Makala oohle a moruo wa rona, ho be ho thehwe le mesebetsi e hlokehang ka ho fetisisa naheng ya rona.  Ho fihlela mona, Kabinete e ikitlaeletsa ho sebetsa le Makala oohle a setjhaba sa habo rona sa Aforika Borwa, ho akga le lekala la poraefete.6. Sehla sa tsa lekgetho6.1. Tjhelete ya lekgetho e bokelletsweng ho tswa lekgethong la lekeno, e netefatsa hore mmuso o ba le bokgoni ba ho fana ka ditshebeletso tse hlokehang haholo le yona tshehetso ya setjhaba e yang ho matshweletshwele a bahloki.6.2. Kabinete e kgothaletsa maAforika Borwa ho itlhophisetsa ho kenya ditokomane tsa lekgetho bakeng sa sehla sa lekgetho sa 2018/19. Pokello ya lekgetho e nepahetseng ebile e sebetsa ka bokgabane, e thusa mmuso ka ho netefatsa hore o ba le boikemelo ho tsa ditjhelete.6.3. Balefi ba lekgetho ba ingodiseditseng eFiling kapa MobiApp e ntjha ya Tshebeletso ya Pokello ya Lekgetho ya Aforika Borwa (SARS), ba ka kenya ditokomane tsa bona tsa lekgetho la lekeno ho tlohaka la 1 Phupu. Ha ho tlhokeho ya hore maAforika Borwa a amohelang moputso o ka tlase ho R500 000 ka selemo ebile e le hore dintho tse ding tsa ona di motjheng, a kenye ditokomane tsa lekgetho.7.  Twantsho ya ditlolo tsa molao7.1. Kabinete e elelletswe ebile e ngongorehile ka sekgahla se hodimo sa ho bolawa ha mapolesa. Ka Loetse 2018, ditho tsa sepolesa tse 28 di tlalehilwe di bolailwe. Haesale ho tloha maqalong a 2019, mapolesa a 26 a se a bolailwe.  7.2. Dipolao tsa moraorao ke tsa Sajene Zephania Dladla, Lekonstabole Nomasonto Mhlanga le Lekonstabole Nhlamulo Vuyeka. Kabinete e fetisetsa matshediso a yona ho ba malapa a bona, metswalle le basebetsimmoho.7.3. Kabinete e tshwela ditlhaselo le dipolao tsena ka mathe. Mapolesa a beha maphelo a ona tlokotsing e le ho tshireletsa setjhaba sa habo rona. Bohle re tlameha ho sebetsa mmoho le mekgatlo e qobellang molao, ho netefatsa hore baetsi ba ditlolo tsena tse soto tsa molao ba a tshwarwa ba be ba sebetswe ho ya ka molao.7.4. Kabinete e thoholetsa tsamaiso ya toka monongwaha feela, e entseng hore baetsi ba ditlolo tsena tsa molao ba robong ba fuwe dikahlolo tsa ho hlola tjhankaneng bophelo bohle ba bona.8. Ketsahalo ya ho thunyana moeding wa Mozambique8.1. Kabinete e elelletswe hore mmuso wa Aforika Borwa o rometse moifo wa bahlanka ba baholo kwana Mozambique, kamora ketsahalo ya ho thunyana moo mapolesa a mabedi a Mozambique a ileng a shwella moeding wa KwaZulu-Natal.  8.2. Moifo ona  o kenyeletsa  ditho tsa Lebotho la Sesole la Naha la Aforika Borwa (SANDF) le wa Tshebeletso ya Sepolesa ya Aforika Borwa (SAPS), mme ba tla teana le bomphato ba bona ba Mozambique. Ba etelletswe pele ke Hlooho ya Ditshebetso tse Kopanetsweng tsa SANDF, Moleftenente-Mokgenerale Barney Hlatshwayo le Motlatsi wa Mokomishenara wa Naha wa SAPS, Moleftenete-Mokgenerale Sehlahle Masemola.8.3. Moifo ona o ile ka sepheo sa ho ya fumana sesosa sa ketsahalo ena ya ho thunyana. Ho tse ding, ba lebelletswe hore ba bontshane ka ho theha sehlopha sa dipatlisiso se kopanetsweng dipakeng tsa Mozambique le Aforika Borwa.8.4. Kabinete e kopa maAforika Borwa oohle hore a emele ho phethelwa le sephetho sa dipatlisiso tsena tse kopanetsweng. Re dula re ikitlaelleditse ho sebetsa le mmuso wa Mozambique jwaloka moahisane ya lokileng, ho ntlafatseng boiketlo ba baahi bohle ba rona.9. Seboka sa Mokgatlo wa Matjhaba wa tsa Mesebetsi (ILO)9.1. Kabinete e amohela seabo sa Moporesidente Ramaphosa Kopanong ya bo-108 (Dilemo tse lekgolo) ya seboka sa ILO se neng se tshwerwe dipakeng tsa  la 10 le la 21 Phupjane 2019. Moporesidente o ile a tekela seboka sena semmuso tlaleho ya Khomishene ya Lefatshe lohle ka Bokamoso ba Mesebetsi, eo a neng a kopanetse bodulasetulo ba yona le Tonakgolo ya Sweden, H.E. Stephan Lofven.9.2. Letona la Kgiro le Mesebetsi, Monghadi Thulas Nxesi, o ne a feleheditse Moporesidente a bile a etelletse pele kemedi ya mekga e meraro , e ileng ya ba le seabo dikomiting tse fapaneng tsa seboka esita le dipuisanong tsa kopano e neng e tshohla tlaleho ya Motsamaisi-Kakaretso wa ILO.9.3. Diphetho tsa bohlokwa tsa seboka sena di ne di akga Polelo ya Dilemo tse lekgolo e kopanetsweng ke mekga. Ho feta moo, seboka se ananetse Tumellano e ntjha mabapi le Tlhekefetso le Tlhoriso Mesebetsing, e ralletsweng ho ntlafatsa tshireletso ya basebetsi ba tlokotsing. Diqeto tsena di bohlokwa ho raleng mehlala ya boithuto le ditataiso tsa matjhaba, e le ho hlahisa le ho tshireletsa ditokelo le maemo a a basebetsi.B. Diqeto tsa Kabinete1. Seboka se Qollehileng sa bo-121.1. Kabinete e hlabilwe malotsana ka Seboka se Qollehileng sa bo-12 sa ho kgakola mokgahlelo wa tshebetso wa Tikoloho ya Kgwebisano e Lokolohileng ya Kontinente ya Aforika (AfCFTA), le Kopano ya Pele ya Tlhophiso ya Mahareng a Selemo ya Kopano ya dinaha tsa Aforika (AU) le Dibaka tsa Moruo wa Lebatowa (di-REC).1.2. Moporesidente Ramaphosa o lebelletswe ho etella moifo wa Aforika Borwa pele, ha Seboka se Qollehileng sa bo-12 se tshwarwa ka la 7 Phupu 2019 Niamey, Niger.  1.3. Aforika Borwa e tla nka Bodulasetulo ba AU mothating wa bohlokwa moo khontinente e tla be e kenya AfCFTA tshebetsong, mme yona e tla etsa hore Aforika e be mmaraka o moholoholo wa kopanelo lefatsheng. AfCFTA e tla ntlafatsa kgwebisano ya dinaha tsa kahare ho Aforika, e tsosolose kaho ya diindaseteri, e be e betle tsela ya momahanngo e itseng tjha! ya Aforika dikgwebisanong tsa lefatshe lohle, esita le moruong wa lefatshe ka kakaretso.1.4. Aforika Borwa e dula e ikitlaeditse ka Lenanetsamaiso la Aforika ebile e tshehetsa momahanngo ya lebatowa ho tsa moruo le tsa sepolotiki. Sena se akga matlafatso ya tataiso dipakeng tsa Khomishene ya AU le di-REC, hore ho fihlellwe ntshetsopele ya nako e telele ho Aforika e nang le kgotso le botsitso jwalokaha di fuperwe ke Lenanetsamaiso la 2063.1.5. Aforika Borwa e ikitlaeditse ka botlalo mosebetsing o tswelang pele wa AfCFTA, ka lebaka la bohlokwa ba lewa la yona lenanetsamaisong la momahanngo ya moruo wa kontinente ya Aforika, le lenanetsamaiso la tswelopele ya Aforika Borwa.2. Dikgetho tsa Bomasepala tsa 20212.1. Ho itlhophisetseng Dikgetho tsa Bomasepala tsa 2021, Kabinete e ananetse ho thewa ha Komiti ya Matona a Kopaneng (IMC) mabapi le Dikgetho tsa Bomasepala, esita le foramo ya mokgwatsamaiso e tla e tshehetsa.2.2. Dikgetho tsa Bomasepala tsa 2021 e tla ba dikgetho tsa bohlano tsa mofuta oo haesale ho tloha tshimolohong ya demokrasi. IMC e tla sebetsa le Khomishene e Ikemetseng ya Dikgetho (IEC) le makgotla a mang a tshwanelehileng mabapi le ho netefatsa hore mosebetsi o tswelang pele o lebisang dikgethong tsa mebuso ya dibaka, o tsamaya ha bobebe.  2.3. Ditho tsa IMC di tla akga Matona a latelang: Puso ya Kopanelo le Merero ya Setso (Modulasetulo); Merero ya Lehae; Toka le Ditshebeletso tsa Tshokollo ya Batshwaruwa;  Ditjhelete, Polokeho ya Mmuso le Letona Kantorong ya Moporesidente. Setlamo sa Tshehetso ya Mokgwatsamaiso se tla akga Batsamaisi-Kakaretso ba tswang mafapheng a Matona ona ao.C. Diketsahalo tse tlang1. Seboka sa Sehlopha sa Baetapele ba Mashome a Mabedi (G20)1.1. Moporesidente Ramaphosa o etella moifo wa Aforika Borwa pele   o nang le Letona la Dikamano le Tshebedisanommoho ya Matjhaba, Ngaka Naledi Pandor; Letona la  Ditjhelete, Monghadi Tito Mboweni, le Letona la Kgwebisano le Diindaseteri, Monghadi Ebrahim Patel   ba tla ba le seabo Sebokeng sa Baetapele ba G20 sa 2019.1.2. Moporesidente Cyril Ramaphosa o tla boela a etella pele moifo wa bahlanka esita le ba phethahatso ba kgwebo ba Aforika Borwa, moo ho tla be ho dutswe majwana ho kgokgahanngwa puo le ba phethahatso ba kgwebo ba Japane. Ho dula majwana ho tla be ho habile ho bapatsa tlhokomediso ya menyetla bakeng sa kgwebisano le botsetedi Aforika Borwa, ho batalatsa dingongoreho tsa bao e ka bang balekane ba kgwebo ba Japane, le ho hlwaya le ho ntshetsa pele kgonahalo ya menyetla ya kgwebisano le botsetedi.1.3. Ho dula majwana hona ho etsuwa ka selekane le Lekgotla la Dikgwebo la Kutlwisisano ya Matjhaba (BCIU), mokgatlo wa dikgwebo tsa matjhaba o itlhommeng pele Amerika, le Mokgatlo wa Japane wa Kgwebisano ya Kantle (Jetro).1.4. Ho dula majwana hona ho bonahala ho salane morao le ketsahalo ya bokamosong, e tla etsahala mathokong a Seboka sa Matjhaba sa Tokyo ka Ntshetsopele ya Aforika (TICAD), se tla tshwarelwa Yokohama ho tloha ka la 28 ho ya ho la 30 Phato 2019. Japane ke molekane wa bohlano ka boholo wa diyantle wa Aforika Borwa, hape ke molekane wa borong ka boholo wa ditswantle.1.5. Seabo sa Aforika Borwa se tataiswa ke ditshiya tse latelang tse ka sehloohong: Ho ntshetsapele tabatabelo ya naha e le ho fihlella dipheo tsa lapeng; Ho ntlafatsa Lenanetsamaiso la Aforika esita le ho phahamisa ntshetsopele ya moshwelella ya Aforika; Ho susumetsa meralo ya kaho ya dinaha tse ngata lefatsheng; le ho Ntshetsapele lenanetsamaiso la ka Borwa ka ho matlafatsa Tshebedisanommoho ya tsa Borwa le tsa Borwa esita le  Tshebedisano ho tsa Leboya le tsa Borwa.2. Kgwedi ya Mandela2.1. Jwalokaha re atamela sehopotsong sa bo-10 sa Letsatsi la Matjhaba la Nelson Mandela ka Phupu, Kabinete e etsa kgoeletso ho maAforika Borwa oohle hore a sebedise kgwedi ena ho kakatlela lefa la Madiba, tlasa mookotaba o reng:  Nka Dikgato, Susumetsa diphetoho, Etsa letsatsi le leng le le leng hore e be Letsatsi la Mandela , ka ho nka dikgato tse kopanetsweng kgahlanong le bofuma.2.2. MaAforika Borwa a ka kenya letsoho boinehelong ba boahi ka ho ikamahanya le dibaka tsa bona le mekgatlo e fapaneng e tla thakgola dikgato tsa ho fedisa tlala le  ho hloka bodulo, ho aha dibaka tse bolokehileng haholwanyane le ho netefatsa hore bana kena dikolo.2.3. Bohle ha re kenyeng letsoho kgatong ena ya lefatshe lohle e rehelletsweng ka e mong wa bahale ba baetapele ba rona, mme re ahe mananeo a nako e telele a tla tshwarella a be a fetele ka nqane ho kgwedi ya Phupu. Ha re nkeng dikgato, re susumetseng diphetoho re be re etse letsatsi le leng le le leng hore e be Letsatsi la Mandela.D. Melaetsa1. Matshediso1.1. Kabinete e romela matshediso a yona malapeng oohle le metswalleng e lahlehetsweng ke baratuwa ba bona ka lebaka la dikotsi tsa  mebileng. Ho tloha kotsing ya mmileng wa R81 Maphalle, Limpopo, moo batho ba bangata ba hlokahetseng teng, ho ya ho dikotsi tsa mebileng tse dulang di etsahala mme di bonwa ke maAforika Borwa naha ka bophara. Kabinete e ipiletsa ho basebedisi bohle ba mebila hore ba hlomphe melao ya tsela, e kgothaletsang bosedi le kutlwelano bohloko ho basebedisi ba bang ba mebila. 2. DithoholetsoKabinete e rorisitse ba latelang:2.1. Sehlopha sa naha sa basadi, Banyana Banyana, ka ho fofisetsa folakga ya rona hodimo ka ho kena ha bona lekgetlo la pele Mohopeng wa Lefatshe wa Basadi wa FIFA.2.2. Monghadi Botha Msila, molatedi wa dipapadi wa Aforika Borwa, ya fihlileng Egepeta ka nako pele ho thakgolwa mosebetsi wa pulo ya Mohope wa Dinaha tsa Aforika wa 2019. Monghadi Msila, ya ileng a supa monwana a haeka ho tloha Motse Kapa, o ile a thuswa ke sebohodi sa tsa dipapadi, Monghadi Robert Marawa, hore a fumane sefofane se tlohang Kenya ho ya Cairo moo a ilo tshehetsa Bafana Bafana teng.2.3. Sebini ebile e le sengodi sa dipina sa Aforika Borwa, Mofumahatsana Sho Madjozi, ya hapileng Kgau ya Setlabotjha se Hlwahlwa ka ho Fetisisa sa Mmino wa Matjhaba Dikgaung tsa BET tsa 2019 Los Angeles, USA.2.4. Sehlopha sa baithuti ba tsheletseng ba Aforika Borwa ba dithuto tse tlase tsa yunivesithi (ba tswang Yunivesithing ya Motse Kapa le Yunivesithing ya Witwatersrand) ba hapileng moputso wa pele kgahlanong le dihlopha tse 13 Sebokeng sa Matjhaba sa Supercomputing se neng se le Frankfurt, Jeremane. Sehlopha sena se ne se le tlasa botataisi ba Lekgotla la Diphuputso tsa Saense le Diindasteri  bakeng sa Dikhomphyutha tsa Maemo a Hodimo, e leng kgato ya Lefapha la Thuto e Phahameng, Saense le Thekenoloji, ebile ke e nngwe ya ditshiya tse tharo tsa tsamaiso ya meralo ya motheo ya inthanete ya Aforika Borwa.2.5. Junior Springboks, bao boitelo ba bona bo thusitseng hore ba fumane tlotlo ya bronse Rakbing ya Bompodi ba Lefatshe ya ba ka tlase ho dilemo tse 20.Kabinete e lakaleditse ba latelang mahlohonolo:2.6. Sehlopha sa naha sa banna, Bafana Bafana, Mohopeng wa Dinaha tsa Aforika wa 2019 Egepeta.2.7. Sehlopha sa naha sa netebolo sa di-Protea, jwalokaha se tla hlodisana Mohopeng wa Lefatshe wa Netebolo o tla tshwarelwa Liverpool, England, ho tloha ka la 12 ho ya ho la 21 Phupu 2019. Sehlopha sa Naha sa netebolo ha jwale se boemong bo ka hodimodimo Aforika hape se boemong ba bohlano ho ya ka maemo a lefatshe. Letona la tsa Dipapadi, Bonono le Botjhaba, Monghadi Nathi Mthethwa, o feleheditse di-Protea ho ilo tshehetsa sehlopha esita le ho amohela lesokwana kaha Aforika Borwae itlhophisetsa ho tshwara Mohope wa Lefatshe wa Netebolo wa bo-16 ka 2023.Dipotso:Mofumahadi Phumla Williams   Sebueledi sa  Kabinete se Tshwereng MokoboboMohala: 083 501 0139 "
Pehelo ya Kopano ya Kabinete ya la 10 Phupu 2019,11 Jul 2019,https://www.gov.za/speeches/statement-cabinet-meeting-10-july-2019-11-jul-2019-0000,https://www.gov.za/st/speeches/pehelo-ya-kopano-ya-kabinete-ya-la-10-phuptjane-2019-11-jul-2019-0000,"Kabinete e kopane ka Laboraro, mohla la 10 Phupu 2019 Tuynhuys Motse Kapa.A. Dintlha tsa Maemo a renang jwale1. Diphetho tsa Mmoka wa Setlamo sa baetapele sa ba Mashome a Mabedi (G20)1.1. Kabinete e amohela diphetho tsa Mmoka wa G20 o neng o tshwaretswe Osaka, Japan, ho tloha ka la 28 ho isa ho la 29 Phupu 2019. Moporesidente Cyril Ramaphosa o ile a tshwara dipuisano tse ngatanyana mathokong a mmoka oo, e le ho matlafatsa dikamano le dinaha tse ngatanyana. 1.2. O ile a tshwara kopano ya dinaha tse tharo le Modulasetulo wa Kopano ya Dinaha tsa Aforika (AU), Moporesidente Abdel Fattah el-Sisi wa Egepeta, le Modulasetulo wa Selekane se Setjha sa Ntshetsopele ya Aforika, Moporesidente Macky Sall wa Senegal, mme o ile a boela a ba le dikopano tsa dinaha tse pedi le Rashea, le Tjhaena, le Japane le Saudi Arabia; esita le Moporesidente wa Banka ya Lefatshe, Monghadi David Malpass. 1.3. Moporesidente Ramaphosa o phethetse lenaneo la hae la Osaka ka ho teana le borakgwebo nakong ya ho Dula Majwana ha di-CEO tsa Dikgwebo tsa Japane le Aforika Borwa, e le ho bapatsa naha ya rona e le sona sebaka se setle seo ho ka tsetelwang ho sona.1.4. Baetapele ba lefatshe ba neng ba le mmokeng oo ba ile ba thasisetsa ka boikitlaetso ba bona ho kenngweng tshebetsong ha Lenanetshebetso la Ntshetsopele ya Nako e Telele la 2030, esita le Lenanetshebetso la Kgato ya Addis Ababa. 2. Ketelo Lesotho2.1. Mosebetsi wa moraorao wa ketelo ya Moporesidente Ramaphosa Lesotho, o tswelapele ho ahella hodima dikamano tse matla di bile di le mofuthu dipakeng tsa ditjhaba tsa rona tse pedi. O ne a boetse a le moo e le mothusetsi wa Ntshetsopele ya Dinaha tse ka Borwa ba Aforika (SADC) Lesotho. 2.2. Nakong ya ketelo ena, Moporesidente o ile a hlajwa malotsana ka kgatelopele ya tlhabollo e tswelang pele Lesotho. Lesedi lena le tla nontsha tlaleho ya hae ho Dihlooho tsa Dinaha le Mebuso ya SADC, kopanong e tla tshwarelwa United Republic of Tanzania ka Phato 2019.2.3. Kabinete e amohela ho tekenwa ha tumellano ke mekga ya dipolotiki ya Lesotho, e le ho thea Lekgotla la Naha la Tlhabollo ya Ketso ya Melao. Tumellano ena e hlalosa hore ho tla botjwa lekgotla la tlhabollo ho ya ka Molao wa Palamente, mme lekgotla leo le tla tataisa naha hore e kenye tshebetsong ditlhabollo tsa molaotheo, tsa puso, tsa tshireletso le tsa mehlodi ya ditaba.2.4. Kabinete e ipiletsa ho mekga yohle hore e tshehetse pulobotjha ya Palamente, e tla netefatsa hore tumellano ena e a ananelwa. 3. Tshenyo ya thepa ya setjhaba3.1. Kabinete e seolla ho tjheswa ho sa tswa etswa ha sekolo sa poraemare ke baipelaetsi Katlehong, Gauteng. Ha ho sello sefe kapa sefe, le haeba e le sa mmokotsane, se ka lokafatsang ho senngwa ha thepa ya setjhaba e kang sekolo, e sebetsang e le leri ya bohlokwa kahong ya bokamoso ba bana ba rona.3.2. Nakong ya dilemo tse 25 tse fetileng, mmuso o tsetetse dibilione tsa diranta kahong ya dikolo tse ntjha esita le ntlafatsong ya meralo ya motheo ya dikolo tse seng di le teng. Monongwaha, mmuso o abile tjhelete e ka bang R30 bilione ya ho aha dikolo tse ntjha esita le ho lokisa meralo ya motheo e seng e le teng, hore e dule e le boemong bo botle. 3.3. Kabinete e kopa setjhaba hore se baballe meralo ya sona ya motheo, eo sona ka bosona se folang melemo ho yona. E boela e etsa kgoeletso setjhabeng hore se sebedisane le sepolesa, ho netefatsa hore batho ba senyang thepa ya setjhaba ba a tshwarwa.4. Tlaleho ya Mohlakisikakaretso wa Aforika Borwa (AGSA)4.1. Kabinete e ngongorehiswa ke diphetho tse sa tswa ntshuwa ke AGSA tsa ditlhahlobo tsa dibuka tsa ditjhelete tsa bomasepala. Maemo a tswileng taolong a sa kgotsofatseng a puso e mpe, haholoholo tsamaiso ya matlole a setjhaba bomasepaleng ba bangatanyana, e bontsha phethahatso e mpe haholo ya mananeo a phano ya ditshebeletso. 4.2. Molao wa Sehlomathiso sa Tlhahlobo ya Dibuka tsa Ditjhelete tsa Setjhaba, 2018 (Molao wa 5 wa 2018), o fa AGSA matla a hore bao ba fumanweng e le bona sesosa sa tsamaiso e mpe ya ditjhelete, ba nke boikarabelo e be e kgine tshebediso e mpe ya disebediswa tsa mmuso, haholoholo bomasepaleng ba bontshitseng bosiyo ba dintlafalo diphethong tsa bona tse latellaneng. 4.3. Ho feta moo, Kabinete, e sebetsa ka Letona la Puso ya Kopanelo le Merero ya Setso, Ngaka Nkosazana Dlamini-Zuma, le Lefapha la Matlotlo a Naha, e ananela morero wa ho kenngwa tshebetsong ha lenaneo la phano ya Ditshebeletso tsa Mantlha o tataisang kaho ya bokgoni bomasepaleng. Morero ona, ho tse ding, o habile ho aha basebetsi ba nang le bokgoni, ka tshebediso ya dithupelo le phetisetso ya tsebo, le qobello ya maemo a mathomo a boikamahanyo bakeng sa baokamedi le bahlanka ba baholo ba bomasepala. 4.4. Letona Dlamini-Zuma, a sebetsa le baetapele ba diprofense, o tla tswelapele ho fana ka tshehetso e hlokehang ho bomasepala.5.  Diphetoho tse Kgolo tsa Diindasteri tsa Thekenoloji (4IR)5.1. Kabinete e thabisitswe ke hore Aforika Borwa e atlehile ho tshwara Mmoka wa yona wa pele wa Moruo wa Dijithale, o neng o tshwaretswe Johannesburg ka la 5 Phupu 2019, e le katleho e kgolo ya bohlokwa ya ho bopa morero o momahaneng wa 4IR bakeng sa naha ena. Moporesidente Ramaphosa, le molepi wa bokamoso George Friedman, tsa bosebetsi, barutehi le mekgatlo ya setjhaba; ba ne ba ile mmokeng oo o ileng wa qholotsa dipuisano, kutlwisiso le merero ya tshebetso e tla bea Aforika Borwa e le naha e nang le bokgoni ba ho qothisana lehlokwa mebarakeng ya lefatshe.5.2. Kabinete e boela e amohela merero ya Google ya ho aha kheibole e ntjha e tsamayang katlasa metsi a lewatle ho tloha Portugal ho ya Aforika Borwa, e tla fana ka bokgoni ba marangrang a dikgokahano ka ho menahaneng le ho feta ha 20, e le ho netefatsa hore ho ba teng tshebeletso e akofang le ho feta ya inthanete. Kheibole eo e lebelletswe ho phethelwa ka 2021. Bokenadipakeng bo jwalo bo tla thusa ho etseng Aforika Borwa hore e be lepatlelo le letle ho batsetedi ba ka bang teng ba kwano lapeng esita le ba matjhaba. 6. Eneji6.1. Kabinete e amohela tsebiso ya Eskom ya hore Yuniti ya boraro ya Seteishene sa Motlakase sa Medupi se haufi le Lephalale Limpopo, e se e sebetsa mme e hokelletswe setsiketsing sa matla a naha.6.2. Sena se tla fana ka bokgoni bo matlafaditsweng ka di-megawatt tse 796. Banka ya Lefatshe le yona e bontshitse tshepo matsapeng ana a mmuso a ho tshehetsa Eskom. 6.3. Leha re ntse re tswelapele ho tshehetsa Eskom, Kabinete e etsa kgoeletso ho maAforika Borwa hore a nne a tswele pele ho baballa motlakase, haholoholo dipakeng tsa 17:00 le 21:00, ha sekgahla sa tshebediso ya motlakase se le hodimodimo naheng ena.7. Ditlolo tsa molao7.1. Kabinete e bontshitse ho tshoha le ho swaba kamora ho fenethwa ha batho ba 13 Phillipi, Motse Kapa, mafelong a beke. Re fetisetsa matshediso a rona ho baratuwa ba mahlatsipa, a neng a akga le basadi ba tsheletseng ba dipakeng tsa dilemo tse 18 le tse 26.7.2. kabinete e hlokomedisitswe ka kgato e nkuweng ya ho matlafatsa polokeho le tshireletseho sebakeng seo, ebile e ipiletsa ka matla hore batho ba nang le lesedi le ka lebisang ho tshwarweng ha babolai bana, ba tlalehe seo diteisheneng tsa sepolesa tse haufi le bona.8. Ho ropoha ha lefu la dikolobe 8.1. Kabinete e rorisa Lefapha la Temothuo, Tlhabollo ya Mobu le Ntshetsopele ya Mahae ka ho phahamela mapoqo ho ropoheng ha lefu lena la dikolobe le tlalehilweng Leboya Bophirimela, Gauteng, Freistata le Mpumalanga. Sena se thusitse ho kgina ho ata ha lefu lena. Leha lefu lena la dikolobe le sa ame batho, nama kapa dihlahiswa dife kapa dife tse tswang dikolobeng tse amehileng, di ka nna tsa eba mohlodi wa tshwaetso dikolobeng tse ding. 8.2. Kabinete e kopa dihwai tsohle tsa dibakeng tse amehileng hore di dule di le sedi, di be di tlalehe ha di bona matshwao afe kapa afe a lefu lena diphoofolong tsa tsona.9. Polokeho ditsing tsa kokelo9.1. Kabinete e buile ka bohlokwa ba polokeho ya basebetsi ba tlhokomelo ya bophelo bo botle hammoho le bakudi. Sena se latela diketsahalo tse sa tswa tlalehwa tsa ditlhaselo tsa basebetsi ba ditshebeletso tsa tshohanyetso ha ba ne ba ilo arabela kgoeletsong ya tshohanyetso. Ho tloha ka Pherekgong 2019, lenane lohle la diketsahalo tse 10 tsa ditlhaselo tse jwalo di se di tlalehilwe, ya moraorao e ne e le ya Cosmo City Extension 2, Johannesburg. Kabinete e etsa kgoeletso ho makgotla a qobello ya molao a sebetsang le ditsi tsa kokelo tsa setjhaba, ho matlafatsa polokeho le tshireletso ditsing tsena esita le makoloing a bakudi. 9.2. Kabinete e boela e kopa basebetsi bohle ba bophelo bo botle, hore ba dule ba tsitlalletse maemo a bona a seporofeshenale mabapi le bakudi ba tlhokomelong ya bona. 10. Ditefiso tsa elektroniki tsa mebileng e meholo ya Gauteng10.1. Moporesidente Ramaphosa o file Letona la Dipalangwang Fikile Mbalula, Letona la tsa Ditjhelete Tito Mboweni le Tonakgolo ya Gauteng; matla a ho fumana tharollo tabeng ya ditefiso tsa elektroniki mebileng e meholo ya Gauteng.10.2. Dipontshano tsa kahare mmusong ona nakong ya dibeke tse tlang, di lebelletswe ho tla le diphetho tse sebetsang, tse tla kenngwa Kabineteng ho ella mafelong a Phato 2019.10.3. Karabelo e kopaneng e tswang mahlakoreng ohle a mmuso e a hlokeha dinthong tse kang ditefiso tsa elektroniki, e le ho netefatsa hore maAforika Borwa a ba le tshepo mosebetsing wa mmuso. 11. Divoutu tsa ditekanyetso tsa ditjhelete11.1. Ka Phupu 2019, mafapha ohle a teka divoutu tsa ditekanyetso tsa ona tsa ditjhelete, e leng tsona tse fanang ka merero e tiileng ya tsa ditjhelete boikitlaetsong bo thasiseditsweng ke Moporesidente Ramaphosa, Puong ya hae ya pele ya Boemo ba Naha ya botsamaisi ba botshelela ba demokrasi. 11.2. Divoutu tsa ditekanyetso tsa ditjhelete di fana ka dintlha tse tebileng tsa merero e fapaneng ya mafapha ya selemo, e leng yona e susumetsang Moralo wa Lewa la Nako e Bohareng wa 2019-2024.11.3. Kabinete e kgothaletsa baahi ho sekaseka divoutu tsa ditekanyetso tsa ditjhelete ba be ba etse hore mafapha a nke boikarabelo. Divoutu tsa ditekanyetso tsa ditjhelete di netefatsa hore ditjhelete tsa setjhaba di sebediswa ho ya ka lethathama la dintho tse ka sehloohong tsa mmuso, ebile e le ka mekgwa e tla thusa maAforika Borwa ka ho fetisisa.B. Diqeto tsa Kabinete1. Kabinete e ananetse ho kenngwa ha Tlaleho ya naha ya Tlhophobotjha ya Boithaopo ba Naha ho Mokgatlo wa Matjhaba a Kopaneng (UN). Aforika Borwa ke enngwe ya dinaha tse lekgolo le mashome a robong a nang le metso e meraro (193) tseo e leng ditho, tse ananetseng semmuso Dipheo tsa Ntshetsopele ya Nako e Telele (di-SDG). Ka 2017, Aforika Borwa e bile enngwe ya dinaha tse 51 tse ileng tsa ithaopa ho kenya ditlaleho tsa tsona tsa kgatelopele ho UN.2. Morero wa Ntshetsopele ya Naha (NDP), Lenanetshebetso la AU la 2063 le di-SDG tsa UN, tsohle di dumellana ka ho matlafatsa botjha lenanetshebetso la ntshetsopele la Aforika Borwa le khontinente ya Aforika.3. Tlaleho ya kgatelopele e ile ya kopanngwa ka pontshano le ba amehang ba bangatanyana, ho akga le mekgatlo ya setjhaba, lekala la poraefete le barutehi. Tlaleho e boela e talola dibaka tse dulang di na le diqholotso. Hang ha e se e kentswe, e tla fumaneha websaeteng ya UN (https://www.un.org/en/).C. Dibili 1. Kabinete e ananetse Bili ya Inshorense ya Naha ya Bophelo bo Botle (NHI) ya 2018 bakeng sa hore e tekwe Palamenteng. Ka 2018, Kabinete e ile ya ananela taba ya hore Bili ena e ntshuwe hore e ilo tshohlwa le setjhaba ka nako ya dikgwedi tse tharo, ho tloha ka Phupu ho ya ho Loetse 2018. Ditshwaelo tse fumanweng tshebetsong ena di ile tsa kenyelletswa tlhalosong ena ya moraorao, eo le yona e ntseng e tla feta dingangisanong tse boima dikopanong tse ding tsa palamente.2. Bili e tla fana ka sephetho sa moshwelella ho NDP ena e habileng ho nanabetsa ditshebeletso tsa tlhokomelo ya bophelo bo botle tsa boleng bo phethahetseng ho maAforika Borwa ohle, ho sa natsehe hore na dipokotho tsa bona di eme ha jwang. Bili ena e tla itshetleha ka makgabane a toka, a ho se kgethe nku ka pere esita le a momahano ya setjhaba. E tla rarolla bothata ba ha jwale ba tsamaiso ya dipetlele tsa poraefete tse thusang maAforika Borwa a diperesente tse 16 feela, ha ka ho le leng e kotela boholo ba batho ba dipetleleng tsa setjhaba.3. Bili ya NHI e thusa ka hore ho thewe Letlole la NHI e le setheo sa setjhaba se ikarabelang ho Letona la Bophelo bo Botle. E tla thewa e le lenanetshebetso le ikemetseng la 3A le katlasa Molao wa Bolaodi ba Ditjhelete tsa Setjhaba (PFMA), 1999 (Molao wa 1 wa 1999). 4. Hang ha Bili ena e se e amohetswe, morero wa nakwana o seng o le teng wa ho e kenya tshebetsong o tla hlomathiswa ka tshwanelo, hore o fane ka sephetho sa moshwelella tlhophisong ya diphetoho tsa ho anetsa NHI ka mekgahlelo. Nako ena ya phetoho e tla boela e fana ka monyetla wa hore ho hlakolwe dikarolo tse itseng tsa molao, e le ho thusa ka botsitso le momahano.Letona la Bophelo bo Botle, Ngaka Zweli Mkhize, o tla tshwara seboka sa ditaba se lehlakoreng moo a tla manolla Bili ena teng.C. Diketsahalo tse Tlang1. Ka Labobedi, mohla la 23 Phupu 2019, Moporesidente Ramaphosa o tla etella borumuwa ba mmuso pele ho ya Sebokeng sa matsatsi a mabedi sa  Dilemo tse 25 tsa Demokrasi   Dilemo tse 25 tse tlang  Yunivesithing ya Johannesburg (UJ). Moporesidente o tla tshetleha puo ya ho bula seboka, seo e leng selekane dipakeng tsa Setheo sa Mapungubwe sa Lewa la Boitlhahlobo, UJ le Kantoro ya tsa Boporesidenteng.2. Seboka sena se tla hetla morao Dilemong tse 25 tsa Demokrasi, se be se fane ka ditataiso tsa dilemo tse 25 tse tlang tse motjheng wa ntshetsopele ya Aforika Borwa. Ho tla ba teng barutehi ba itlhommeng pele, baetapele ba mmuso le baemedi ba balekane ba kahisanong   dikgwebo, mekgatlo ya basebetsi, setjhaba le batjha, ho akga le baithuti.D. Melaetsa1. MatshedisoKabinete e fetiseditse matshediso a yona lelapeng le metswalleng ya:1.1.  monono wa mokaubere ya hapileng dikgau tse ngata, Monghadi David Koloane. Motaki enwa ya neng a tumme e ne e le e mong wa bathei ba Bag Factory (e neng e tsejwa ka hore ke Fordsburg Artists Studios) e ileng ya thusa ka hore banono ba batsho le ba basweu ba sebetse mmoho boemong ba seporofeshenale, ntle le melao ya kgethollo.1.2. Mama Vivian Magdalene Sarah Daniels. E ne e le kokonono ebile e le mohlala o motle, mme o sebeleditse setjhaba twantshong ya puso ya kgethollo. Boitelo ba boitseki ba hae bo entse hore letlotlo la hae le dule le phela dibakeng tseo a di lwanetseng ho potoloha le Motse Kapa. 1.3. Leqosa la mehleng, Ngaka Khorshed Ginwala, eo e neng e le e mong wa basadi ba pele ba ho ba maqosa, ebile e le pulamadiboho ntweng ya tokoloho.1.4. Monghadi Mandla Maseko, eo e neng e tla ba moAforika wa pele e motsho wa ho ya sepakapakeng. Ka 2014, Monghadi Maseko o ile a hlola baqothisani lehlokwa ba milione e le nngwe, hore e be e mong wa batho ba 23 ba fumaneng setulo ho Axe Apollo Space Academy e tsheheditsweng ka ditjhelete. 1.5. mokaubere wa nketsisane wa ditshwantshiso Mama Nomhle Nkonyeni, ya hlokahetseng a le dilemo di 77. Moporesidente Ramaphosa o sa tswa mo fa Kgau ya Naha ya Ikhamanga ho mo tlotla ka mosebetsi wa hae e le monono. Mmila wa Aggrey o New Brighton Kapa Botjhabela, moo a holetseng teng, o ile wa reellwa ka yena e le ho mo tlotla. O ile a bapala ditshwantshisong tse kang Mzansi, Tsha Tsha, Igazi le lethathama le lekgutshwane la 2007, Society. 1.6. Mama Susan Manana Matona   mme wa Mongodi wa Khomishene ya Merero ya Naha, Monghadi Tseliso Matona   ya hlokahetseng a le dilemo di 90.1.7. Sebapadi sa mehleng sa di-Springbok James Small, ya hlokahetseng a le dilemo di 50. E ne e boetse e le karolo ya sehlopha sa di-Springbok se neng se hape Mohope wa Lefatshe wa Rakebi ka 1995, o neng o bapallwa hona kwano lapeng.1.8. Mama Betty Philile Khumalo-Zulu, eo e leng mme matsale wa Motlatsi wa Letona la Ntshetsopele ya Setjhaba, Mofumahadi Hendrietta Bogopane-Zulu.1.9. mahlatsipa a dipula tsa dikgohola India, ho akga le Mmuso wa India. Kabinete e boela e lakaletsa bao ba lemetseng hore ba fole ka potlako.2. DithoholetsoKabinete e ikamahanya le Aforika Borwa yohle ho thoholetseng: 2.1  moatlelete wa rona wa makgonthe Caster Semenya ka tlholo ya hae lebelong la dimithara tse 800 kwana Prefontaine Classic, Carlifonia, USA. Semenya, eo e leng mampodi wa di-olimpiki ka makgetlo a mabedi, o ntse a e so hlolwe lebelong la dimithara tse 800 haesale ho tloha ka Loetse 2015.2.2. Bafana Bafana ka ho fetela dikotafaenaleng tsa Mohope wa Dinaha tsa Aforika Egepeta, ebile e ba lakaleditse mahlohonolo kgahlanong le Nigeria.2.3. Amy Claire King, ya ileng a rweswa tlokola ya ho ba mampodi wa World Masters Singles Bompoding ba maemo a hodimo ba World 8 Ball Pool kwana Blackpool, United Kingdom. 2.4. kgalala ya tenese Kgothatso Montjane, mosadi wa pele e motsho wa moAforika Borwa wa ho bapala Wimbledon. O hlotse Katharina Kruger wa Jeremane dikotafaenaleng tsa di-single tsa basadi ba tsamayang ka tulo-dimabidi. Montjane o boemong ba borobedi lefatsheng.2.5. Kevin Anderson, ka ho fihlella mokgahlelong wa boraro wa di-single tsa banna, le Raven Klaasen ka ho fihlella ho seka-makgaolakgang sa di-dabole tsa banna.2.6. sehlopha sa makejakejane a 20 a Aforika Borwa a iketseditseng nalane ho tsa bofofisi, ka ho ikgaela sefofane se ditulo di nne. Sehlopha sena se ahile sefofane ka nako ya dibeke tse pedi ba le katlasa botataisi ba The Airplane Factory, batataisi ba U-Dream hammoho le sehlopha sa baetapele ba bahlano ba Bofofisi ba Denel. Sefofane sena se ditulo di nne se ile sa tsorama Namibia, Malawi, Ethiopia, Zanzibar, Tanzania le Uganda nakong ya leeto la dikilomitara tse 12 000 ho ya Egepeta, kamora hore se tlohe Motse Kapa kgweding e fetileng.E. DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Boto ya Nakwana ya Baokamedi ba Baholo Koporasing ya Matsete a Setjhaba, ho tloha ka la 12 Phupu 2019 ho isa ho la 31 Phupu 2020. Mabitso a ntshitswe maobane ke Lefapha la Matlotlo a Naha. Dipotso:Mofumahadi Phumla Williams   Radiphatlalatso wa Kabinete ya Tshwereng Molepo Mohala: 083 501 0139"
Pehelo ya Kopano ya Kabinete ya la 24 Phupu 2019,25 Jul 2019,https://www.gov.za/speeches/statement-cabinet-meeting-24-july-2019-25-jul-2019-0000,https://www.gov.za/st/speeches/pehelo-ya-kopano-ya-kabinete-ya-la-24-phupu-2019-25-jul-2019-0000,"Kabinete e kopane ka Laboraro, mohla la 24 Phupu 2019 Tuynhuys Motse KapaA. Dintlha tsa Maemo a Renang Jwale1. Diphetoho tsa moruo le tlhahiso ya mesebetsiKabinete e amohela thahasello e eketsehileng ya bao e ka bang batsetedi ba kamoso esita le bao ba seng ba le teng, ka ho supa Aforika Borwa e le sona sebaka seo ba ikgethelang ho tsetela ho sona. Dikananyetsano tsa moraorao tsa sebele le tse ka kgonahalang, di thasisetsa ntlha ena ka bokgabane ebile di akga le dikananyetsano tse lekaleng la makoloi (Ford), setsi sa tlhahiso ya dikhemikhale (BFG Rail) le disebedisuwa tsa diindasteri tsa motlakase (Aberdare) esita le botsetedi bo ka kgonahalang bo kang ba ho etsuwa ha dihlahiswa tsa temothuo (PepsiCo), athe ena yona e itshetlehile mesebetsing e tswelang pele ya beng ba diabo le taolo.1.2 Ketso ya PepsiCo ya ho bea R25 bilione tafoleng e le ho reka khamphane ya Pioneer Foods, e babaditswe e le ho tshepela ho totobetseng moruong wa Aforika Borwa.1.3 Baetsi ba makoloi a Ford ba tsebisitse hore merero ya bona ya katoloso e tla thea mesebetsi e 1200, ho ya ka ho kenngwa tshebetsong ha boikitlaetso ba botsetedi ba R3 bilione. Setsi sa khamphane ena se Silverton, se hoketse bokgoni ba ho hlahisa makoloi a di-Ford Ranger le di-Everest a fihlellang ho 168 000 ka selemo   e leng keketseho ya makoloi a 44 000 le pele ho katoloso.1.4 Ho feta moo, botsetedi ba R50 milione ba khamphane ya tlhahiso ya BFG Rail setsing se hatetseng pele sa tlhahiso Gauteng, bo tla etsa hore ho be le setsi sa maemo a hodimo se momahantsweng sa tlhahiso, se ipabolang ka mesebetsi e ntlafaditsweng ya boinjiniere ho sebediswa dithekenoloji tse hatetseng pele.1.5 Nelson Mandela Bay teng, khamphane ya Aberdare Cables e tsebisitse ka katoloso ya mesebetsi ya yona ha e ne e bula Setsi sa High-Voltage Power Cable, ka botsetedi ba R135 milione e be e thee mesebetsi e 58 kahodimo ho mesebetsi e 429 e sebakeng seo ha jwale khamphane e sebeletsang ho sona.1.6 Botsetedi setsing se setjha, disebedisweng le tlhahisong e ekeditsweng, bo thea mesebetsi e metjha ebile bo hodisa Paloyohle ya Dihlahiswa tsa Naha (GDP). Makala ohle ao tlhahiso e ntjha e etsahalang ho ona, a kahara makala a hlwailweng ke Moporesidente Ramaphosa Puong ya hae ya Boemo ba Naha (SoNA). Aforika Borwa e fana ka dibopeho tse qollehileng tsa meralo ya motheo ya moruo tse tswetseng pele haholo, mebaraka ya moruo e mahlahahlaha e thuthuang le phihlello mebarakeng e holang ka sekgahla se hodimo khontinenteng ya Aforika. Aforika Borwa le yona ke hlohla ya makala a matjha a botsetedi a kang a moruo o sa senyeng tikoloho, kaho ya dikepe tsa oli le kgase esita le moruo wa mawatleng.2. Tlaleho ya Lefatshe ka Bophara ya Lenaneo le Kopanetsweng la Matjhaba a Kopaneng la HIV le AIDS (UNAIDS)2.1 Kabinete e kgothaditswe ke Tlaleho ya moraorao ya Lefatshe ka Bophara ya UNAIDS, e sa tswa kgakolwa Aforika Borwa. Ho ya ka tlaleho ena, Aforika Borwa e atlehile ho fokotsa ditshwaetso tse ntjha tsa HIV ka sekgahla se kahodimo ho 40%, esita le ho shwa ka mabaka a amanang le AIDS ka sekgahla se ka etsang 40% haesale ho tloha ka 2010. Tlaleho ena e tiisa hore mawala a rona a bokenadipakeng ho HIV le AIDS a ho fokotsa ditshwaetso tse ntjha le ho alosa bakudi ba seng ba phela le lefu lena, bo tlisa diphetho tse ntle.2.2. Kabinete e kgothaletsa maAforika Borwa ohle hore a phele ka boipaballo e le ho fokotsa ditshwaetso tse ntjha.3. Twantsho ya ditlolo tsa molao3.1 Kabinete e boela e tiisa boikitlaetso ba yona ba ho thea tikoloho e bolokehileng ebile e le e tshireletsehileng, kahare ho dibaka tsa rona. Ka tshebedisanommoho ya mmuso le setjhaba, re ka fedisa sewa sa ditlolo tsa molao re be re thee tikoloho e bolokehileng, e nang le kgotso kahare ho dibaka tsa rona, ebile e le e ntle haholo bakeng sa botsetedi.3.2 Dikgato tse fapafapaneng tse sa tswa nkuwa ke makgotla a qobello ya molao naha ka bophara, di thusitse hore ho tshwarwe babelaellwa ba bangatanyana ha ba ha hapjwa le dithethefatsi tse seng molaong. Lebotho la Sesole sa Naha sa Aforika Borwa (SANDF) le lona le nanabeditswe dibakeng tse ding tseo ho tsona ditlolo tsa molao di jeleng setsi ka ho fetisisa, ho ya tshehetsa Tshebeletso ya Sepolesa sa Aforika Borwa (SAPS) matsapeng a sona a ho bea maqulwana a dinokwane le thekiso ya dithethefatsi taolong.3.3 Kabinete e kopa setjhaba hore se dule se le sedi se be se tlalehele sepolesa diketso tsohle tsa ditlolo tsa molao, ho sa natsehe hore ke mang ya tjhang a tshola.B. Diqeto tsa KabineteLeano le Motjha wa Leano bakeng sa ho ntshuwa ha Dilaisense tsa Maqhubu a Kgaso a Hlokehang ka ho Fetisisa1.1 Kabinete e ananetse Leano le Motjha wa Leano bakeng sa ho ntshuwa ha Dilaesense tsa Maqhubu a Kgaso a Hlokehang ka ho Fetisisa kamora dipuisano tse batsi le lekala le setjhaba. Leano le Motjha wa Leano di rala moralo wa diphetoho tsa lekala ka ho thusa ba qalang hore ba kene mmarakeng ona o bohlokwa, ha ka ho le leng ho ntse ho kgothatswa botsetedi le bosibolli. Matsatsing a mmalwa a tlang, Letona la Dikgokahanyo Mofumahadi Stella Ndabeni-Abrahams, o tla ntsha leano la moshwelella le ananetsweng ke Kabinete a be a tsebise mehlodi ya ditaba.2. Tlaleho ya Setlamo sa Boeletsi bo Tebileng ho Moporesidente ka Tlhabollo ya Mobu le Temothuo2.1 Kabinete e amohetse tlaleho ya makgaolakgang e tswang Setlamong sa Boeletsi bo Tebileng ho Moporesidente ka Tlhabollo ya Mobu le Temothuo. Moporesidente Ramaphosa o thontse setlamo sena ka Lwetse ya 2018, e le ho fana ka mohopolo wa leano le momahantsweng la tlhabollo ya mobu. Tlaleho ena e fana ka diphumano tsa maemo a renang ha jwale, ebile e etsa dikgothaletso tse tla thusa ho akofiseng mosebetsi wa mmuso wa ho lokisa nalane ya ho se lekane ha kabo ya mobu.2.2 Kabinete e laetse hore Matona ohle, ka mafapha a ona a fapaneng, a tlameha ho bala tlaleho ena hammoho le dikgothaletso tsa yona tse sisintsweng, ka nako ya dikgwedi tse pedi, ebe a kgutlela Kabineteng. Komiti ya Matona a Kopaneng ka Tlhabollo ya Mobu, eo modulasetulo wa yona e leng Motlatsi wa Moporesidente David Mabuza, e tla alosa mosebetsi ona.2.3 Kabinete e fetisa tlhompho ya yona ka mosebetsi o entsweng ke setlamo sena seo modulasetulo wa sona e neng e le Ngaka Vuyokazi Mahlathi, mme e ananetse hore tlaleho ena e lokollelwe setjhaba.2.4 Letona la Temothuo, Tlhabollo ya Mobu le Ntshetsopele ya Mahae, Mofumahadi Thoko Didiza, hammoho le setlamo sena, ba tla tshwara seboka se lehlakoreng sa ditaba e le ho manolla dikateng tsa tlaleho ena. Seboka sena sa ditaba se tla ba ka hora ya leshome hoseng ka Sontaha sa la 28 Phupu 2019 Setsing sa Ditaba sa Ronnie Mamoepa se GCIS Hatfield, mme ho tla ba le vidiyo e hokelanang le Setsi sa Imbizo sa GCIS se Motse Kapa.D. Dibili3. Bili ya Sehlomathiso sa Kamohelo ya Semolao ya Manyalo a Setso ya 20191.1 Kabinete e ananetse ho tekwa ha Bili ya Sehlomathiso sa Kamohelo ya Semolao ya Manyalo a Setso ya 2019 Palamenteng.1.2 Bili ena e etsa hore Karolo ya 7(1) le ya (2) tsa Molao wa Kamohelo ya Semolao ya Manyalo a Setso (RCMA), 1998 (Molao wa 20 wa 1998) di tsamaisane le dikahlolo tsa Lekgotla la Dinyewe la Molaotheo, le ileng la ahlola ka hore dikarolo tsena ha di a amoheleha ho ya ka molaotheo. Dikarolo tsena di leeme kgahlanong le basadi ba manyalong a setso.1.3 Bili e lelekela tshwaro e lekanang ya basadi ba manyalong a setso a bomong le a sethepu, ao a bileng teng pele ho Molao ona. Dihlomathiso tsena di fedisa kgethollo ya bong manyalong a sethepu, ao ho itlanngweng ka ona pele ho thakgoha RCMA ya 1998. Balekane jwale ba tla ba le ditokelo tse lekanang tsa kopanelo ya thepa, mabapi le thepa ya bona ya lenyalong.D. Diketsahalo tse Tlang1. Momahanyo ya tsa Bophelo bo Botle ya Moporesidente1.1 Moporesidente Ramaphosa o tla etella pele moketjana wa ho tekenwa ha Momahanyo ya tsa Bophelo bo Botle ya Moporesidente Sepetleleng sa Dithuto sa Ngaka George Mukhari se Ga-Rankuwa, Toropong ya Tshwane, ka Labone, mohla la 25 Phupu 2019. Momahanyo ena ya tsa Bophelo bo Botle e entswe ka lebaka la Mmoka wa tsa Bophelo bo Botle wa Moporesidente, o neng o tshwerwe ka Mphalane 2018. Moketjana ona o bontsha katleho mosebetsing wa kopanelo wa ho fihlella mokgwatsamaiso wa boleng wa nako e telele wa tsa bophelo bo botle.2. Foramo ya Pele ya Thakelano ya Maikutlo ya Leano la Selemo le Selemo la Boemo bo Hodimo ka Thuto e Phahameng Aforika2.1 Lefapha la Thuto ya Motheo hammoho le Mokgatlo wa Ntshetsopele ya Thuto Aforika, di tla tshwara Foramo ya Pele ya Thakelano ya Maikutlo ya Leano la Selemo le Selemo la Boemo bo Hodimo ka Thuto e Phahameng Aforika: Ho Hlophisa Batjha bakeng sa Mesebetsi ya Kamoso. 2.2 E tla tshwarwa ho tloha ka la 29 ho isa ho la 30 Phupu 2019 Emperors Palace, Johannesburg. Foramo ena e tla kgobokanya Matona a ikarabellang ho tsa thuto, batjha le bosebetsi, ho tswa khontinenteng ya Aforika ka Bophara, barutehi; baetsi ba maano; baemedi ba boemo bo hodimo ba tswang balekaneng ba tshebedisano mmoho ya ntshetsopele; lekala la poraefete; mekgatlo ya setjhaba, mekgatlo ya dititjhere le batswadi; mekgatlo ya batjha le mehlodi ya ditaba.2.3 Dipuisano di tla tsepama ho ralweng le ho kenngweng tshebetsong ha mekgwa ya bosibolli e hlokehang thutong e phahameng Aforika, hore ho hlomellwe dititjhere ho be ho hlophiswe baithuti bakeng sa mesebetsi ya kamoso. Kabinete e tswelapele ho ananela seabo sa rona dipuisanong tse manoni hakaalo.3. Kgwedi ya Basadi3.1 Moketjana wa Letsatsi la Naha la Basadi Vryburg, Seterekeng sa Ruth Mompati se Leboya Bophirimela ka Labohlano mohla la 9 Phato 2019, o tla ketekwa tlasa mookotaba o reng:  Dilemo tse 25 tsa Demokerasi: ho Hodisa Aforika Borwa Mmoho bakeng sa Tokoloho ya Basadi .3.2 Moketjana ona o hlompha basadi ba kahodimo ho 20 000 ba ileng ba hwantela Union Buildings ka la 9 Phato 1956, ba ipelaetsa kgahlanong le katolosetso ya Melao ya Dipasa basading. Boipelaetso bona e bile mothinya ntweng ya rona ya tokoloho le setjhabeng sa demokrasi.3.3 Ntle le katleho ya rona e babatsehang ho ntshetseng pele tokoloho ya basadi setjhabeng sa habo rona, sewa sa dikgoka le tlhekefetso ya basadi setjhabeng sa habo rona di ntse di tswela pele. Dikahlolo tse boima tse diilweng dinyeweng tsa tlhekatlheko ya motabo Gauteng, di bontsha hore baetsi ba ditlolo tsa molao tsa motabo le ditlolo tse ding tse amanang le tsona, ba ke ke ba baleha letsoho le letelele la toka.3.4 Kabinete e ipiletsa makaleng ohle a setjhaba hore a hanyetsane le tlhekefetso efe kapa efe, a be a etse matsapa a kopanetsweng a ho fokotsa lenane la ditlolo tsa molao tsa motabo le ditlhaselo basading le baneng, e le ho fedisa boitshwaro bona bo sa lokang kahohlehohle.E. Melaetsa1. Matshediso1.1 Kabinete e ilela ho hlokahala ha mokaubere wa ntwa ya tokoloho Ntate Isaac Lesibe  Bra Ike  Maphoto, ya hlokahetseng a le dilemo di 88. Moporesidente Ramaphosa o ile a laela hore ho etswe Lepato la Semmuso le Kgethehileng bakeng sa Bra Ike, ya neng a tlohe Aforika Borwa ka 1961 mme a ya thupellong ya sesole le ya sepolotiki Beirut le Soviet Union ya mehleng dipakeng tsa 1961 le 1963, pele a ikamahanya le Lekala le leholo la Luthuli la Umkhonto we Sizwe. Ka 2006, Moporesidente wa ka nako eo Thabo Mbeki o ile a tlotla Bra Ike ka Kgau ya Naha ya Luthuli ya Silifera, bakeng sa seabo sa hae ntweng ya tokoloho le ya demokrasi.1.2 Kabinete e ikamahanya le phohomela ya naha ya ho lla le ba lelapa, metswalle le balatedi ba sebini sa sengodi sa dipina se hapileng dikgau Jonathan  Johnny  Clegg, ya ileng a sebedisa mmino wa hae ho phahamisa setjhaba se se nang kgethollo ya morabe. O tla hopolwa ka boikitlaetso ba hae kahong ya setjhaba, momahanong ya setjhaba le ho se dumellane le semorabe. E ne e le moamohedi wa Kgau ya Naha ya Ikhamanga ya Silifera, ka seabo sa hae se babatsehang lepatlelong la mmino esita le ho kopanyeng mmino wa setso wa Aforika le mefuta e meng ya mmino.2. DithoholetsoKabinete e thoholetsa:2.1 Sehlopha sa Naha sa Netebolo sa di-Protea, ka tshebetso ya sona e tswileng matsoho esita le ka ho phahamisetsa folaga ya Aforika Borwa hodimo, ka hore se fihlelle ho seka-makgaolakgang a Mohope wa Lefatshe kwana Liverpool. Ntlafalo ya bona ho tloha boemong ba bohlano ho ya boemong ba bone thathamisong ya lefatshe, e thabisa haholo. Hape, e thoholetsa Mofumahatsana Karla Pretorius ka ho thonngwa le ho kgethwa e le Sebapadi sa Thonamente ya Mohope wa Lefatshe wa 2019.2.2 Baatlelete ba Aforika Borwa ka ho ipabola Mokgatlong wa Matjhaba wa Liki ya Taemane ya Mekgatlo ya Diatleletiki kwana London. Ya tshwereng rekoto ya naha Akani Simbine o ne a le materebe lebelong la banna la dimithara tse 100, ha a ne a hapa makgaolakgang a lona ka nako e ntle ka ho fetisisa sehleng sena ka disekene tse 9.93. Ho tloleleng hole ha banna teng, Luvo Manyonga o hapile tlolelo-hole ya banna ka ho tlolela hole ka ho fetisisa sehleng sena, ka dimithara tse 8.37, le wa mphato wa hae Ruswahl Samaai ya ileng a kena borarong ka tlolo ya dimithara tse 8.11.2.3 Sehlopha sa Mmino sa Batjha sa Ndlovu, seo tshebetso ya dikgalala tsa sona tse mahlahahlaha e entseng hore se fetele mokgahlelong o latelang wa mananeo a haswang ka kotloloho a America s Got Talent.2.4 Sehlopha sa rona sa naha sa Rakebi, di-Springbok, se hlotseng Australia ka 35-17 Johannesburg nakong ya 2019 Rugby Championship. Thonamente ena ke ketsahalo ya bohlokwa dipapading mme e kenyeletsa dinaha tse kang Afrika Borwa, New Zealand, Australia le Argentina. Re ba lakaletsa katleho le mahlohonolo ha ba ntse ba tswelapele thonamenteng ena.2.5 TeamSA, e thusitseng ka ho ngola botjha nalane ya Aforika sehleng sa bo-30 sa Mekgatlo ya Dipapadi tsa Diyunivesithi tsa Matjhaba kwana Napoles, Italy. Aforika e hapile lenane lohle la dikgau tse 26 ka kopanelo. Dikgaung tse 18 tsa Aforika Borwa, tse tsheletseng tsa tsona e ne e le tsa Gauta, tse robedi e le tsa silifera ha tse nne e ne e le tsa lethose.F. DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Baokamedi ba baholo ba nakwana Botong ya Lekgotla la tsa Ditjhelete tsa Dikgwebo tse Nyenyane (SEFA):(a) Ms Mphokolo Makara;(b) Adv Nomathemba Mlonzi;(c) Ms Delicate Mabuza;(d) Mr Martin Mahosi;(e) Mr Justice Kganyago; (f)  Mr Maurice Radebe; and(g) Ms Nonkululeko Dlamini   (reappointment). Enquiries:Ms Phumla Williams   Acting Cabinet Spokesperson Mobile: 083 501 0139"
Pehelo ya Kopano ya Kabinete ya la 7 Phato 2019,8 Aug 2019,https://www.gov.za/speeches/statement-cabinet-meeting-7-august-2019-8-aug-2019-0000,https://www.gov.za/st/speeches/statement-cabinet-meeting-7-august-2019-8-aug-2019-0000,"Kabinete e kopane ka Laboraro, mohla la 7 Phato 2019 Union Buildings PretoriaA.  Dintlha tsa Moraorao1.  Boikitlaetso ba Lekgotla la Naha la Ntshetsopele ya Moruo le Basebetsi (NEDLAC)1.1.  Kabinete e dula e ngongorehile ka sekgahla se hodimo sa leqeme la mesebetsi esita le manane a tlase a kgolo ya moruo naheng ya rona. Sephetho sa Diphuputso tsa Bosebetsi tsa Kotara le Kotara (QLFS) bakeng sa kotara ya bobedi ya 2019 se ntshitsweng ke Lefapha la Dipalopalo la Aforika Borwa (Stats SA), se bontsha hore sekgahla sa semolao sa leqeme la mesebetsi se eketsehile ka 1,4% ho ya fihla ho 29,0%, papisong le kotareng ya pele ya 2019.1.2.  Kabinete e dula e ikemiseditse ho rarolla diqholotso tsa sebopeho se tswelang pele ho ama tshebetso ya moruo wa rona, esita le bokgoni ba wona ba ho arabela diqholotsong tsa tswelopele.1.3.  Tumellano ya karabelo e potlakileng e tekennweng ke mekgatlo yohle ho NEDLAC e ikitlaelletsa ho kopana le ba amehang kgwedi le kgwedi, ho sala morao boitlamo bo ntlha di mashome a supileng a metso e supileng (77) tsa Mmoka wa Mesebetsi. Modulasetulo wa dikopano tsa kgwedi le kgwedi e tla ba Moporesidente Cyril Ramaphosa ho tloha ka Loetse 2019.1.4.  Boikitlaetso ba bohle ba amehang   ba akgang mmuso, bosebetsi, dikgwebo, mekgatlo ya setjhaba   bo tsetselela mananeo a tlhahiso ya mesebetsi, mekgwa ya ho katolla dikgoro e le ho thakgola kgato ya ho a kenya tshebetsong, hammoho le ditumellano tsa ho boloka mesebetsi esita le mekgwa ya ho thibela tahleho ya mesebetsi. Tse ding tse kenyeleditsweng boikitlaetsong bona ke dikgato tse totobetseng tse tsetselelang ho hodisa moruo.2.  Tshebedisano mmoho dipakeng tsa Aforika Borwa le Japane2.1.  Kabinete e amohela tshebedisano mmoho dipakeng tsa Aforika Borwa le Japane ho lwantsha tshilafatso ka dipolaseteke, ka ho tshehetsa ho fetolwa ha indasteri ya lapeng ya dipolaseteke ho tloha ho ya dipolaseteke tse tlwaelehileng ho ya mekgweng e meng e batlang e sa senye tikoloho.3.  Foramo ya bo18 ya Molao wa Kgolo le Menyetla ya Aforika (AGOA)3.1.  Aforika Borwa e sa tswa ba le seabo Foramong ya bo18 ya AGOA e neng e tshwaretswe C te d'Ivoire tlasa mookotaba o reng:  AGOA le Bokamoso: Popo ya Mmotlolo o Motjha wa Kgwebisano wa ho Tataisa Botsetedi le Kgwebisano ya Dinaha tse Kopaneng tsa Amerika (US) mmoho le Aforika .3.2.  AGOA ke lenaneo le le leng feela la kgwebisano le ratwang ke US, le fanang ka kamohelo ya dithepa tse sa lefellweng lekgetho di bile di sa lekanyetswe sekepele, bakeng sa metjha e kahodimo ho 6 400 e tswang dinaheng tse Aforika e ka Borwa ba Sahara tse tshwanelehileng tse 40 tsa AGOA, ho akga le Aforika Borwa.3.3.  Dipuisano tse ntle tse ahang tsa Aforika Borwa le Moemedi wa Kgwebisano wa US, di fana ka kgonahalo ya phihlello mebarakeng ya US esita le botsetedi ba Amerika moruong wa rona, e leng mekgwa ya bohlokwa ya ho rarolla taba ya tlhahiso ya mesebetsi le phediso ya bofuma.4.  Ditlhaselo tsa ditho tsa Tshebeletso ya Sepolesa ya Aforika Borwa (SAPS)4.1.  Ditlhaselo tsa moraorao tsa ditho tsa SAPS di le mosebetsing Toropong ya Johannesburg, ha di a tshwanela ho mamellwa. Kabinete e tshwela ditlhaselo tseo ka mathe ebile e laetse sepolesa sa rona le makgotla a mang a qobello ya molao hore ba seohele babelaellwa bao ntle le tshabo ya letho kapa hona ho kgetha nku ka pere.4.2.  Molaotheo wa Riphaboliki ya Aforika Borwa wa 1996 o laela hore makgotla a qobello ya molao, ho akga le tshebeletso ya rona ya sepolesa, a tlameha ho thibela, ho lwantsha le ho batlisisa ditlolo tsa molao, a boloke botsitso ba setjhaba, a tshireletse baahi ba naha le dithepa tsa bona, a sikare a be a qobelle molao.4.3.  Tlhaselo efe kapa efe ho bahlanka ba rona ba qobello ya molao ke tlhaselo naheng ya rona le boipuso ba yona, mme ditlhaselo tse jwalo ha di ka ke tsa tlohellwa ntle le dikotlo. Re etsa kgoeletso setjhabeng sohle hore se tshehetse makgotla a mmuso wa rona, haholoholo ao a qobellang melao ya rona, se be se momahane kgahlanong le diketso tsena tse soto tse reretsweng ho hlasela bahlanka ba sepolesa.4.4.  Kabinete e etsa kgoeletso makgotleng a qobello ya molao, hore a tswele pele ho qobella molao a be a nke dikgato tse matla kgahlanong le bao ba thunthetsang melao ya naha ya rona. Melawana ya bomasepala ya taolo e tlameha ho hlomphuwa ka dinako tsohle, mme re etsa kgoeletso bomasepaleng bohle ba rona hore ba qobelle tsitlallelo ya melawana ya bomasepala ya taolo. Re dula re ntse re le naha e ikokobeletsang melao, e tla tswela pele ho netefatsa boteng ba kgotso, botsitso le katleho bakeng sa baahi ba yona.4.5.  Kabinete e lebelletse hore bohle ba dulang ba bile ba sebetsa Aforika Borwa, ba sebedisane mmoho le makgotla a rona a qobello ya molao e le ho fedisa ditlolo tsa molao le diketso tse seng molaong.4.6.  Kabinete e boela e netefaletsa setjhaba hore makgotla a qobello ya molao a naha ena a tla nka dikgato tse matla a be a tshware batho ba hlohleletsang ditlolo tsa molao le merusu.5.  Tshenyo ya thepa ya setjhaba5.1.  Kabinete e amohela ho fela ha boipelaetso Toropong ya Tshwane. Leha ho le jwalo, ke bomadimabe taba ya hore bakganni ba dibese ba ile ba kwala mebila ya bohlokwa e kenang toropong ka dibese tsa masepala, athe ba bang ba baipelaetsi ba ile ba senya meralo ya motheo, ebile ho tlalehwa hore ba ile ba tshosa ditho tsa setjhaba.5.2.  Kabinete e ngongorehile ka diketsahalo tse eketsehang tsa tshenyo ya thepa ya setjhaba tse amanang le diketso tsa boipelaetso naheng ena. Tokelo ya ho ipelaetsa e tshireleditswe ebile e fuperwe ke Molaotheo, mme ho na le mekgwa e mengata ya ho rarolla dillo tsa setjhaba ka kgotso, ntle le tshenyo ya ditshebeletso le dithepa tsa setjhaba. Tokiso ya meralo ya motheo e senyehileng e na le ditlamorao tse mpehadi tsa ditjhelete le kahisanong, tse thefulang baahi ba sebedisang disebedisuwa tseo kamehla.6.  Tumellano ya tefo mabapi le lefuba la silikhosisi6.1.  Kabinete e elelletswe ka tumellano ya tefo ya R5-bilione e ananetsweng ke Lekgotla le Phahameng la Dinyewe la Borwa ba Gauteng, e leng ntho e romelang molaetsa o matla dikhamphaneng tsa merafo hore di bee polokeho ya basebetsi ka sehloohong, ho thibela mafu a ka nnang a ropoha kamora nako e telele motho a se a beile meja fatshe.6.2.  Kahlolo ena ya Lekgotla le Phahameng la Dinyewe, e tla thusa hore diketekete tsa basebetsi ba mehleng ba merafong ba fumantshwe ditlhapiso bakeng sa mahlonoko le ditshotleho tseo ba phetseng le tsona kamora ho tshwarwa ke mafu a amanngwang le ho sebetsa merafong ya gauta ka nako e telele.6.3.  Kabinete e thoholeditse dihlopha tsa boramolao, ho akga le thuso ya molao, tse ileng tsa buella mahlakore a fapaneng nyeweng e nkileng nako e telele, moo ho fihlelletsweng tumellanong ya hore ho hlapiswe basebetsi ba mehleng ba merafong kapa bajalefa ba bona ba tshwanelehileng, lehlakoreng la basebetsi ba merafong ba seng ba le siyo ka lebaka la ho tshwarwa ke lefuba la silikhosisi kapa mefuta e itseng ya lefuba e ileng ya ba tshwara merafong e itseng ya gauta, kamora la 12 Tlhakubele 1965.6.4.  Dikhamphane tse tsheletseng tsa merafo - African Rainbow Minerals, Anglo American, AngloGold Ashanti, Gold Fields, Harmony le Sibanye-Stillwaters   hammoho le boramolao ba batseki, ba tla thea Letlole la Tshiamiso, le tla netefatsa hore basebetsi ba merafong ba loketseng kapa bajalefa ba bona ba tshwanelehileng, ba fumana ditlhapiso.7.  Tumellano ya Mozambique7.1.  Kabinete e amohela taba ya ho tekenwa ha Tumellano ya Kgotso le Poelano Mozambique ka Labobedi, mohla la 6 Phato 2019, e le letshwao la kopano le batho ba Mozambique, esita le ho tshehetseng kgotso le botsitso naheng eo.7.2.  Tumellano ena ke sephetho sa dipuisano tsa sepolotiki tse atlehileng dipakeng tsa Mmuso wa Mozambique le Mokgatlo wa Kgano wa Naha wa Mozambique, tse thusitseng hore ho tekenwe tumellano tlhalosong ya kemiso ya dikgohlano tsa dintwa ka la 1 Phato 2019.7.3.  Aforika Borwa le Mozambique di abelana ka setswalle le dikamano tsa dinaha tsena tse pedi, ho tsa sepolotiki, tsa moruo le kahisano tse tsheheditsweng ke kopano e matla ya nako e fetileng ya ho tloha dilemong tsa ntwa ya tokoloho. Moporesidente Ramaphosa le Dihlooho tse ding tse ngata tsa Dinaha tsa SADC, ba ne ba le teng moketjaneng oo wa ho tekena.8.  Caster Semenya8.1.  Kabinete e swabile ka hore kgalala ya rona ya semathi, Caster Semenya, ha a no dumellwa ho sireletsa sekola sa hae sa lefatshe sa dimithara tse 800 Ditlhodisanong tsa Lefatshe Doha, Qatar. Sena se etsahala ka lebaka la kahlolo ya lekgotla la dinyewe la Switzerland, e tsheheditseng molawana wa Mokgatlo wa Matjhaba wa Setlamo sa Diatleletiki o tla hloka hore a sebedise meriana e fokotsang lero la botona mmeleng.8.2.  Kabinete e tshehetsa Mofumahatsana Semenya kahohlehohle jwaloka ha a ipiletsa mme a lwanela ditokelo tsa hae tsa mantlha tsa botho. Jwaloka baatlelete ba bang bohle, o na le tokelo ya ho hlodisana le ba bang ntle le hore a qobellwe ho fetola mmele wa hae ka mekgwa efe kapa efe ya meriana.9.  Dikgau tsa Naha9.1.  Kabinete e etsa kgoeletso ho maAforika Borwa hore a thonye batho bao a nahanang hore ba tshwanelehile hore ba fuwe ditlotlo tsa boemo bo hodimodimo tsa naha, e leng Dikgau tsa Naha.9.2.  Dikgau tsena di tlotla maAforika Borwa le melata e tshwanelehileng e ileng ya kenya letsoho ka mekgwa e fapaneng phihlellong ya Aforika Borwa e lokolohileng, e momahaneng, e se nang semorabe, e se nang kgethollo ya bong, e atlehileng ebile e le ya demokrasi.9.3. Dithonyo tsa Dikgau tsa Naha tsa 2020 di tla kwala ka la 31 Phato 2019 mme moketjana wa kabo ya dikgau tsena o tla tshwarwa ka Mmesa 2020. Diforomo tsa dithonyo di a fumaneha websaeteng ya Boporesidenteng: www.thepresidency.gov.za. Ditho tsa setjhaba di kopjwa ho qhwaella molaetsa o matlafatsang thonyo eo ya motho ya itseng.B. Diqeto tsa Bohlokwa1.1 Ho ropoha ha lefu la vaerase ya EbolaLetona la Dikamano le Tshebedisano ya Matjhaba, Ngaka Naledi Pandor le Letona la Bophelo bo Botle, Ngaka Zweli Mkhize, ba hlabile Kabinete malotsana ka ho ropoha hona esita le ka ho shwa ho bakwang ke Ebola Democratic Republic of Congo, esita le kotsi ya yona dinaheng tsa boahisane.1.2. Lefu lena le a tshwaetsa ho tloha mothong e mong ho ya ho e mong, ka ho thetsa madi le maro a mmele wa motho ya nang le lona. Ho ya ka Mokgatlo wa Lefatshe wa Bophelo bo Botle (WHO), Aforika Borwa e nkuwa e le enngwe ya dinaha tse seng kotsing hakaalo mona Aforika.1.3. Kabinete e ile ya boela ya hlajwa malotsana ka boemo ba ho lokela ho lwantshana le maemo a Ebola a ka nnang a ropoha naheng ya rona. Maemo a mararo a arohaneng a tshekatsheko ya kotsi a netefaditse kotsi e fokolang haholo ya boemo ba Ebola ba Aforika Borwa. Mehato ya bohlokwa ya ho phahamela mapoqo ho tsa bophelo bo botle e se e kentswe tshebetsong naheng ya rona, ho akga le tikoloho ya dipetlele tse hlwailweng diprofenseng tsohle tsa rona haeba re ka iphumana re tlameha ho lwantshana le Ebola. Ntle le dipetlele tse hlwailweng, mehato ena ya ho phahamela mapoqo e akga disebedisuwa tsa ho lekodisisa madibohong a rona a kenang, dikgokahanyo le tlhophiso esita le dilaboratori tse qollotsweng.1.4. Kabinete e ananetse mehato ya ho phahamela mapoqo e seng e le motjheng, ho netefatsa hore naha ya rona e a itwanela haeba ho ka bonwa lefu lena. Leha ho le jwalo, re batla ho netefaletsa setjhaba hore Aforika Borwa e dula e le kotsing e fokolang haholo ya Ebola.C. Diketsahalo tse Tlang1. Letsatsi la Naha la Basadi1.1.  Ka Labohlano, mohla la 9 Phato, naha e tla keteka sehopotso sa Letsatsi la Naha la Basadi, le tshwayang ntwa ya naha e se nang ditlhekefetso tsa bong, e se nang semorabe le kgethollo ya bong, katlasa mookotaba o reng:  Dilemo tse 25 tsa Demokrasi: Ho hodisa Aforika Borwa molemong wa Tokoloho ya Basadi .1.2. Moporesidente Ramaphosa o lebelletswe hore a tshetlehe puo ya bohlokwa Mabaleng a Vryburg, Seterekeng sa Dr Ruth Segomotsi Mompati, Leboya Bophirimela.1.3.  Kgweding ena ya basadi ho se ho bonahetse boitokisetso ba diketsahalo tse tsetselelang matlafatso le tshireletso ya basadi, ho akga le ketso ya Moporesidente Ramaphosa ya ho thonya ditho tsa Khomishene ya Tekano ya Bong (GCE). GCE ke setheo sa molao se theetsweng ho kgothaletsa tlhompho ya tekano le tshireletso ya bong, ntshetsopele le phihlello ya tekano ya bong.1.4.  Basadi ba na le seabo sa bohlokwa kahong ya moruo wa naha, ho theeng mesebetsi le ho inoleng malapa bofumeng. Matlafatso ya basadi e bohlokwa ho kgaoleng diketane tsa tlhekefetso tse sithabetsang setjhaba sa habo rona sa Aforika Borwa. Kabinete e etsa kgoeletso ho bohle ba amehang hore ba bee matlafatso ya basadi ka sehloohong, ba be ba ikamahanye le diketsahalo tsa ho keteka letsatsi la naha la Basadi hosane.2.  Mmoka wa Ntshetsopele ya Dinaha tsa Borwa ba Aforika (SADC)2.1.  Moporesidente Ramaphosa o tla etella moifo wa Aforika Borwa pele o ilo ba le seabo Mmokeng wa bo39 wa Dihlooho tsa Dinaha le Mebuso ya SADC, o tla tshwarelwa Tanzania ka la 17 le la 18 Phato 2019.2.2.  Nakong ya mmoka ona, Moporesidente wa Tanzania John Magufuli o tla nka bodulasetulo ba SADC ho mphato wa hae wa Namibia, Moporesidente Hage Geingob.2.3.  Mmoka wa SADC o boetse o lebelletswe hore o tshetshethe ka dintho tse ngatanyana, ho akga le ho kenngwa tshebetsong ha merero ya tshebetso ya lebatowa e kang kaho ya diindasteri, kgwebisano, ntshetsopele ya meralo ya metheo, ho thewa ha palamente ya lebatowa, esita le momahanyo ya kgotso le tshireletso lebatoweng lena.D. Melaetsa1. MatshedisoKabinete e rometse matshediso:1.1.  bathong ba Riphaboliki ya Tunisia kamora ho hlokahala ha Moporesidente Beji Caid Essebsi.1.2.  lelapeng le metswalleng ya Toni Morrison, mongodi ebile e le moamohedi wa Nobel Prize, ya hlokahetseng a le dilemo di 88. Mongodi enwa ya tswileng matsoho o ngotse ka malebela a Aforika le Amerika dingolweng tsa boiqapelo nakong e kahodimo ho dilemo tse mashome a mahlano, dipading tse akgang Beloved le The Bluest Eye.1.3.  bathong ba India kamora ho hlokahala ha mokaubere wa radipolotiki wa India Sushma Swaraj, a le dilemo di 67 kwana New Delhi. Swaraj e ne e le Letona la naha la Merero ya Kantle ho tloha ka 2014 ho ya ka 2019. E ne e le mosadi wa bobedi wa ho kena kantorong eo nalaneng ya India.2. Dithoholetso le Ditakaletso tsa MahlohonoloKabinete e:2.1. babatsa sehlopha sa setlamo sa Ditimamollo tse 45 le baokamedi ba bona ba baholo, se qetileng matsatsi a ka bang 30 se lwantshana le mello Profenseng ya Alberta ka Bophirimela ba Canada. Sehlopha sena se rometswe ho ya thusa twantshong ya ho tjha ha hlaha Chuckegg Creek moo ho tjheleng dihekthara tse kahodimo ho 350 000 haesale ho tloha ka Motsheanong 2019, kamora kopo e ileng ya etswa ke Setsi sa Canada sa Twantsho ya ho Tjha ha Meru.2.2.  thoholetsa disesi tsa habo rona tse entseng hore naha e ikgantshe kwana Ditlhodisanong tsa Lefatshe tsa FINA tsa 2019 Korea Borwa. Zane Waddell o hapile gauta dimithareng tse 50 tsa moseso o bitswang backstroke, Chad le Clos o hapile mathose a mabedi dimithareng tse 100 le dimithareng tse 200 tsa moseso o bitswang butterfly, athe Tatjana Schoenmaker o hapile silifera dimithareng tse 200 tsa moseso o bitswang breaststroke.2.3.  lakaletsa sehlopha sa Aforika Borwa sa baseball ya ba katlase ho dilemo tse 18 mahlohonolo ha ba phahamisetsa folakga ya rona hodimo thonamenteng ya Mohope wa Lefatshe Korea Borwa, ho tloha ka la 30 Phato ho ya ho la 8 Loetse 2019.2.4.  thoholetsa Khanyisile Mthetwa, seletsi sa phala se nang le neo, eo e leng moAforika wa pele wa ho kgethwa ho ba moamohedi wa (2019) Myrna Brown International Scholarship, e fanwang ke Mokgatlo wa Diphala wa Naha wa Amerika.Dipotso: Mofumahadi Phumla Williams   Radiphatlalatso wa Kabinete ya Tshwereng MolepoMohala: 083 501 0139"
Pehelo ya Kopano ya Kabinete ya la 21 Phato 2019 ,22 Aug 2019,https://www.gov.za/speeches/statement-cabinet-meeting-21-august-2019-22-aug-2019-0000,https://www.gov.za/st/speeches/pehelo-ya-kopano-ya-kabinete-ya-la-21-phato-2019-22-aug-2019-0000,"Kabinete e kopane ka Laboraro, 24 Phato 2019, Tuynhuys e Motse Kapa A. Dintlha tsa Ha jwale 1. Inshorense ya Bophelo bo Botle ya Naha (NHI)1.1. Kabinete e ipiletsa ho ditho tsa setjhaba hore di thuhisane le Bili ya NHI, eo ha jwale e leng Palamenteng. Tsamaiso ya Palamente e tla nehela setjhaba monyetla o mong hape wa ho thuhisana le Bili ena. 1.2. Ha e se e entswe molao, Bili e tla kenya tshebetsong phumantsho ya tlhokomelo ya bophelo bo botle ho baahi bohle ba naha ya rona naha ka bophara, ho sa kgathaletsehe hore na nalane ya moruo wa bona e jwang. Tokelo ena e tshireleditswe ke Molaotheo wa Rephaboliki ya Afrika Bowa ya 1996.1.3. Kabinete e na le tshepo ya hore NHI e tla phethahatswa ka ho ya ka mekgahlelo le tsela e nang le boikarabelo. Moralo wa ho phethahatsa o tla ntshetswapele le ho phahlalatswa hang ha Bili e se e entswe molao.2. Leeto la Mmuso la ho ya Tanzania le Sebokeng sa SADC 2.1. Kabinete e fumane tlaleho ka Leeto la Mmuso la Mopresidente Cyril Ramaphosa ho ya Rephaboliki e Kopaneng ya Tanzania, le kenyeleditseng baemedi ba kgwebo ho qhobela pele bohwebi le botsetedi ka hara Afrika. Jwalo ka karolo ya lenaneo la ho nehelane ka ditshebeletso ho ba hlokang, Mopresidente o ile a boela a etela Morogoro, e leng toropo eo balwanedi ba tokoloho ba Afrika Borwa ba neng ba dula ho yona. O ile a beha dikgare Toreng ya Mazimbu ho tlotla le ho hopola maAfrika Borwa a hlokahaletseng dinaheng tsa boditjhaba. 2.2. Mopresidente Ramaphosa o ile a boela a etelapele baemedi ba Afrika Borwa ho Seboka se Tlwaelehileng sa bo39 sa Dihlooho tsa Dinaha tsa Ntshetsopele ya Dinaha tse ka Borwa ba Afrika (SADC), moo molekane wa hae wa Tanzania, Mopresidente John Pombe Magufuli, a keneng maemong a ho ba Modulasetulo wa SADC.2.3. Boemong ba hae jwalo ka Monolofatsi wa SADC Naheng ya Borena ya Lesotho, Mopresidente Ramaphosa o nehelane ka tlaleho ya dintshetsopele tsa tsamaiso ya bonolofatsi ba nakong ya Seboka sa SADC sa Setho sa Troika sa Dipolotiki, Sesole le Tshebedisanommoho ya Tshireletso se neng se tshwerwe ka Labohlano, la 16 Phato 2019.3. Kopano ya bo28 ya BASIC 3.1 Kabinete e ananela kopano ya Phetoho ya Tlelaemete ya Brazil, Afrika Borwa, India le China (BASIC) ya bo28 e tshwaretsweng Brazil ho tloha ka la 14 ho fihla ka la 16 Phato 2019. 3.2 Kabinete e boela e amohela mehato ikemeseditseng e kgahlano le phetoho ya tlaemete enkuweng ke dinaha tsa BASIC ho tshehetsa ditumellano tsa matjhabeng tsa pele ho le ka mora nako ya 2020, ho sa kgathalatsehe diphepetso tse ngata tsa moruo wa setjhaba tseo dinaha tsena di tobanang le tsona.3.3 Kabinete e ile ya tshehetsa pitso ya dinaha tsa BASIC ya hore dinaha tse tswetsengpele e be tsona tse nehelanang ka tjhelete e lekaneng, nehelano ya thekonoloji le ho fumana basebetsi ba nang le bokgoni bo lekaneng ho nolofatsa phethahatso ya Tumellano ya Moralo wa Dinaha tse Kopaneng (UN) wa Phetoho ya Tlelaemete, Tumellano ya tsona ya Kyoto le Tumellano ya Paris ka mokgwa o sa eketseng dikoloto tsa dinaha tse ntseng di hola.B. Diqeto tsa Kabinete 1. Mokgwa wa Phano ya Ditshebeletso Ho ya ka Disetereke 1.1 Kabinete e ananetse Mokgwa wa Phano ya Ditshebeletso Ho ya ka Disetereke, jwalo ka phetoho e bohlokwa ho phethahatseng mananeo a phano ya ditshebeletso. Mokgwa ona, oo ha jwale o tsepameng ho ditereke tse 44 le ditoropo tse robedi, o tla netefatsa hore ho na le tsamaiso e tshwanetseng le nyalano mesebetsing ya ho etsa meralo, ditekanyetso, le ya phethehatsa maano a phano ya ditshebeletso diseterekeng tsohle mekgahlelong kaofela e meraro ya mmuso   wa naha, wa profense le wa lehae.1.2 Mokgwa ona o tsheheditswe ke Molao wa Leano la Dikamano tsa Puso ka Kopanelo, 2005 (Molao wa 13 wa 2005), o nehelanang ka leano la boikamahantso bo tsamaiswang ka tshwanelo le ka nyalano ho tse bohlokwa tse ka sehloohong ntshetsopeleng, le dipheo dipakeng tsa mekgahlelo e meraro ya mmuso. Mme o boela o etseditswe ho atalosa mananeo a boiteko a mang a ikamantshang a jwalo ka meralo ya ntshetsopele e nyalaneng ka botsepamo bo hlakileng ho phethahatseng moralo o le mong ho setereke ka seng mekgahlelong yohle ya mmuso.1.3 Mopresidente Ramaphosa e tlaba mohale wa mokgwa ona, a tsheheditswe ke Motlatsi wa Mopresidente David Mabuza le phethahatso yohle. Ditonakgolo tsa Diprofense le Phethahatso ya bona le Dimajoro tsa lehae le disetereke, ha mmoho le Dikomiti tsa Phethahatso (EXCO) tsa bona, e tla ba karolo ya ho phethahatsa mokgwa ona wa phano ya ditshebeletso ho ya ka disetereke. 2. Lekgotla la Kgokahanyo la Mopresidente (PCC)2.1. Mopresidente Ramaphosa o ile a tshwara seboka sa PCC, seo e neng e le sa pele Tsamaisong ya Puso ya Botshelela, ka Labobedi, la 20 Phato 2019. Mokgwa wa Phano ya Ditshebeletso Ho ya ka Disetereke o ile wa hlahiswa ho PCC mme wa amohelwa ke Ditonakgolo tsa Diprofense kaofela. 2.2. Kopanong ho dumellanwe ka maano a mantlha a setereke a tla etelwa ke Mopresidente, a tla kenyeletsang Setereke sa OR Tambo se Kapa Botjhabela; Setereke sa Waterberg se Limpopo le Masepala wa Motse-toropo wa Ethekwini o KwaZulu-Natal. 2.3. Maano a mararo a mantlha a tla etelwang a kenyeletsa setereke sa metseng, setereke sa merafo le motse-toropo. Le ha feela tsena e tlabe e le mekgahlelo ya ho qala ya mokgwa wa phano ya ditshebeletso ho ya ka setereke, ditereke tse 42 tse setseng le metse-toropo e supa e tla boela e etelwa ke Mopresidente Ramaphosa le mmuso wa hae ha mmoho le ketapele ya mmeso ya diprofense ho ya ka tshebetso ya Tsamaiso ya Puso ya botshelela. 2.4. Kopanong ena ho ile ha boela ha nehelwa ka kgaso le dipuisano tse amanang le mekgwatshebetso e robong ya Ntshetsopele ya Kgolo ya Diprofense ho ya ka Leano la tshebetso la Moralo wa Lewa la Nako e Bohareng (MTSF) ya 2019   2024.3. Tumellano ya Letlole la India, Brazil le Afrika Borwa (IBSA)3.1. Kabinete e ananetse tlhahiso ya Letlole la IBSA la ho Fokotsa Bofuma le Tlala (Tumellano ya Letlole la IBSA) Palamenteng hore e tjhaelwe monwana. Tumellano ena e dipakeng tsa Mmuso wa Rephaboliki ya India, Mmuso wa Rephaboliki ya Bofederale ya Brazil le Mmuso wa Rephaboliki ya Afrika Borwa. 3.2. Letlole la IBSA le ile la thehwa ka 2004 e le pulamadiboho ya boiteko bo kganwang ke kgahlamelo le ho tsepama bathong ho phahamisa Tshebedisanommoho ya Dinaha tse leng Borwa ba Dikontinente tsa Tsona. 3.3. Letlole le tla kgontshahatsa Afrika Borwa hore e nehelane ka mokgwa o molemo o bohlokwa ho boiteko ba matjhabeng ba ho fokotsa bofuma bo feteletseng le tlala dinaheng tse ntse di tswelapele. Le boetse le nehetse ka katleho ho phahamiseng Maikemisetso a Ntshetsopele ya Mokoka a 17 ho dinaha tsa balekane tse ka bang 21. 4.  Kopano ya Matona ya bo4 ya Bokgoni ba Afrika ba ho Arabela Ditshohanyetso ka Potlako (ACIRC)4.1. Kabinete e ananetse ho tshwarwa ha kopano ya boitukiso ya ditsebi tsa Kopano ya Matona ya bo4 ya Dinaha tse Boithaupi tsa ACIRC ho tloha ka la 30 Phato ho ya ka la 3 Loetse 2019.4.2. Sena se tshehetsa le ho nehela ho dintho tse bohlokwa tse ka sehloohong tsa mmuso ho phahamisa kgotso le botsitso ba kontinente le lebatoweng, le ho netefatsa hore diqeto tsa Mokgatlo wa Dinaha tse Kopaneng tsa Afrika (AU) tse amanang le ho tlisa kutlwano dipakeng tsa Kemedi ya ACIRC le Kemedi ya Afrika ya Ha jwale (ASF) ho netefatsa hore mesebetsi ya tsona e ya fihlellwa. Sena se tla tswella ho netefatsa hore Akhithektjha ya Kgotso le Tshireletso ya Afrika e na le kutlwano ebile e ya sebetsa. 4.3. Afrika Borwa le Dinaha tsa Boithaupi tse ding tse 12 ke karolo ya ACIRC e ileng ya thehwa ka 2013 jwalo ka tlhophiso ya nakwana ho fihlela ho thakgolwa tshebetso ya ASF. C. Dibili 1. Bili ya Tshireletso ya Bareki ba Matlo ya 20191.1. Kabinete e ananetse phatlalatso ya Bili ya Tshireletso ya Bareki ba Matlo ya 2019, Koranteng ya Mmuso hore setjhaba se etse ditshwaelo. 1.2. Bili e phatlalatsa Molao wa Mekgwa ya Tshireletso ya Bareki ba Matlo wa 1998 (Molao wa 95 wa 1998 wa ha jwale o se molaong. Leano lena la molao le letjha le tla laola bahahi ba matlo le bahlabolli; e atolosetse tshireletso ho bareki ba matlo; e tsebisa disebediswa tse hatellang tshebetso le ho nehelana ka dikotlo/dikahlolo tse tshwanetseng ho ahlola bahahi ba matlo ba sa ikamantsheng le molao.1.3. Bili e tla boela e theha tikolo e tla kgontshang ho kena ha bahahi ba matlo ba batjha indastering ya ho aha ka ho tsebisa dipehelo tsa ho etsa dikontraka tse tla netefatsa ho ikemela dimarakeng.1.4. Maano a matlole a thusetso le matlo a setjha a se a tla wela tlasa Bili ena, ho netefatsa hore tshireletso ya bareki karolwaneng ya maraka wa matlo. D. Diketsahalo tse Tlang 1. Seboka sa Matjhaba sa Tokyo sa Ntshetsopele ya Afrika (TICAD) sa bo VII 1.1. Mopresidente Ramaphosa o tla ya Sebokeng sa bo7 sa Matjhaba sa Tokyo sa Ntshetsopele ya Afrika (TICAD VII) mane Japan ka la 29 le 30 Phato 2019. Ka mmokotaba wa seboka,  Ho isa pele Ntshetsopele ya Afrika ka Theknoloji, Phetoho le Batho , se ikamahantsha le Ajenda ya AU ya 2063 le tse ka sehloohong tse bohlokwa tsa kontinente molemong wa kopano. 1.2. Seboka sa TICAD VII sa selemo sena se tla buisana, ho tse ding, ka tse sehloohong tse bohlokwa tse tharo: (i) ho potlakisa phetolo ya moruo le dipuisano le lekala la poraefete; (ii) ho tibisa setjhaba se mokoka le botsitso le matla; le (iii) ho matlafatsa kgotso le botsitso.1.3. Tshebedisanommoho ya Japan ho ditaba tsa lebatowa le matjhaba e bohlokwa ho phahamisa Ajenda ya Afrika le ho ntsha metheo ya Tshebedisanommoho ya Dinaha tse leng Borwa ba Dikontinente tsa Tsona 2. Seboka sa Sehlopha sa Dinaha tse Supa (G7)2.1 Mopresidente Ramaphosa o tla etelapele baemedi ba Afrika Borwa ho ya sebokeng sa G7 mane France ho tloha ho la 24 ho ya ho la 26 Phato 2019, ka mora hore Afrika Borwa e mengwe e le molekani wa bohlokwa.2.2. G7 ke foramo ya dinaha tse supa tse nang le meruo ya lefatshe e tswetsengpele le ho ba le diindasteri ka ho fetisisa  France, Germany, Italy, Japan, United States, United Kingdom le Canada   tseo baetapele ba mmeso ya bona ba kopanang selemo le selemo ho buisana ka moruo wa lefatshe, dipolotiki, ditaba tsa setjhaba le tshireletso. Seboka se tlang sa G7 se tla tsepama ho lwantsheng tlhokehong ya tekatekano, ho phahamisa tekatekano ya bong, phumano ya thuto le ditshebeletso tsa bophelo bo botle tsa boleng. 2.3. Ho ba le seabo ha Afrika Borwa Sebokeng sa G7 sa 2019 ho tataiswa ke dipilara tse maano a tshebetso a kantle, (i) ho ntshetsapele melemo ya setjhaba ho fihlela dipheo tsa lehae; (ii) ho eketsa Ajenda ya Afrika le ho phahamisa tshehetso ya ntshetsopele ya mokoka; (iii) ho kgahlamela Akhithektjha ya tumellano ya dinaha tse mmalwa ya lefatshe e hlabolohileng; le (iv) ho ntshetsapele ajenda ya Borwa ka ho matlafatsa Tshebedisanommoho ya Dinaha tse leng Borwa ba Dikontinente tsa Tsona ha mmoho le Dipuisano tse dipakeng tsa Dinaha tse leng Borwa le tse leng Botjhabela Dikontinenteng tsa Tsona. 3. Foramo ya Moruo wa Lefatshe ya Afrika (WEF)3.1. Foramo ya bo28 ya Moruo wa Lefatshe ya Afrika e tla nka sebaka mane Motse Kapa ho tloha ka la 4 ho ya ho la 6 Phato 2019 ka tlasa mokotaba:  Ho bopa Kgolo e Kenyeletsang Bohle le Bokamoso bo Arolelwanang ho Phetoho ya Diindasteri tsa Theknoloji (4IR) . Foramo e ikemiseditse ho bopa diajenda tsa lebatowa le diindasteri molemong wa selemo se tlang. 3.2. Lenanetsamaiso le tla tsepama ho phahamisa phetoho ya akhithektjha ya lebatowa bo amanang le ditsi, letsete, kopano, indasteri le phetolo ya ho phahamisa 4IR.3.3. Boteng ba baetapele ba Moruo wa Lefatshe le Dihlooho tsa Mmeso naheng ya rona e bontshahatsa monyetla o sa tlwaelehang ho Afrika Borwa wa ho iphahamisa le ho ntshetsapele maikemisetso a rona a ka sehlooho a ho hodisa moruo wa rona. 4.  Seboka sa Kakaretso sa bo42 sa ISO4.1. Biro ya Maemo a Kgwebisano ya Afrika Borwa e Motse Kapa e tla tshwara Seboka sa Kakaretso sa bo42 sa Mokgatlo wa Matjhaba sa Maemo a Kgwebisano (ISO) ho tloha ka la 16 ho ya ho la 20 Phato 2019.4.2. ISO e tlo tlisa mmoho ditsebi ho tla arorelana tsebo ya bona le ho ntshetsapele tumellano ya boithaupi le tse amanang le maemo a dimaraka tsa matjhaba tse tshehetsang phetoho le ho nehelana ka ditharollo tsa diphepetso tsa matjhaba. Lenaneo la ISO la 2019 le tla thakgola maano a shebanang le diphepetso tsa phetoho ya tlelaemete, moruo wa dijithale, kgolo ya moruo le kgwebisano ya dinaha tse mmalwa. 5. Nyalano ya Ditshebeletso tsa Mmuso Kgweding ya ho Keteka Ditshebeletso tsa Setjhaba (PSM) ka Loetse. 5.1.  Lenaneo le tlang la PSM ka Loetse ke lenaneo la ho ntlafatsa phano ya ditshebeletso leo e leng karolo ya Lenaneo la Matlafatso la Batho Pele ho phahamisa tlwaelo ya phano ya ditshebeletso tsa setjhaba e maemo a phahameng le kekeletso ya ntlafatso mekgahlelong yohle ya phano ya ditshebeletso tsa setjhaba. 5.2.  Lenaneo la PSM la 2019 le tla tshwarwa tlasa mokotaba wa:  Khawuleza : Ho isa Ditshebeletso Bathong: Batho Pele  Re Mmoho, Re a Kgathala, Re a Sebetsa . Sena se matlafatsa pitso eo Mopresidente Ramaphosa a e entseng Puong ya Pulo ya Palamente ya hae ya 2019 ho basebetsi ba setjhaba hore ba sebetse ba ikamahantse le melemo le metheo ya Batho Pele ka ho beha batho pele.5.3.  Sehlopha sa Lenanetsamaiso la PSM la 2019 se tla kenyeletsa:Kgwedi ya Bohahlaudi   ka tlasa mokotaba:  Bohahlaudi le Mesebetsi   bokamoso bo molemo ho bohle . Bohahlaudi ke e nngwe ya makala a e leng hore kgale a theha mesebetsi. Kabinete e kgothaletsa maAfrika Borwa ho nka Sho t Left le ho phamisa bohahlaudi naheng ya rona, ka ho sebedisa monyetla wa Beke ya Dipaka tsa Naha tsa Afrika Borwa (SANParks) ya selemo le selemo ho tloha ka la 8 ho ya ho 15 Phato 2019, moo dipaka tsa rona tsa naha di tla beng di buletswe setjhaba mahala. Afrika Borwa ke lehae la Ditsha tsa Botjhaba tsa Lefatshe tse 10 mme ke tulo e nang le kgohelo ya bohahlaudi. Kgwedi ya Botjhaba   Botjhaba bo boela bo bula menyetla ya mesebetsi le bokgoni, bo nehelana ka menyetla ya baetsisi, dikgabi tsa matsoho le diindasteri tseka tlasa botjhaba. Ho boela ho ena le tlhokeho ya ho tswelapele ho leka ho boloka, ho ntjhafatsa le ho phahamisa dipuo tsa setso, jwalo ka karolo ya ho tshireletsa botjhaba ba rona.Kgwedi ya Tshireletseho ya Seponesa   boiteko ba Letsatsi la Naha la Sehopotso la 1 Phato 2019, sehopotsong sa bahale ba rona ba hlokahaletseng mosebetsing.Lenaneo lena la nyalano le thusetsa ho Moralo wa Ntshetsopele ya Naha o bontshahatsang tlhokeho ya ditsha tsa mmuso tse tsamaiswang hantle ka tshebedisanommoho ke basebetsi ba setjhaba ba nang le bokgoni ba itlameng molemong wa setjhaba mme ba ena le bokgoni ba ho nehelana ka ditshebeletso tse boleng bo hodimo ka dinako tsohle, mme ba ntse ba beheletse ka pele dipheo tsa ntshetsopele ya naha.E. Melaetsa1. Matshediso Kabinete e fetisetsa matshediso ho:mmuso le batho ba Tanzania ka mora koduwo ya hore tanka ya dibeso e thuntshe mme ka bomadimabe e bolaye batho ba fetang 90 mme e boela e lakaletsa ba tswileng kotsi hore ba fole ka potlako.Leloko le metswalle ya sebetli, seradi le mmakgwebo wa moAfrika Borwa, Mme Carrol Boyes (65), ya hlokahetseng ka Laboraro, 14 Phato 2019.  2. Ditebohiso le Ditakaletso tsa Mahlohonolo Kabinete e:lakaletsa Moahlodi Edwin Cameron mahlohonolo ka mora ho penshela ha hae ka mora dilemo tse 25 e le moahlodi. Moahlodi Cameron, a ileng a hirwa Lekgotleng la Molaotheo ka 2008, o sebeditse e le mmuelli wa ditokelo tsa botho nakong ya mmuso wa kgethollo, a buella bao ba neng ba lwana kgahlano le mmuso wa kgethollo le ho lwanela tekatekano ya banna ba ratanang le banna le basadi ba ratanang le basaditho ba diterasi. Kabinete e theoheletsa ho boella ditokelo tsa botho ba hae ka nako e telele, ha mmoho le ntwa ya hae ya ho fumantshwa meriana e lwantshang kokwanahloko ya HIV. .lakaletsa kgalala ya mmino, Monghadi Caiphus Semenya, letsatsi la tswalo le hlonolofetseng ha a tshwara dilemo di 80. Monghadi Semenya o kentse letsho bukeng ya mmino ya naha ya Afrika Borwa ka dipina tsa kgale tse kang Matswale, Angelina, Ziphi nkomo, ha mmoho le pina e matla ya Ndiphendule ya binang ha mmoho le mohatsae, Mama Letta Mbulu. O sebeditse le bahlahise ba mmino ba matjhabeng, a thongwa ka makgetlo a 37 ho Kgao ya Primetime Emmy mme a hlola dikgao tse robong. O ile a boela a fumana Kgao ya Emmy ka karolo ya hae ho theheng modumo wa pina ya Roots. O boetse a eba le seabo tlhahisong ya The Lion King ya Disney.lakaletsa Motlatsi wa Molaodi wa Naha wa Batjhotjhisi ba Naha (NPA), Akgente Silas Ramaite (Mmuelli e Moholo (SC)) mahlohonolo, ka mora ho dumellwa ke Mopresidente Ramaphosa ho nka penshene ya pele ho nako ya yona mme a tswe kantorong ho ya ka Kgaolo ya 12 (8)(a) ya Moloa wa NPA, wa 1998 (Molao wa 32 wa 1998). Kabinete e atolosa kananelo ya yona ho seabo se Akgente Ramaite a bileng le sona ho NPA le tsamaisong ya toka ka bophara ka nako ya dilemo tse ngata nakong ya khiro ya hae lekaleng la toka. lebohisa Mme Sasha Maria Schwendenwein tlhatlhamano ya bofupotsi ba ditaba ya thelebeshening (TV), Carte Blanche, ho kenyela Dikgao tsa SADC tsa Ditaba, moo a hapileng moputso wa bobedi mokgahlelong wa TV. Pale e hlotseng ke ya  Follow the Guns , e neng e boela e shebane le tlhahiso ya ho fuputsa kotlo ya ho tsoma ho seng molaong ha ditshukudu.lebohisa Springboks le Banyana Banyana ka ho fofisetsa folakga ya Afrika Borwa hodimo mme ba hlahela e le bahlodi ba Bompodi ba Rekibi le Bomampodi ba Mekgatlo ya Lekgotla la Bolo ya Maoto ya Afrika e Borwa (COSAFA) ya Basadi, ka tatelano. Ba entse naha ya rona motlotlo mme katleho ya bona e kgothaletsa baatlelete ba banyenyana le ba tshepisang naheng ka bophara.lebohisa Mme Zozibini Tunzi, ya hapileng Miss South Africa le ho mo lakaletsa katleho nakong ya tshebetso ena. Mme o tla emela naha ho ditlhodisano tsa bommabotle tsa Miss Universe le Miss World.  F. Dithonyo Dithonyo kaofela di lokela ho netefatswa ka mangolo a thuto le tumello e amehang.1. Ho thongwa botjha ha Monghadi Fundisile Goodman Mketeni jwalo ka Mohlanka e Moholo wa Phethahatso wa Dipaka tsa Naha tsa Afrika Borwa (SANParks). Dipotso:Mme Phumla WilliamsMmueli wa Kabinete ya Tshwereng Mokobobo Mohala: 083 501 0139"
Pehelo ya Kopano ya Kabinete ya la 4 Loetse 2019,6 Sep 2019,https://www.gov.za/speeches/statement-cabinet-meeting-4-september-2019-6-sep-2019-0000,https://www.gov.za/st/speeches/statement-cabinet-meeting-4-september-2019-6-sep-2019-0000,"Kabinete e kopane ka Laboraro, 4 Loetse 2019 mane Tuynhuys e Motse KapaA. Dintlha tsa Ha Jwale Ho ya ka manollo ya dintlha tsa ha jwale, Kabinete e dumellane ka tse latelang: 1. Dikgoka tse Kgahlano le Basadi (GBV)1.1. Kabinete e lla mmoho le setjhaba ka dipolao, peto tlhekefetso ya basadi matsohong a banna tse ntseng di tswela pele naheng ya rona. Ditlhaselo tsena tse soto basading di bontshahatsa tlholeho ya rona bohle ya ho arabela dillo tsa ba kotsing ka ho fetisisa hara rona. 1.2.  Botebong ba tsena ke ponahatso ya tlhokeho e tebileng ya karabelo e sa lekanang ho ditlhekefetso tse tswelang pele letsatsi le letsatsi tsa masea, bana, maqheko, basadi ba holofetseng, basadi ba ratanang le basadi, banna ba ratang le banna, le batho ba ratang banna le basadi, ba sa itsebiseng ka bong boo ba hlahileng ka bona, bahlahileng ka ditho tsa botona le bosadi bobedi ha mmoho le basadi ba melata. 1.3. Kabinete e ipileditse hore ho nehelwe ka dikotlo tse hodimodimo ho baetsi ba diketso tsena. Le ha feela ho ena le ntlha ya palo e hodimo (74%) ya batho ba fumanwang ba le molato wa GBV le baetsi ba diketso tsena bafetang 4 000 ba ileng ba fumantshwa dikahlolo tsa bophelo bohle tjhankaneng, di sa le ngata tse hlokang ho phethahatswa. Mosadi ya le mong ya bolauweng, ya betilweng, ya hlekefeditsweng o lekana le basadi ba bang ba ba ngatangata. 1.4. Rejisetara ya Naha ya Diketso tsa Tlhekefetso ka Motabo e tla iswa Palamenteng ho sekaseka ho fetola Molao wa Diketso tsa Tlhekefetso ka Motabo. Diphetoho tsena di tla netefatsa hore rejisetara e atoloswa ho kenyeletsa batlodi ba molao ba ileng ba etsa diketso dife kapa dife tsa tlhekefetso ka motabo, ha jwale rejisetara e kenyeletsa feela, batho ba ileng ba fumanwa ba le molato mme ba ahloletsweng ho hlekefetsa bana ba dilemo tse tlase kapa batho ba holofetseng kelellong.1.5. Kabinete e fetisesa matshediso a yona ho ba malapa le metswalle ya Uyinene Mrwetyana, Leighandre Jegels, Nolunde Vumsindo, Meghan Cremer, Jess Hess, Ayakha Jiyane le bana ba habo ba bararo le basadi le bana bohle ba bolauweng ka sehloho ke banna. 1.6. Kabinete e ile ya kgwefutsa nakwana mme ya romela baromuwa ba Matona ho tswa kopanong e tlwaelehileng ya Kabinete hore a buisane le makgolokgolo a baipiletse ba neng ba kgobokane Palamenteng ho ipiletsa kgahlano le GBV. 1.7. Kabinete e ile ya boela e theha komiti ya kopanelo ya matona e tla sebetsa mmoho le setjhaba ho fedisa GBV. Komiti ena e kenyeletsa Letona la Bopresidente, Monghadi Jackson Mthembu; Letona la Seponesa, Monghadi Bheki Cele; Letona la Dikamano le Tshebedisanommoho tsa Matjhaba, Ngaka Naledi Pandor; Letona la Bodulo, Metsi le Tsamaiso ya Dikgwerekgwere, Mme Lindiwe Sisulu; Letona la Tshireletso le Mekaubere ya Sesole, Mme Nosiviwe Mapisa-Nqakula; Letona la Ditshebeletso tsa Toka le Tlhabollo ya Batshwaruwa, Monghadi Ronald Lamola; Letona la Tshireletso ya Mmuso, Mme Ayanda Dlodlo, Letona la Ntshetsopele ya Setjhaba, Mme Lindiwe Zulu le Letona la Bopresidente la Basadi, Batjha le Batho ba holofetseng, Mme Maite Nkoana-Mashabane. Komiti ena e tla kgothaletsa setjhaba ka kakaretso ho ema kgahlano le pharela ya GBV, mme e nehelane Kabinete le setjhaba ka tlaleho ya ka mehla ka matsapa a ho thibela GBV. Komiti e tla netefatsa hore malapa le mahlatsipa a GBV a tshehetswa. 1.8 Kabinete e bontshitse kgatelopele e entsweng ho phethahatseng Phatlalatso ya Seboka sa Mopresidente se Kgahlano le GBV le Dipolao tsa Basadi se neng se tshwaretswe Centurion ka 1 le 2 Pudungwana 2018 ho ntshetsapele moralo wa naha wa kgato e kgahlano le GBV. Sebopeho sa Nakwana se ile sa thehwa ka Pherekgong 2019 se kenyeleditse baemedi ba dihlopha tsa baahi le mafapha a mmuso. Moralo wa Lewa la Naha wa Nakwana o se o ntsheditswepele, o itshetlehileng ho dikopano tsa dipuisano, o hapilweng ka Phatlalatso e nkuweng. Dipuisano di ntse di tswela pele naheng ka bophara mme di tla phethela ka ho theha Lekgotla la Naha la GBV le Dipolao tsa Basadi, le tla nehelwa disebediswa tse hlokehang ho tsamaisa lenaneo la GBV. 1.9 Le ha feela re fetisitse melao e mengata ho tobana le diketsahalo tsa dikgoka tse kgahlano le basadi le bana, le ha feela re ananela maiteko ao seponesa le dikemedi tsa phetahatso ya molao tse ding   tse kenyeletsang batjhotjhisi ba rona, dimakgistrata le baahlodi   di ile tsa kwalla le ho ahlola bao ba ikarabellang ditlolong tsena tsa molao tse nyarosang, Kabinete e ipiletsa ho makala ohle a setjhaba, haholoholo banna, hore ba eme kgahlano le bao ba tswellang ho beta, ho hlekefetsa le ho bolaya basadi setjhabeng sa rona. 1.10 Baetapele ba dikereke le bodumedi ba tlameha ho ema ka maoto mme ba sebedise tshusumetso ya bona setjhabeng le ho aha phedisano ya setjhaba e ntle kgahlano le GBV. Ba kgaso ba tlameha ho ba le seabo ho lokiseng maitshwaro a mabe a seng e le setlwaedi setjhabeng ha mmoho le ditumelo tse bakang GBV ha baetapele ba dikgwebo ba tlameha ho lokisa mekgwa yohle ya dikgoka mesebetsing le ho tshehetsa maiteko a rona a naha a ho fedisa GBV. Kabinete e dumela hore ke ha feela setjhaba ka kakaretso se ka sebedisanang mmoho mo re ka kgonang ho fedisa GBV le dipolao tsa basadi. 1.11 Kabinete e ipileditse ho maAfrika Borwa hore a netefatse hore ngwana moshemane o hodiswa ka tsela e hlomphang ditokelo tsa batho bohle, haholoholo basadi setjhabeng. Ngwana moshemane o tlameha ho hodiswa a tseba hore basadi ba lekana le bona mme ha ba ka tlase ho bona hoo ba ka qobellwang tlasa mefuta yohle ya tlhekefetso hoo ba qetellang ba bolailwe. 2. Dikgoka le Morusu wa Setjhaba 2.1. Kabinete e seholla dikgoka tsa ha mmamorao tse tletsetletseng dikarolong tse itseng tsa Gauteng le KwaZulu-Natal. Afrika Borwa ke mmuso ka molaotheo wa demokrasi o buswang ka melao, ka hoo, batho bohle ba ratang kgotso ba tlameha ho seholla maitshwaro a jwalo a seng molaong mme a tswileng taolong ka dipeelo tse matla ka ho fetisisa. Afrika Borwa e amohela bohle ba kenang ka naheng ka tsela ya molao mme ba ikobelang melao ya yona. Ha ho pelaelo efe kapa efe e hlalosang ditlhaselo tse dikgoka ho batho ba bang, ho thuba le ho utswa mabenkeleng, tshenyo ya thepa le ho kwala ditsela, e leng diketso tse seng molaong le ditlolo tsa molao tse tla otlwang ka molao. 2.2  Kabinete e kgothaditswe ke lebelo leo Tshebeletso ya Seponesa sa Afrika Borwa (SAPS) se potlakileng ka lona ho kwalla batho ba 483 ba amanang le ho thuba le ho utswa, ho sebedisa dikgoka merusung ya setjhaba le tshenyo ya thepa Gauteng mme ba 21 ba kwaletsweng ba amana le ho tjhesa dilori KwaZulu-Natal. Tahlehelo ya maphelo a 10, ao a robedi e leng a maAfrika Borwa le baahi ba melata e mebedi ka lebaka la merusu e Gauteng e ultwisitse Kabinete bohloko. Kabinete e fetiseditse matshediso a yona ho ba malapa a bona.2.3 Kabinete e boela e hlahisitse ngongoreho ya yona ka ho tjheswa ha dilori KwaZulu-Natal ho qadilweng ke menyenyetsi ya hore baahi ba melata ba ratwa ho feta maAfrika Borwa mosebetsing wa ho kganna dilori indastering ya tlhophiso le tsamaiso ya dihlahiswa. Mmuso ha jwale o ntse o emisa dipalangwang ditseleng ho etsa ditlhahlobo, haholoholo ba tsepame diloring, mme haeba bakganni ba fungwana e le baahi ba melata e sa ngodiswang, hanghang ba kgutlisetswa morao naheng eo ba tswaletsweng teng.2. Seboka sa Moruo sa Lefatshe (WEF) ka Afrika2.1. Afrika Borwa e tla amohela baetapele ba dinaha ba mmalwa ha mmoho le baetapele ba lebatowa le lefatsheng ba fetang sekete ho tswa dipolotiking, kgwebong, baahing le lekaleng la thuto ho WEF ya bo28 ka Afrika, e tla tshwarwa mane Motse Kapa ho tloha ka la 4 ho ya ho la 6 Loetse 2019. 2.2. Mokotaba wa seboka, seo boholo ba ba amehang setjhabeng sa Afrika Borwa le moruong ba tla nka karolo, ke:  Ho bopa Kgolo e kenyeletsang Bohle le Bokamoso ka Kopanelo ho Phetoho ya Diindasteri tsa Theknoloji (4IR) .2.3. WEF ka Afrika e lwantshana le dintlha tse tobileng kontinente ka ho tsepama ho phahamiseng phetolo ya akhithekte ya lebatowa e amanang le ditheo tsa disebediswa tsa theknoloji, letsete, nyalano, indastri le phetoho. Kopano e tla boela e shebana le Ajenda 2063 ya Mokgatlo wa Dinaha tsa Afrika, moralo wa tshebetso le morero wa sehlooho wa ho fetola Afrika senatla sa moruo sa ka moso lefatsheng. 2.4. Ho ba le seabo ha Afrika Borwa ho WEF ka Afrika, ho kopantsha mmoho baetapele ba ka sehloohong ho theha maemo a letsete la moruo wa setjhaba, le ho tswella ho ruhisa mananeo a rona ho ya pele le bonamodi ba ho lokisa diphephetso tsa rona tse tharo tsa ho hloka mosebetsi, ho hloka tekatekano le bofuma. Sena se tla re atometsa haufinyana le ho fihlella Ponelopele ya 2030 ya Moralo wa Ntshetsopele ya Naha, moralo wa rona wa tshebetso le ho fedisa bofuma le ho fokotsa ho hloka tekatekano ka selemo sa 2030. 2.5. Kabinete e lakaletsa bohle ba tla bang le seabo dipuisanong tse ahang tse tla tswala ditholwana tse molemo ha ba amohelwa ka kamohelo e mofuthu e nang le Botho naheng ya rona. 3. Bili ya Phetolo ya Tekatekano Khirong3.1. Kabinete e hlahisitse ngongoreho ka phetoho e monyebo mesebetsing ka mora phatlalatso ya tlaleho ya Khomishini ya Tekatekano Khirong ya bo19. Tlaleho e bontsha maemo a tlase a swabisang a boikamahantsho ho ya ka Molao wa Tekatekano ya Khiro, 1998 (Molao 55 wa 1998) o etseditsweng ho lokisa lefa la kgethollo la ho se lekane le ho hloka tekatekano lekaleng la basebetsi. 3.2. Ho leka ho matlafatsa Molao wa Tekatekano Khirong wa 1998, mmuso o tla nehelana ka Bili ya Phetolo ya Tekatekano Khirong Palamenteng. 3.3. Bili e tla eketsa dikotlo tsa tlolo ya Molao mme e tla tlama bahiri bohle ba batlang ho kena kgwebisanong le mmuso hore ba nehelane ka setifikete sa boikamantsho le tekatekano khirong. 4. Kaho ya Setjhaba4.1. Kabinete e ema mmoho le maAfrika Borwa ho amoheleng kahlolo ya Lekgotla la Tekatekano e thibelang ho bapatsa folakga ya nako ya kgethollo pele ho 1994, e bontshahatsang karohano ya rona ya nako e fetileng. Kabinete e tshehetsa kahlolo ya hore folakga ya kgale  e nyedisa serithi sa batho ba batsho mme bao ba bapatsang folakga ya kgethollo ba kgetha ho hatella tokoloho ya rona ka boomo . 4.2. Matshwao a bontshahatsang matsatsi a matsho a Afrika Borwa, haholoholo folakga ya kgale, ha a thuse ho aheng setjhaba se kopaneng, se hlokang kgethollo ya merabe le kgethollo ya bong jwalo ka ho ile ha bonelwapele ke Molaotheo wa Rephaboliki ya Afrika Borwa wa 1996 o hatetseng pele. Kabinete e ipiletsa ho maAfrika Borwa ohle hore a phahamise le ho ikemisetsa ho fihlela boitsebiso ba naha bo kenyeleditsweng ho Molaotheo wa rona. 4.3. Ho bapatsa folakga ya kgale ya kgethollo ho ka dumellwa fela haeba e sebedisetswa mabakeng a bonono, a ho etsa diphuputso tsa dithuto kapa tsa boqolotsi moo diketso tsena di tla be di le molemong wa setjhaba.B. Diqeto tsa Kabinete1. Tlaleho ya Dipalopalo tsa Naha tsa Ditlolo tsa Molao ya 2018/19 1.1. Kabinete e ananetse ho phahlalatsa Tlaleho ya Dipalopalo tsa Naha tsa Ditlolo tsa Molao ya 2018/191.2. Dipalopalo tsa tlolo ya molao tsa selemo le selemo di kgontshitse mmuso ho disa boipeelo bo ka sehloohong, haholoholo phokotsong ya ditlolo tsa molao tse mpe tse thehilweng, jwalo ka ha ho hlalositswe ka hara Moralo wa Lewa la Nako e Bohareng. Ba tla boela ba sebetsa ho matlafatsa ditshebetso tse thibelang tlolo ya molao le ho tataisa mawa a mafapha a fapaneng a mmuso.1.3. Letona la Seponesa, Mokgenerale Bheki Cele o tla bitsa seboka sa ditaba ho nehela ka diphetho tsa diphuputso tsa dipalopalo tsa ditlolo tsa molao. 2.  Tsamaiso ya Phano ya Ditokelo tsa Botshwasi ba Ditlhapi (FRAP) ya 2020 2.1. Kabinete e nehelane ka tumello ho Lefapha la Tikoloho, Meru le Botshwasi ba Ditlhapi (DEFF) ya ho fetola dinako tse amanang le ho nehelana ka tsamaiso ya dikopo tsa dilaesense ho dibaka tsa botshwasi tse 12. Ka tshwanelo, Letona la Tikoloho, Meru le Botshwasi ba Ditlhapi, Barbara Creecy, haufinyana o tla kenya dinako tse ntjha tsa Tsamaiso ya Phano ya Ditokelo tsa Botshwasi ba Ditlhapi (FRAP) ya 2020 koranteng ya mmuso. 2.2. Kabinete e Dumela hore ho bohlokwa hore tsamaiso e tshepahale, e be pepeneneng, le ho ba le ntshetsepele phetohong ya indasteri yohle. Dinako tse ntjha di tla dumella DEFF ho phethisa dipeelo tsa taolo ya tsamaiso ya FRAP, ho kenyeletsa ho hlwaha makgotla a baeletsi le saense, ho tla etsa diphuputso ka dihlahiswa tsa tlhapi le ho phetahatsa difuputso tsa dithuto tsa moruo wa setjhaba ho sekaba sa botshwasi ba ditlhapi ka seng. C.  Dibili1.    Bili ya Phetolo ya Dintlha tsa Molao ya 20191.1. Kabinete e ananetse ho nehelana ka Bili Palamenteng.1.2. Bili e batla ho fetola Melao e mebedi hore e tle e kgone ho shebana le dikgeo tse tshwahilweng ke Lekgotla la Molao: Molao wa Tlhalano, 1979 (Molao 70 wa 1979)   phetolo ka Bili e tswela ho laola karolo ya dithepa le tlhokomelo ya ba bang le seabo tlhalanong, tsamaisong ya tlhalano ho ya ka kahlolo ya Lekgotla la Molaotheo: Molao wa Lekgotla la Botjhotjhisi ba Naha, 1998 (Molao 32 wa 1998)   phetoho ka Bili e shebana le dintlha tse amanang le peelo ya kantoro ya Balaodi ba Kakaretso ba Botjhotjhisi ba Setjhaba ho ya ka kahlolo ya Lekgotla la Molaotheo.  D. Melaetsa1. MatshedisoKabinete e romela matshediso ho:1.1. lelapa le metswalle ya Mokaubere wa Umkhonto We Sizwe le setho sa Mokgatlo wa basadi wa African National Congress, mmakgwebo wa pulamadiboho, Ngaka Thandi Cynthia Ndlovu, ya hlokahetseng ka 24 Phato 2019. Mopresidente ya Tshwereng Mokobobo nakong eo David Mabuza o ile a phatlalatsa Phupu e Ikgethileng ya Karolo ya bo2 ya Semmuso Profenseng ya mofu, e neng e le mohale wa ntwana e kgahlano le kgatello le molwanedi wa tokoloho. Ngaka Ndlovu o ile a fumantshwa dikgao tse mmalwa nakong ya mosebetsi wa hae o ipabotseng, mme o ile a tswella ho ba mohlala o itlhommeng pele ho ba bang, dithutong tsa hae le jwalo ka mmakgwebo ya ipabotseng pele. O phetse bophelo bo sa thuthentsehang jwalo ka moitseki wa dipolotiki le mohale wa matlafatso ya basadi. Ka Hlakola, o ile a bona ha ho tekenwa Bili ya Molao wa Phetolo ya Tlhodisano ya Dikgwebo, 2018 (Molao wa 18 wa 2018), ho etswa molao ke Mopresidente Cyril Ramaphosa. 1.2. lelapa le metswalle ya mokaubere wa moqolotsi, mongodi le mofuputsi, Monghadi Harry Mashabela. Ka Phupu 1976, o ile a tshwarwa, ha mmoho le baqolotsi ba bang ba bangata ba sehla naheng, ka tlasa Molao wa Boferekanyi o tsejwang ka bobe. O sebeleditse diphatlalatso tse ngata, ho kenyeletsa Rand Daily Mail, The Star, Drum le Financial Mail. O ne a boetse e le mongodi wa dibuka tse ngata tse kenyeletsang Townships of the PWV, a People on the Boil (1988) le Mekhukhu: Urban African Cities of the Future (1990).1.3. lelapa le metswalle ya moqolotsi le Molaodi wa Ditaba tsa eNCA, Monghadi Ben Said le mohlopholli wa dipapadi le moqolotsi wa SABC, Monghadi David Kekana. Indasteri ya phatlalatso e lahlehetswe ke bahale ba neng ba sebedisa bokgoni ba bona ba boqolotsi ho ruta setjhaba le ho etsa Afrika Borwa e be tulo e betere. 1.4. Letona la Merero ya Lehae, Ngaka Aaron Motsoaledi le lelapa la hae lohle, ka mora lefu la mme wa hae, Mama Sina Sekeku Motsoaledi.2. Ditebohiso le Ditakaletso tsa MahlohonoloKabinete e lebohisa:2.1. Dibapadi tse 31 tsa sehlopha sa Springbok tse leng Japan tse emetseng naha ho Mohope wa Lefatshe wa Papadi ya Rekebi (RWC). Re na le tshepo ya hore ba tla emela naha ya rona ka tlotla le motlotlo, mme re ba lakaletsa mahlohonolo boitekong ba bona ba ho tlisa mohope wa RWC lapeng. 2.2. Ndlovu Youth Choir, bao ketsahatso ya bona e ileng ya ama dipelo tse ngata lefatsheng ka bophara mme ba finyella ho makgaolakgang a tlhodisano ya America's Got Talent.E. Dithonyo Dithonyo kaofela di lokela ho netefatswa ka mangolo a thuto le tumello e amehang.1. Ms Mapatane Elizabeth Kgomo jwalo ka Motlatsi wa Molaodikakarestso: Tshehetso ya Taolo ya Phano ya Moralo ho Lefapha la Kopanelo ya Puso le Merero ya Botjhaba (COGTA). Dipotso:Mme Phumla Williams   Mmueli wa Kabinete ya Tshwereng Mokobobo Mohala: 083 501 0139"
Pehelo ya Kopano ya Kabinete ya la 18 Loetse 2019,19 Sep 2019,https://www.gov.za/speeches/statement-cabinet-meeting-18-september-2019-19-sep-2019-0000,https://www.gov.za/st/speeches/statement-cabinet-meeting-18-september-2019-19-sep-2019-0000,"Kabinete e kopane ka Laboraro, 18 Loetse 2019 mane Tuynhuys e Motse KapaA. Dintlha tsa ha Jwale1. Mokgwa wa Ntshetsopele ho ya ka Disetereke1.1. Kabinete e ananela ho thakgola semmuso ke Mopresidente Cyril Ramaphosa, ha Mokgwa wa Ntshetsopele ho ya ka Disetereke o motjha mane Masepaleng wa Setereke sa OR Tambo, o Kapa Botjhabela. Mokgwa ona o kopantsha dikarolo tse tharo tsa mmuso hore di sebedisane mmoho, ho tshwarana ka matsoho le ho kopantsha mosebetsi wa bona ka botsitso bo ikgethileng ho desetereke ka ho shebana le diphepetso tsa ntshetsopele le ho kgothaletsa phano ya ditshebeletso, phano ya lehae le ho theha mesebetsi. Mokgwa ona o ile wa tjhaelwa monwana ke Kabinete, mekgahlelo ya mmuso wa lehae, dikemedi tsa setso le Lekgotla la Bohokahanyi la Mopresidente (PCC). 1.2. Le ha feela Setereke sa OR Tambo e le sa pele sa ho thakgola mokgwa ona ka semmuso, o tla kengwa tshebetsong diseterekeng tse 44 le ditoropong tse robedi naheng ka bophara. O tla atometsa mmuso haufinyana le batho ka ho kenyeletsa baahi le ba nang le seabo ntshetsopeleng ya moralo o le mong wa ho nehela ka bokgapukgapu ba ditshebeletso le ho theha menyetla ya moruo boemong ba motheo ba setereke. 1.3.  Mopresidente Ramaphosa o thakgotse semmuso Inshorense ya Naha ya Bophelo bo Botle (NHI) mane Tliliniking ya motse wa Lusikisiki, e tla nehelanang ka tlhokomelo ya bophelo bo botle e maemong a hodimo lefatsheng. Ho tse ding tse ngata, tliliniki e haheletswe ka disebediswa tsa sejwalejwale, ditshebeletso tsa tshohanyetso le phaphosi ya ho pepela e butsweng letsatsi lohle. 1.4. Mopresidente Ramaphosa o boetse a buisana le setjhaba sa Setereke sa OR Tambo ka Tlhekefetso ya Dikgoka e amang Basadi le Bana (GBV) mme a hlwaya tlhoko e bohlokwa ka ho fetisisa e leng ya Ditsi tsa Thuthuzela sebakeng seo mmoho le ho theha laboratri ya DNA ka potlako mane Kapa Botjhabela. 2. Ntwana Kgahlano le GBV2.1 Kabinete e ema mmoho le Mopresidente Cyril Ramaphosa boipiletsong ba hae ho maAfrika Borwa hore ba sebetse mmoho ho emisa dikgoka le dipolao tsa basadi le bana. Sebokeng sa Kopanelo sa Palamente maobane, Mopresident o nehelane ka meralo ya tshohanyetso ya ho lwantsha GBV le ho netefatsa katoloso ya ho phethahatsa dipheto tsa Seboka sa Bopresidente sa GBV sa 2018. 2.2 Meralo ya tshohanyetso e ileng ya phatlalatswa ke Mopresidente e tla phethahatswa dikgweding tse tshelela tse tlang ho kenyeletsa meralo ya melao ya tshohanyetso ya ho laola GBV, kwetliso e potlakileng ya seponesa, batjhotjhisi le dimakgistrata/baahlodi ba sebetsanang le dinyewe tsa GBV, matlafatso e potlakileng ya mokgwa wa tsamaiso ya Molao, kenyeletso e potlakileng ya GBV dithutong tsa sekolo, kaho e potlakileng ya bokgoni le Ditsi tsa tshehetso tsa Thuthuzela tse ding tse ngata. Bokenadipakeng bo boela bo kenyeletsa botsitso bo Ikgethileng kotlong ya ba entseng peto, tlhekefetso le dipolao tsa basadi le banana.2.3 Meralo ena ya tshohanyetso e tla phethahatswa ke Komiti ya Tsamaiso ya GBV e sisintsweng, eo e tla beng e le kantorong ya Bopresidente, e kenyeletsang mmuso le ditheo tsa mekgatlo e seng ya mmuso (di-NGO) ho hlahloba phethahatso.2.4  Mopresidente o phatlaladitse hore matlolo, ka tsamaiso ya tlwaelo ya ditekanyetso tsa mafapha, a tla netefatsa phethahatso dikgweding tse tshelela tse tlang. 2.5  Kabinete e ipiletsa ho ditjhaba tsohle ho tswella ho bapala karolo ya bona tataisong le kgodisong ya bana ba bashemane hore ba be le kutlwelobohloko le ho hlompha basadi le banana.3 Ditlhaselo tsa Dikgoka ho baahi ba melata le bomphato ba maAfrika Borwa 3.1 Kabinete e boela hape e seholla dikgoka le ditlolo tsa molao tsa setjhaba tse tsamaelanang le diketso tsa nnete kapa mehopolo ya ho hlekefetsa batho ba rona. Re dula re ntse re le mmuso wa demokrasi o ikobelang molao le molaotheo.3.2 Le ha kabinete e utlwisisa diphepetso tsa moruo wa setjhaba tseo baahi ba tobaneng le tsona, empa ho hloka mamello le ho sebedisa dikgoka kgahlano le baahi ba melata le maAfrika Borwa a mang di keke tsa rarolla diphepetso tsena. 3.3 Re amohela mang kapa mang ya kenang naheng ya rona ka semmuso mme a ikamahantsha le melao ya naha ya rona. Ka mokgwa o tshwanang, re dula re le naha e kopaneng ka diphapano tsa rona mme mokgwa ofe kapa ofe o bakang bora bo tobaneng le bomphato ba baholwane le dikgaitsedi tsa rona o keke wa amohelwa.3.4  Kabinete e ikemiseditse ho shebana ka kotloloho le disusa tse bakileng ditlhaselo tsa baahi ba melata le maAfrika Borwa a mang. Ka mokgwa o tshwanang re tla boela re shebana ka kotloloho le diketso tse seng molaong tse jwalo ka ho hweba ka dithethefatsi, kgwebisano e seng molaong, ho thuba le ho utswa mabenkeleng a batho, ha mmoho le ho senya thepa le bobodu ntle le tshabo kapa leeme ho sa kgathaletsehe hore na ditlolo tseo tsa molao di entse ke moahi wa moAfrika Borwa kapa wa molata. Kganyapetso ya baahi ba melata e etswang ke tse ding tsa dikgwebo tsa rona ke e nngwe ya dintho tse kgalemelwang ka mantswe a bohale. Kabinete e ipiletsa ho baahi hore ba sebedisane mmoho le Diforamo tsa Setjhaba tsa Seponesa (CPF) le Tshebeletso ya Sepolesa sa Aforika Borwa (SAPS) ho tobana le ditlolo tsa molao le diketso tse seng molaong. 3.5 Bili ya Kemedi ya Taolo ya Meedi (BMA) e ntse e phethelwa ho Lekgotla la Naha la Diprofense (NCOP); sena se tla potlakisa ho matlafatsa tshireletso ya meedi ya rona. 3.6 Mopresidente, hodima mona, o romelletse sehlopha se ikgethileng sa manqosa dinaheng tse mmalwa tsa Afrika ho di netefaletsa hore bomphato ba rona ba maAfrika ba naheng ya rona ba amohetswe tlasa mehopolo ya kopano le boitshematlelo ba Afrika ya Bohle, ho kenyeletsa boitlamo ba Afrika Borwa ba ho busa ka molao le tshireletso ya ditokelo tsa botho tsa bohle ba ka hara meedi ya rona. 3.7 Mopresidente o boetse o kgethile sehlopha se phahameng sa komishini etla fuputsa dintlha tsa nnete e kenyeletsang Mopresidente wa mehleng wa Tanzania monghadi Jakaya Kikwete le Mopresidente wa mehleng wa Mozambique Monghadi Joaquim Chissano. Ba tla buisana le dihlopha tse mmalwa ka hara naha ya rona ka maikemisetso a ho fumana dintlha tsa nnete tse mabapi le ditlhaselo tsa dikgoka tse kgahlano le baahi ba melata le ba lehae, tseo di tsebahalang ka hore ke lehloyo la melata kapa le lehloyo la batho ba batsho. Diphetho tsa komishini ena di tla arolelwana le Mokgatlo wa Dinaha tsa Afrika (AU) mme se bohlokwa ka ho fetisisa ke hore e tla re thusa ka ho shebana le phetapheto ya ditlhaselo tsa dikgoka ho baahi ba melata ha mmoho le baahi ba rona.4. Tlhaselo ya matlo a Balekgotla4.1 Kabinete e seholla ka matla ho tjhesa matlo a Balekgotla ba Toropo ya Matlosana, mane Khuma e Profenseng ya Leboya Bophirima. Ha ho sebaka sa maitshwaro a jwalo demokrasing ya rona e ntjha. Kabinete e ipiletsa ho ba SAPS hore ba etse tshohle ho kwalla baetsi ba diketso tsena tsa tlolo ya molao. Ha baahi ba Khuma ba ikobelang molao ba sebedisane le balaodi ba phethahatso ya molao ho thusa ho tshwara baetsi ba diketso tsena. Ba ka thusa ka ho nehelana ka lesedi ka ho letsa ntle le ho itsebahatsa mohaleng wa nomoro ya mahala wa 086010111.4.2 Jwalo ka maAfrika Borwa ha re emeng ho seholla ditlolo tsa molao setjhabeng sa rona. Demokrasi ya rona e nehelana ka tsamaiso ya molao ho bohle ba batlang ho kgetha kapa ho tlosa baemedi ba setjhaba ntle le ho sebedisa dikgoka. Ka hoo re hloka ho ema ho tshireletsa demokrasi ya rona eo re e fumaneng ka thata.4.3  Kabinete e ipiletsa ho setjhaba ho ema kgahlano le ditlolo tsa molao tse jwalo le ho hlahella ka lesedi lefe kapa lefe ho thusa balaodi ba phethahatso ya molao ka dipatlisiso tsa bona. Afrika Borwa ke naha ya demokrasi mme bao ba sebedisang dikgoka, tsa mofuta ofe kapa ofe, ba tlameha ho ikarabella ditlamoraong tsa diketso tsa bona ka ho tobana le letsoho le matla la molao.B. Diqeto tsa Kabinete 1. Pehelo ya Hlahlobisiso ya Dilemo tse 251.1 Kabinete e ananetse nehelo ya Pehelo ya Hlahlobisiso ya Dilemo tse 25 tsa 1994 ho fihlela 2019. Pehelo ena e lekanyetsa kgatelo pele ya mmuso (bolekaneng ba ona le balekane ba setjhaba) ho nehelaneng ka boitlamo ba ona ba ho ntlafatsa maphelo a maAfrika Borwa ohle. 1.2 Tekanyetso e ile ya etelwapele ke Lefapha la Merero, Bodisa le Tlhatlhobo ya Tshebetso (DPME) e kenyeleditse dipuisano ho fumana maikutlo le mehopolo ho tswa ho ba nang le seabo ba fapaneng. Tsena di kenyeletsa dikgwebo, basebetsi, dithuto, mekgatlo eo e seng ya mmuso le mafapha a fapaneng. Dipuisano tse amanang le tsena di ile tsa tshwarwa, mme di ne di kenyeleditse batho ba phahameng ba tswang kontinenteng ya rona. 1.3    Pehelo e bontsha mekgahlelo ya kgatelopele e jwalo ka phumantsho ya thuto ya motheo ya maemo a lefatshe; katoloso ya thuto e phahameng, phumantsho ya ditshebeletso tsa bophelo bo botle tsa mahala lekaleng la setjhaba le ho phethahatsa mekgolo ya setjhaba. E boela e bontshahatsa diphepetso tse mmalwa, tse thibelang karabelo ya rona e lekaneng ho ho hloka mesebetsi, phokotso ya bofuma le ho hloka tekatekano. Tse ka sehloohong ho diphepetso tsena ke ho hloka bokgoni ba ho tobana le boholo ba sebopeho sa moruo wa naha. 1.4    Kabinete e boetse e ananetse mafapha a naha le diprofense ka ho nehelana ka hlahlobisiso ya dilemo tse 25 le tsona.1.5    Mopresidente Cyril Ramaphosa o tla thakgola semmuso Hlahlobisiso ya Dilemo tse 25 ho tloha ka 1994 ho ya ho 2019 haufinyana.2  Pehelo ya Merero ya Ntshetsopele ya Moshwelella (SDG) ya 20192.1  Kabinete e ananetse Pehelo ya Naha ya SDG ho Mokgatlo wa Dinaha tsa Matjhaba tse kopaneng (UN). Pehelo e tla nehelwa Sebokeng sa SDG nakong ya mokgahlelo wa Seboka sa Kakaretso sa UN (UNGA) ka Loetse 2019. 2.2  Pehelo ke sephetho sa ho ba le seabo ho akaretsang lekala la mafapha, Stats SA, dithuto le mekgatlo ya baahi. E nehelana ka kgatelopele ya naha ho phethiseng maikemisetso a SDG, a ikamahantshang le Moralo wa Ntshetsopele wa Naha (NDP). Ka mora hore pehelo ya naha e nehelwe mane UN, e tla fumaneha setjhabeng ho websaete ya UN. 2.3  Afrika Borwa e dula e ntse e itlamme ho ba le seabo mabapi le ajenda ya 2030 ya ntshetsopele e mokoka ya lefatshe. Di-SDG di kenyeletsa maikemisetso a 17 le maipeelo a 169 ho hatisa dintlha tse mmalwa ho tloha ho thuto, bofuma le ditaba tsa tikoloho, kgolo ya moruo le phapang e kgolo ya bong lefatsheng. 3  Tumellano ya Prothokholo ya Cartagena ya Tshireletso ya Dintho tse Phelang 3.1 Kabinete e ananetse Pehelo ya Naha ya Afrika Borwa ya Bone ka ho phethahatsa Tumellano ya Prothokholo ya Cartagena ya Tshireletso ya Dintho tse Phelang. Pehelo e tla nehelwa ho Mongodi wa Seboka sa Diphapano tsa Baeloji ka 1 Mphalane 2019. 3.2 Tumellano ya Prothokholo ya Cartagena e laola motsamao wa ho phela ha dintho tse fetotsweng sebopeho sa tsona sa tlhaho, tse boelang di tsebahala e le Dintho tse Fetotsweng Sebopeho sa Tlhaho (di-GMO), ka hara naha le dinaha tse ding. 3.3 Afrika Borwa e ikamahantsa le dipeelo tsa Tumellano ya Prothokholo ya Cartagena. Lewa la taolo ya tshireletso ya dintho tse phelang la naha le laolang dihlahiswa tse tsamaiswang ho tswa naheng le tse tliswang naheng. Afrika Borwa e boela e na le seabo ho kwetliseng basebedisi bohle ba di-GMO naheng le dinaheng tsa baahisane.4  Moralo wa Phethahatso ya Poloko ya Seriti sa Basadi le Banana ba Matsatsing (SDIF)4.1 Kabinete e ananetse SDIF e phetilweng. Phethahatso ya moralo ona e phethahatsa tokelo ya molaotheo ya seriti le tokelo ya ho phela ho basadi le banana ba tswang malapeng a futsanehileng. 4.2 SDIF e tataisa ka ho fumana dihlahiswa tsa nako ya matsatsing; mekgwa ya ho aba diphete; ho lahlwa ha diphete tse sebedisitsweng le moralo wa ditsi wa ho lekola kabo. E nehelana ka kwatliso le taolo ya bophelo bo botle ho ba fumantshwang dihlahiswa tsa nako ya matsatsing.4.3 Ka tsamaiso ya Matlole a Mmuso a Naha, ditekanyetso di etseditswe selemo sena sa ditjhelete le dilemo tse ding tse tlang. Ho se patale lekgetho ha dihlahiswa tsa nako ya matsatsing ho ile ha thakgolwa ka 1 Mmesa 2019. 5 Bohwebi5.1 Kabinete e fumane pehelo ya sephetho sa dipuisano le United Kingdom (UK) ka tumellano ya ho laola kgwebisano ha ho ka etsahala hore UK e tswe ho Mokgatlo wa Dinaha tsa Europa (EU), seo se tsebahalang ka hore ke Brexit. 5.2 UK ke naha ya bone ka boholo e hwebisanang le Afrika Borwa dikamanong tsa kgwebisano, ka R142 bilione ho kgwebisano ya dinaha ka bobedi ka 2018.5.3 Kabinete e ananetse hore tumellano e sisintsweng e qopisitse dipeelo tseo e leng hore ha jwale di ikamahantsha le kgwebisano ya dinaha ka bobedi, e hlahisitsweng tlasa Tumellano ya Bolekane ba Moruo wa Mokgatlo wa Dinaha tsa Europa (EPA) le dinaha tse tsheletseng tsa Mokgatlo wa Ntshetsopele ya Dinaha tse ka Borwa ba Afrika (SADC). E tla ba ka mokgwa o motjha wa EPA dipakeng tsa UK le Afrika Borwa, Namibia, Botswana, Lesotho, Eswatini le Mozambique. E tla phethahala haeba ho etsahala hore UK e tswe EU ntle le tumellano ya ho ikgula e lekaneng.5.4  Ka mora ho nahanisa pehelo, Kabinete e ananetse EPA. EPA e ntjha e tla boloka ditefello tsa mmuso tse thabelwang, dipalo tse bewuweng, maemo a bophelo bo botle le tshireletso le maemo a mang ho netefatsa hore kgwebisano ya Afrika Borwa le UK e tswella people ntle le tshitiso. Sena se tla tshireletsa tse molemong wa setjhaba.5.5 Kabinete e ananetse tumellano e sisintsweng, mme ha mekgatlo yohle e se e tekenne tumellano ena e tla tliswa Palamenteng ho tjhaelwa monwana.6. Boradi ba khoene ya Kgwebo ya Afrika Borwa ya Mint 6.1. Kabinete e ananetse letoto le latelang la boradi ba dikhoene la babokelli la sehopotso sa 2020 tsa Kgwebo ya Afrika Borwa ya Mint - R2 (2oz.) ya 2020 ya Krugerrand ya silivera e benyang; le R25 (1oz.) ya 2020 ya Natura ya silivera e benyang. Mookotaba wa letoto la dikhoene tsena ke, ""Ho tsoha ha didaenaso - tsa Aritjhosauria. Phatlalatso e tla kengwa koranteng ya mmuso ho tsebisa sehopotso sa dikhoene tsena.C. Diketsahalo tse tlang 1. Kgwedi ya Dipalangwang1.1 Kabinete e ananetse Leano la Tshebetso Kgweding ya Dipalangwang, Mphalane 2019 la letsholo la matsatsi a 365 ka tlasa mookotaba:  Mmoho ha re tswelleng ka Phano ya Ditshebeletso tsa Setjhaba ka Potlako Re Tswella le ho Hodisa Moruo"". Tshireletso ditseleng tsa rona e hloka hore ho be le puisano ka matsatsi a 365 mmoho le ho tswella pele ho lemohisa basebedi ba ditsela bohle; bakganni le ditaso. 1.2    Letsholo le tla tswella ho boela le bontshahatsa bokena dipakeng ba mmuso ho ntlafatsa tsamaiso ya dipalangwang, tsamaiso ya botsetedi le maikarabelo a setjhaba a ho hlokomela meralo ya setjhaba.D. Melate1.  MatshedisoKabinete e rometswe matshediso ho: 1.1.  Lelapa le metswalle ya Motlatsa Letona la Diratshwa, Mme Bavelile Hlongwa, ya lahlehetsweng ke bophelo ba hae kotsing ya koloi ha mmoho le ba malapa a batho ba bane ba hlokahaletseng mmoho le ene ha ba ntse ba leka ho thusa kotsing e nngwe. 1.2. Batho le mmuso wa Rephaboliki ya Zimbabwe ka mora ho hlokahala ha Mopresidente wa mehleng Robert Gabriel Mugabe. Ka tlasa ketapele ya Mopresidente Mugabe, Zimbabwe ile ya ikamela le ho hlola ntwa e kgahlano le mmuso wa kgethollo mme wa re nehela tshepo ya hore Afrika Borwa le yona e tla lokoloha ka le leng la matsatsi. 1.3. Lelapa le metswalle ya se bapadi sa sehlopha sa Springbok sa ka morao sa rekebi, Chester Mornay Williams ya ileng a hapa setumo sa lehae le matjhabeng ka seabo sa hae tlholong ya Afrika Borwa ya Mohope wa Rekibi wa Lefatshe wa 1995. Ditlhaselo tsa hae lebaleng la papadi e ne e bontsha maikemisetso le ditoro tsa meloko ya batjha. Mopresidente Cyril Ramaphosa o tlotlile mohale enwa wa rekibi ya seng a hlokahetse, ka tlotla ya Phupu e Ikgethileng ya Semmuso ya Profense ya Mokgahlelo wa Bobedi.1.4. Lelapa le metswalle ya mofu, e neng e le motshwaruwa wa Robben Island wa nako e fetileng le mokaubere wa Kapa Bophirima, Vincent Diba. Mopresident Ramaphosa o phatlaladitse Phupu e Ikgethileng ya Profense ya Kapa Bophirima ya Mokgahlelo wa Bobedi, hoo ho bolela hore dintlha tsa phupu di tla hlophiswa ke ba SAPS.1.5. Lelapa le metswalle ya molwanedi wa tokoloho kgahlano le mmuso wa kgethollo, Adelaine Hain   mme wa radipolotiki e moholo wa Britain, Lord Hain - ya hlokahetseng a na le dilemo tse 92. Adelaine Hain o ile a itlhahisa ka ho lwana kgahlano le mmuso wa kgethollo le ho thusa baahi ba hateletsweng   boitlamo boo e leng hore bo ile ba baka hore a thibelwe ho kena naheng ya rona ke Mmuso wa Kgethollo mme ha mmamorao, le monna wa hae, Walter, pele ba qobellwa ho ya telekong mane United Kingdom (UK).2.  Ditebohiso2.1. Kabinete e ema mmoho le naha ho theoheletsa Sehlopa sa Batjha sa Mmino sa Ndlovu, ka ho fihlela makgaola kgang a tlhodisano ya America's Got Talent. Sehlopha sena se ntse se tswella ho etsa naha le kontinente ya rona motlotlo tlhodisanong ena.2.2. Oratilwe AJ Hlongwane ya tsebahalang haholo e le DJ Arch Jnr ya hapileng South Africa s Got Talent ka 2015 ha a ne a le dilemo tse tharo. Direkoto tsa Guinness World di mo hlwahile e le DJ ya monyenyane ka ho fetisisa lefatsheng ka 2017. O memuwe ho ya letsa dinaheng tse mmalwa mme o phahamiseditse folakga ya Afrika Borwa hodimo ka ho letsa ka bokgabane lenaneong la Britain s Got Talent: The Champions. Re mo lakaletsa katleho le mahlohonolo ho tsohle. Dipotso: Mme Phumla Williams   Molaodikakaretso ya Tshwereng Mokobobo Mohala: 083 501 0139"
 Pehelo ya Kopano ya Kabinete ya la 16 Mphalane 2019,17 Oct 2019,https://www.gov.za/speeches/statement-cabinet-meeting-16-october-2019-17-oct-2019-0000,https://www.gov.za/st/speeches/pehelo-ya-kopano-ya-kabinete-ya-la-16-mphalane-2019-17-oct-2019-0000,"Kabinete e kopane ka Laboraro, 16 Mphalane 2019 mane Tuynhuys e Motse KapaA. Dintlha tsa ha Jwale 1. Tekanyo ya Poello e Hodimo ya Lekeno la Tlhahiso ya ka hara Naha1.1. Kabinete e ananela dipheto tsa Tekanyo ya Poello e Hodimo ya Lekeno la Tlhahiso ya ka hara naha ya selemo le selemo ya Seboka sa Moruo sa Lefatshe e bontshang ha Afrika Borwa e nyolohetse hodimo ka dibaka tse supa; sena se hohela batsetedi haholo le ho baka monyetla wa ho theha mesebetsi e hlokehang haholo. 1.2. Pehelo e bontsha ha Afrika Borwa e ngodisitse  kgatelopele e babatsehang  ho boleng ba puso, e jwalo ka ho kgutlisa botsitso ba matla ho ditheo tsa mmuso, le ho atolosa tsamaiso e hantle ya lekala la mmuso le mmuso wa kopanelo. 1.3. Afrika Borwa e ile ya boela e fihlella dintlha tse 100 ho  ikhwithi e tswetsepele hantle, inshorense le dimaraka tsa mokitlane , mme e le boemong ba bo19 ho setsi sa ditjhelete sa lefatsheng. Pehelo ena e boela e nehela naha dintlha tse hodimo mabapi le ho ba  le ditheo tsa ditsela tse qhobelang pele ka ho fetisisa lebatoweng  (boemong ba bo45) le boholo ba maraka (boemong ba bo 35). 1.4. Boemo bo ntlafatseng bo paka hore bonamodi ba mmuso ba ho matlafatsa mekgahlelo ya ho aha tsoseletso ya moruo bo qala ho kgola ditholwana tse molemo. Kabinete e ipiletsa ho maAfrika Borwa hore ba ahele hodima dikatleho tsena tse babatsehang ha re ntse re Hodisa Afrika Borwa Mmoho. 2. Letsete 2.1. Kabinete e ananela botsetedi ba Toyota ya Afrika Borwa mane Kenya bo tla etsang hore naha e bokele botjha dikarolo tsa Toyota Hilux tse hlahisitsweng ke khamphani ya polante ya tlhahiso e Durban. Hona ho ikamahantsha le ho phahamisa kgwebisano e ka hara Afrika le ho matlafatsa lekala la tlhahiso ya dikoloi kontinenteng.2.2. Jwalo ka karolo ya ho hohela batsetedi ba bangata, Mopresidente Cyril Ramaphosa bekeng ena o ile a buisana le batsetedi le baetapele ba kgwebo ka thoko ka Sebokeng sa Afrika sa Dinako tsa Ditjhelete sa bo6 mane London. O ile a nehelana ka puo ya pulo sebokeng, e ileng ya tsepama ho ditaba tsa kgwebo le menyetla e dinaheng tsa Afrika. 2.3.  Seboka sa Letsete sa Afrika Borwa sa bobedi se tla nkang sebaka ho tloha ka la 5 ho ya ho la 7 Pudungwana 2019. Seboka se tla boela se batle ho pokeletsa R1.2 trilione ya letsete dilemong tse hlanong tse tlang le ho phahlalatsa naha e sebaka se ratelwang ho botsetedi. 3. Paballo ya metsi3.1. Ha e le moo re atomela dikgwedi tsa lehlabula, Kabinete e ipiletsa ho batho bothle Afrika Borwa hore ba sebedise metsi ka maikarabelo le polokehelo. 3.2. Kabinete e boela e theholetsa ditho tsa setjhaba ka mamello eo ba tla tswellang ho ba le yona nakong eo ho reruweng ho kwala phepelo ya metsi a Lenaneo la Metsi a Dihlaba a Lesotho ke Kemedi ya Ntshetsopele ya Dihlaba tsa Lesotho le Kemedi ya Thanele ya Trans-Caledon ka Mphalane le Pudungwana ka 2019. Ho kwala ha metsi ke ho dumella tlhahlobo ya tlhokomelo ya tshebetso, e leng bohlokwa ho phetahatswa ka mora dilemo tse ding le tse ding tse 10. 3.3. Bonamodi bo potlakileng bo ile ba phetahatswa ho thusa ho bebofatsa kgahlamelo ya komello e tsitlalleletseng mane Kapa Leboya. Bonamodi ke karolo ya Kabobotjha ya Naha le Lenaneo la Tshehetso ya Nyalanyo ya Borapolasi le Mapolasi. R30 milione e bolokilweng e bohlokwahlokwa molemong wa bonamodi ba potlako ho rekeng le ho nehelaneng ka furu ho sehlopha sa borapolosi le bommapolosi e le mokgwa wa thuso wa nakwana. Mmuso o tla boela o eketsa bokgoni ba ho nehelana ka metsi ka ho tjheka didiba tsa metsi tse ding tse ngata dibakeng tse amahehileng profenseng ena.3.4.  Hodima mona meralo ya thusetso ya tshohanyetso ya Lefapha la Metsi le Tsamaiso ya Dikgwerekgwere, Kabinete e ipiletsa ho batho bohle naheng hore ba tswelle ho boloka metsi, ka ha e le mohlodi o haellang haholo naheng ya Afrika Borwa. 4. Ditlhahlobo tsa Setifikeite se Phahameng sa Naha (NSC) 4.1. Kabinete e lakaletsa baithuti bohle mahlohonolo ha ba ntse ba itukisetsa ditlhahlobo tsa mafelo a selemo. Ditlhahlobo tsa NSC tsa Sehlopha sa Materiki sa 2019 di tla ngolwa ho tloha ka 23 Mphalane ho isa ho 28 Pudungwana 2019. Kakaretso ya baithuti ba dinako tsohle ba 629 197 le ba 122 471 ba nakwana ba ingodiseditseng ho ngola tlhahlobo. 4.2. Lekgotla la Netefaletso ya Boleng ka Kakaretso le Thuto e Phahameng le Boikwetliso (Umalusi) le netefaditse maemo a boitukiso a Lefapha la Thuto ya Motheo (DBE) le mafapha a lona a diprofenseng ho tsamaisa NSC ya 2019.4.3. Kabiente e kgothaletsa batswadi le bahlokomedi hore ba tshehetse bana ba bona ka mekgwa eo ba ka kgonang ka yona ho itukisetsa ho tloha dilemong tse 12 ba le sekolong. Setjhaba se kgothaletswa hore se thehe tikoloho e hantle molemong wa bana ha ba ngola ditlhahlobo tsa bona tsa ho qetela. 5. Morero wa Naha wa Thuso ya Matlole a Baithuti (NSFAS)5.1. Kabinete e ipiletsa ho baithuto bohle bao e leng hore ba tshwanetswe ke ho fumantshwa matlole a NSFAS a selemo sa dithuto sa 2020 ba kenye dikopo. Nako ya dikopo tsa NSFAS e se e buletswe baithuti ba lakatsang ho ntshetsa dithuto tsa bona pele diyunivesithing le Kholejing tsa Thuto ya Matsoho le Dipitso (DPME). 5.2. Letsatsi la ho qetela la ho kenya dikopo tsa matlole a NSFAS ke la 30 Pudungwana 2019. Bohle ba se ntseng ba una molemo morerong ona ha ba hloke ho kenya dikopo hape.6. Sekga sa Lekgetho 6.1. Kabinete e theoheletsa dimilione tsa balekgetho ba se ntseng ba phethetse dipoello tsa lekgetho tsa bona. Pokello ya lekeno e nepahetseng e hantle e netefatsa puso e matla ya lekeno la mmuso. 6.2. Tshebeletso ya Lekgetho ya Afrika Borwa (SARS) e tla bula ka Meqebelo ho tloha ka 08:00 ho fihlela ka 13:00 ka Mphalane 2019 ho thusa balekgetho ho kenya dipoello tsa lekgetho la lekeno tsa bona. 6.3. Balekgetho ba hopotswa ho boloka dipalo tse tshehetsang le diresiti tse tshehetsang tsamaiso ya ho phethela. Belekgetho ba kgothaletswa ka matla hore ba sebedise ditjhanele tsa eFiling ya SARS le MobiApp tse nehelanang ka dipoheho tse atolositsweng tse leng bobebe ho sebediswa ke basebedi ka dinako tsohle. 7. Dikgoka tse kgahlano le bong le dipolao tsa basadi (GBVF)7.1. Kabinete e theoheletsa mafokisi a Yuniti ya Dikgoka tsa ka Malapeng, Tshireletso ya Bana le Ditlolo tsa Molao ka Thobalano ya Tshebeletso tsa Seponesa sa Afrika Borwa e KwaZulu-Natal, ao a ileng a sebetsa ka boitelo ho fihlella dikahlolo tse 35 tsa bophelo bohle tjhankaneng le dilemo tse 621 tjhankaneng kgahlano le baetsi ba ditlolo tsa molao ka thobalano kgweding ya Loetsi feela. 7.2. Kabinete e tswella ho itlama ka ho matlafatsa ditheho tsa mmuso le ho netefatsa hore baetsi ba GBVF ba kwallwa ka potlako le ho tobana le letsoho la mmuso ka kotloloho. Kabinete e boela e phetapheta ho ipiletsa ho setjhaba hore se tswelle ho sebedisana mmoho le dikemedi tsa phethahatso ya molao ho emisa dikgoka tse kgahlano le basadi le bana Afrika Borwa. B. Diqeto tsa Kabinete 1. Moralo wa Nyalanyo ya Phano ya Eneji (IRP) wa 20191.1.  Kabinete e ananetse phatlalatso ya IRP2019, e tla nehelana ka moralo wa ponelopele ya ho tswaka eneji ya naha ka dilemo ho fihlela ka 2030.1.2.  Ka Phato 2018, Kabinete ananetse ho phatlalatsa moralo wa IRP2018 wa dipuisano le setjhaba, tse nkileng sebaka ka Loetse le Pudungwana 2018. Boholo ba diphehiso di fumanwe ho tswa ho setjhaba, ditsebi tsa lekala la matla le ba nang le seabo ba amehang ba jwalo ka Lekgotla la Ntshetsopele ya Moruo wa Naha le la Basebetsi le Komiti ya Potefolio ya Eneji, ba neng ba kenyeleditswe ho IRP2019.1.3.  Moralo o sisinya bonamodi bo robong ho netefatsang hore naha e arabela ditlhoko tsa eneji tsa mengwaha e leshome. Bonamodi bo tswa ho maqalong a papiso a ha jwale a tlhoko le  phano ya eneji ya naha le maitlamo a naha a lefatsheng  a ho ba le tokollo e tlase ya maemo tshilafatso ya lefatshe. 1.4. Moralo o ntse o wela tlasa moralo wa ho batlana le motswako wa eneji o fapaneng o tla fokotsa ho itshetleha ho mohlodi wa eneji o le mong kapa e mmalwa feela. O tla lokisa ho ikamahantswe le tikoloho ya lekala la eneji e ntse e fetoha.1.5.  IRP2019 e ananetsweng e tla kengwa koranteng ya mmuso mme e tla fumaneha ho websaeteng ya Lefapha la Dirashwa le Eneji ho: www.dmr.gov.za.2. Pehelo ya Lewa la Ditekanyetso tsa Nako e Bohareng (MTBPS)2.1. Letona la Ditjhelete Tito Mboweni o jweditse Kabinete ka MTBPS. Ha mmamorao kgweding ena, Letona le tla nehelana ka MTBPS Palamenteng, e tla hlahisang diphetoho ho ditekanyetso tsa naha ho netefatsa bo mokoka wa ditjhelete tsa naha. 2.2. Kabinete e na le tshepo ya hore MTBPS e tla bontsha maAfrika Borwa le batsetedi hore mmuso o itlamme ho tsamaisa moruo ka mokgwa o tsitsing o nang le maikarabelo. 3. Moralo wa Ntshetsopele ya Sebaka wa Naha (NSDF)3.1. Kabinete e ananetse phatlalatso ya NSDF hore setjhaba se tshwaele. Moralo ona o sisinya phetolo ya bonamodi ho mekgwa ya ntshetsopele ya setjhaba e sa kopanang ho ya ka merabe, e tswellang ho baka tlhokeho ya tekatekano dibakeng tse hara naha. O tshwaya dibaka tsa monyetla le ho sisinya tsamaiso e nang le taolo ya mehlodi ya hlaho ya naha le phedisano ya diphedi tikolohong.3.2. Moralo ona o sisinya tsela ya lewala la sebaka le tla lebisa ho ntshetsopele ya moruo le phedisano e mokoka ya naha, le ho nehelana ka mokgwa wa nyalanyo ya makala e boemo bo phahameng le sebaka se nang le tshebedisano.2. Pehelo ya Tsamaiso ya Nyalanyo ya Lesedi la Tshireletso ya Setjhaba la Naha (NISPIS) 2.1. Kabinete e ananela dipheto tsa dihlahlobiso tse entsweng ka baithuti bohle ba Sehlopha sa 12 sa selemo sa 2018 ba fumantshwang matlole a mmuso. Lesedi lena le ile la fumanwa ho tswa ho NISPIS, e hatisang baithuti ka ho sebedisa dinomoro tsa bona tsa boitsebiso tse ikegthileng, mofuta wa letlole leo ba le fumantshwang le dikolo tsa bona.2.2. Ho ya ka tsamaiso, ho bahlahlobuwa ba 400 761 ba ileng ba pasa ditlhahlobo tsa bona tsa NSC tsa 2018, ba 237 114 ba bona e ne e le ba fumantshwang matlole a mmuso. Ba ka bang 36% ba bona ba ile ba pasa ka dikgarata tsa Bachelor, ha 38% e ile ya pasa ka diploma mme 26% ba pasa ka disetifiketi se phahameng. 2.3. Dipheto tsena di paka kgahlamelo e ntle ya bonamodi ba mmuso, haholoholo ntlafatsong ya bafutsana le bana ba hlokolosi.4. Komiti ya Matona (IMC) ya Kabobotjha ya Naha 4.1. Kabinete e tlalehile ka kgatelopele eo e fihlelletsweng ke IMC ka Kabobotjha ya Naha ho phahamiseng kabobotjha ya naha le tlhabolo ka ho nehelana ka naha ya mmuso molemong wa ntshetsopele ya bodulo. 4.2. Kabinete e ananetse kgatelopele e entsweng ke IMC. Mme e boetse e ananetse ditshitsinyo ka naha ya mmuso e tshwailweng. Dikarolwana tse ka bang 167 tsa naha ya mmuso tsa dihektara tse 14 105 tse tshwerweng ke Lefapha la Mesebetsi ya Setjhaba le Meralo di ile tsa lokolelwa ntshetsopele ya bodulo ba setjhaba ka ho nehelana ka Matla a Kemedi ya Akgente ho Kemedi ya Ntshetsopele ya Matlo (HAD). HDA ke kemedi ya ntshetsopele ya lekala la mmuso la naha le batlang le ho lokisa naha ha mmoho le hlabolla naha le ho laola leanoa la ntshetsopele ya matlo le bodulo ba batho. 4.3.  Kabinete e boetse e ananetse le taolo e behilweng ho dikhamphani tsohle tsa mmuso le makgotla a setjhaba a mang ho ntsheng naha ya bona.C. Dibili1. Bili ya Tshilafatsho ya Mawatle ka Oli (Boitukiso, Karabelo le Tshebedisano) ya 20191.1. Kabinete e ananetse phatlalatso ya Bili ya Tshilafatsho ya Mawatle ka Oli (Boitukiso, Karabelo le Tshebedisano) ya 2019, e nehelana ka tshebetso ho Seboka sa Matjhaba sa Boitukiso, Karabelo le Tshebedisano sa 1990. 1.2. Seboka sa matjhaba sa tse amanang le mawatla se thehile mekgwa ya ho tobana le diketsahalo tsa tshilafatso ya oli ka hara naha le tshebedisano le dinaha tse ding. Afrika Borwa ke setho sa Mokgatlo wa Mawatle wa Matjhaba, kemedi ya Mokgatlo wa Dinaha tse Kopaneng tsa Matjhaba e ikarabella ho phatlalatsa tshireletseho ya dikepe le ho thibela tshilafatso ya mawatle. 1.3. Ha Bili e se e fetotswe molao, e tla etsa hore Afrika Borwa e tsamaise maano, mananeo a boitjhoriso le boikwetliso le ditsamaiso tsa tsebiso ya ho tsholoha tse tshwanetseng dikepe tse mabopong a Afrika Borwa. D. Diketsahalo tse Tlang1. Khonkrese ya Ditoropo tse Kopaneng le Mebuso ya Lehae (UCLG): Seboka sa Lefatshe sa Baetapele ba Lehae le ba Lebatowa1.1. Khonkrese ya UCLG: Seboka sa Lefatshe sa Baetapele ba Lehae le ba Lebotowa se tla tshwarwa ka la 11 ho ya ho 15 Pudungwana 2019 mane Sebokeng sa Matjhaba sa Albert Luthuli se Durban. 1.2. Se hlophisitsweng ke UCLG, seboka sena ke se seholo ka ho fetisisa, se kgobokantshang bomajoro, balekgotla, mmuso wa lehae le balekane ba matjhabeng ba nang le kgahlamelo e kgolo ka ho fetisisa. E tlabe e le Khonkrese ya pele e latelang Seboka sa Habitat sa III mme se tla nehelwa ka pehelo ya kgatelopele ya phetahatso ya Maikemisetso a Ntshetsopele ya Mokoka le kgahlamelo e maemong a lehae. 2. Phatlalatso ya boPresidente ya Motlolo wa Ntshetsopele ya Setereke sa eThekwini2.1. Phatlalatso ya motlolo wa ntshetsopele ya setereke/toropo ya eThekwini e tla ba ka Labohlano, la 18 Mphalane mane Lebaleng la Princess Magogo mane KwaMashu. 2.2. Jwalo ka karolo ya phatlalatso, Mopresidente Ramaphosa o tla bula Mara Phone, ya fabriki ya sematefouno e ntjha ya Mara Group e ntswe ka dinaha tsohle tse fapaneng tsa Afrika. Botsetedi bona bo phahameng ke karolo ya moitlamo bo entsweng ke maqalo a Seboka sa Botsetedi ba Afrika Borwa selemong se fetileng.2.3. Mopresidente Ramaphosa o tla boela a etela Seteishene sa Seponesa sa Inanda Police ho ya sheba dintlha tsa polokeho le tshireletso ha Letona la Bophelo bo Botle, Ngaka Zweli Mkhize, a tla etela ditsha tsa bophelo bo botle. 3.  Foramo ya Moruo wa Russia le Afrika3.1. Mopresidente Ramaphosa o tla etela pele barumuwa ba Afrika Borwa ho Foramo ya pele ya Moruo wa Russia le Afrika, e tla tshwarwang Sochi, Russia ho tloha ka 23 ho ya ho la 24 Mphalane 2019.3.2. Foramo ena e tla tsepama ho mekgahlelo e ka sehloohong ya tshebedisano dipakeng tsa dinaha tsa Russia le Afrika. Dipuisano di tla tsepama ho dipilara tse tharo tse amehang:  Ho Aha Dikamano tsa Moruo ,  Ho theha Maano a Kopanelo  le  Tshebedisanommoho ya Lekala la Botho le Setjhaba .E. Melaetsa1. Kabinete e fetiseditse matshediso ho: ho batho le mmuso wa Japan ka mora dikgohola tse ileng tsa kgokolotsa ka hara naha, tsa baka dikotsi tse mmalwa le ho senya meaho. 2. Kabinete e feteseditse ditebohiso ho:Springboks ho finyella dikotareng tsa makgaolakgang a 2019 a Mohope wa Lefatshe wa Rekebi o Japan le ho ba lakaletsa mahlohonolo ka ho fihlela hole ha kaale ka tlhodisano ena. Tonakgolo Abiy Ahmed Ali wa Ethiopia, a ileng a tlotlwa ka Kgao ya Nobel Peace ya 2019 mabapi le boiteko ba hae ba ho fihlella kgotso le tshebedisano mmoho matjhabeng haholoholo, maiteko a hae a ho fedisa kgang e dipakeng tsa Ethiopia le Eritrea.Brigid Kosgei wa kenya ka ho thuba rekoto ya basadi ya lefatshe mane Lebelong le lelele la Chicago. Ha mmoho le Eliud Kipchoge ka ho ba semathi sa lebelo le leleele sa pele sa ho thuba thibello ya dihora-tse pedi; ka ho mathata lebelo la dikhilomitara tse 42 ka tlasa dihora tse pedi.batho ba Rephaboliki ya Mozambique ka ho tshwara dikgetho tsa boPresidente, Palamente le Diprofense ka Labobedi, 15 Mphalane 2019. Komishini ya Mokgatlo wa Dinaha tsa Afrika e ile ya romela bahlahlobi le ditsibi tsa dikgetho naheng eo ka mora ho fumana memo ho tswa Mmusong wa Mozambique.  3. DithonyoDithonyo kaofela di lokela ho netefatswa ka mangolo a thuto le tumello e amehang3.1. Ditho tsa Lekgotla la Letlole la Central Energy:a. Ngaka Monde Mnyande (Modulasetulo);b. Mme Nolubabalo Sondlo;c.  Monghadi Nkululeko Poya; led. Mmuelli Priakumari Hassan.3.2. Ditho tse e leng batshepuwa ba Tsamaiso ya Brand South Africa: a. Mme Thandi Tobias-Pokolo (Modulasetulo)b. Mme Loretta Jacobus;c.  Profesa Yiva Rodny-Gumede;d. Mme Rashel Kalidass;e. Mme Muditambi Ravele;f. Ngaka Stavros Nicolaou;g. Monghadi Mlungisi Lulu Johnson;h. Monghadi Bushang Jacques Modipane;i. Monghadi Johannes George Sebulela;j. Ngaka Keabetswe Modimoeng;k. Mme Tebogo Mamorobela;l. Mme Sisanda Bukeka-Nkoala; lem. Monghadi Andrew Madella.3.3.  Ditho tsa Lekgotla la Balaodi ba Setsha sa Diphatlalatso tsa Elektroniki tsa Afrika Borwa la Naha:a. Mme Molebogeng Leshabane (Modulasetulo);b.  Mme Bongekile Filana;c. Mme Tobeka Buswana;d. Profesa Christian Adendorff;e. Monghadi Melvyn Lubega;f.  Mme Nomonde Hlatshaneni; leg. Monghadi Lionel Adendorf.3.4. Ditho tsa Lekgotla la Balaodi ba Kantoro ya Posong ya Afrika Borwaa. Mme Tshikani Colleen Makhubele (Modulosetulo);b. Monghadi Ismail Mamoojee;c. Mme Nondumiso Pumela Ngonyama;d. Monghadi Kgamedi Albert Ramoadi;e. Mme Catharina van der Sandt;f.  Mme Nonzukiso Zukie Siyotula;g. Monghadi Zolani Kgosie Matthews (moemedi wa mokgatlo wa basebetsi); leh. Monghadi Thomas Sipho Nkese (moemedi wa mokgatlo wa basebetsi).3.5. Ho thongwa botjha ha Monghadi Thobile Lamati jwalo ka Molaodi wa Kakaretso (DG) Lefapha la Kgiro le tsa Basebetsi dilemo tse hlano.3.6. Mme Simone Constance Geyer jwalo ka Motlatsi wa Molaodi wa Kakaretso (DDG) ho Lefapha la Thuto ya Motheo (DBE).Dipotso:Mme Phumla Williams   Molaodikakaretso ya Tshwereng Mokobobo Mohala: 083 501 0139"
Pehelo ya Kopano ya Kabinete ya la 30 Mphalane 2019,31 Oct 2019,https://www.gov.za/speeches/statement-cabinet-meeting%C2%A0-31-oct-2019-0000,https://www.gov.za/st/speeches/pehelo-ya-kopano-ya-kabinete-ya-la-30-mphalane-2019-31-oct-2019-0000,"Kabinete e kopane ka Laboraro, la 30 Mphalane 2019 Tuynhuys ho la Motse KapaA. Dintlha ka maemo a renang hajwale1. Pitso ya Matsete ya Afrika Borwa (SAIC)1.1. Kabinete e lebeletse ka tshepo SAIC ya Bobedi ya selemo sa 2019 e tla tshwarwa beke e tlang ho tloha ka la 5 ho isa ka la 7 Pudungwana 2019 Setsing sa Dikopano sa Sandton Gauteng tlasa mookotaba:  Re akofisa Kgolo ya Moruo ka ho Aha Dilekane . 1.2. SAIC ya selemo sa 2019 e tla ahella hodima SAIC ya pele e neng e tshwerwe ka Mphalane 2018, e neng e hohetse R300 bilione ya boitlamo ba matsete. Tsena di ne di kenyeleditse senatla sa matjhaba sa e-commerce Amazon e thehileng setsha sa dikhomphyutha tsa cloud Aforika Borwa; khamphani ya lefatshe ya morafo ya Vedanta Resources e tsetetseng morafong wa lehae; khamphani ya thekenoloji ya Rwanda, Mara Corporation, bakeng sa ho etsa di-smartphone tsa thekenoloji e hodimo le khamphani ya meriana ya Aspen Pharmacare e tsetetseng thepeng ya sterile anesthetics. 1.3. Re ipapisa le maAforika Borwa kaofela mabapi le ho amohela baemedi ba fetang 1500 ba emetseng dikgwebo tsa lehae le tsa matjhaba e leng banna le basadi ba lebeletsweng ho kenela Pitso ya Matsete. 1.4. Ka la 7 Pudungwana, pitso e tla tswela pele Khemphaseng ya Yunivesithi ya Johannesburg e Soweto, ho tsepamisitswe maikutlo hodima boetapele ba dikgwebo, ntjhafatso le kgodiso ya dikgwebo tse nyane le tse mahareng.2. Foramo ya Matsete ya Afrika (AIF)2.1. Sehlopha sa Banka ya Ntshetsopele ya Aforika se tla bitsa Foramo ya Matsete ya Aforika ho tloha ka la 11 ho isa ka la 13 Pudungwana 2019 Johannesburg. Ona ke o mong wa monyetla wa matsete wa Aforika Borwa ho kenella thepeng e tla kganna ntshetsopele ya meralo ya motheo ya Aforika.2.2. Foramo e bokanya mmoho matlole a dipentjhene, matlole a moruo wa diresefe tsa naha, batsetedi ba poraefete, difeme tsa poraefete tsa thepa le dihlooho tsa mebuso. E tla tsepamisa maikutlo hodima ho ntshetsapele le ho phethahatsa ditumellano tsa ho bula menyetla ya botsetedi ba dibilione tsa didolara Aforika. 2.3. Re phehelletse sepheo sa rona sa ho fana ka lenaneo la meralo ya motheo ya mmuso le ya poraefete, mmuso o beheletse ka thoko R100 billion ka dilemo tse 10 bakeng sa Letlole la Naha la Meralo ya Motheo, mme o lebeletse ho sebetsa le batsetedi ba poraefete le ditheo tsa ditjhelete tsa matjhaba ho matlafatsa boemo ba ditjhelete bakeng sa ntshetsopele ya meralo ya motheo ya naha ya bo rona.3. Pehelo ya Leano la Ditekanyetso tsa Nako e Bohareng (MTBPS)3.1. Kabinete e ananetse MTBPS ya selemo sa 2019 e tekilweng ke Letona la Ditjhelete Tito Mboweni kgahlanong le maemo a boima a moruo wa lehae le wa lefatshe. MTBPS ya 2019 e sisinya ditsela tse tla kgina ditjeo tsa mmuso le sekoloto se tobileng Tlhahiso ya Dihlahiswa tsa Naha (GDP).3.2. Kabinete e boetse e elelletswe sephetho sa Diphuputso tsa Kotara tsa Lebotho la Basebetsi bakeng sa kotara ya boraro ya selemo sa 2019 se ntshitsweng ke Lefapha la Dipalopalo la Aforika Borwa tse supang hore sekgahla sa semmuso sa tlhokeho ya mesebetsi se phahame ka 0,1 ya ntlha ya phesente ho ya ho 29,1% ha ho bapiswa le kotara ya bobedi ya 2019. 3.3.    Kabinete e dumela hore haeba maAforika Borwa kaofela a ipapisa le mmuso mabapi le ho kenya tshebetsong maitlamo a tekilweng ho MTBPS ya 2019, re ka thusa ho hodisa Aforika Borwa mmoho, ho eketsa kgolo ya moruo wa rona le palo ya mesebetsi e batlehang haholo ka hara naha. 4. Eskom4.1. Kabinete e ananetse pampiri ya sehlooho se reng  Roadmap for Eskom in a Reformed Electricity Supply Industry , e lokollotsweng ke Letona la Dikgwebo tsa Mmuso Pravin Gordhan ka Labobedi, la 29 Mphalane 2019. 4.2. Sena se latela tsebiso e entsweng ke Moporesidente Ramaphosa ka Tlhakola 2019 ha a ne a teka Puo ka Boemo ba Naha ya hore bakeng sa ho ntlafatsa bokgabane ba tshebetso, Eskom e tla arolwa ho ba le makala a mararo e leng la phethiso, phehlo le phepelo. 4.3. Kabinete e thathiselletsa ditshisinyo tsa motlolo wa kgwebo wa Eskom, e leng moralo wa moraorao wa ho beha Eskom motjheng wa kgolo. Mmapa ona o shebile phepelo ya ditjeo tse tlase tsa motlakase, kanetso ya eneji le mehlodi e fapaneng ya eneji ho ipapisitswe le Moralo wa Mehlodi o Kopanetsweng, o ileng wa kenngwa koranteng ya mmuso pejana kgweding ena le motswako ka botlalo wa eneji dilemong tse 10 tse tlang.4.4. Re ipiletsa ho bankakarolo bohle lekaleng la eneji ho tshehetsa ka botlalo ho kenngwa tshebetsong ha moralo ona. 5. Makgaolakgang a Mohope wa Lefatshe wa Rakbi (RWC)5.1. Kabinete thoholetsa ka motlotlo sehlopha sa naha sa rakbi, di-Springbok, ka ho fihla ho makgaolakgang a selemo sa 2019 a RWC. Kabinete e ipiletsa ho maAforika Borwa kaofela le ho batshehetsi ba rona ho phatlalla le lefatshe ho tshehetsa  Boks  le ho bontsha tshehetso ya bona ho batho ba habo bona ka ho nka karolo ho Green Fridays le ho fana ka melaetsa ya tshehetso mapatlelong a dikgokahanyo tsa setjhaba ka ho sebedisa hashtag #StrongerTogether, #Bokke, #Rugbyworldcup.5.2. Moporesidente Ramaphosa o tla kenela papadi ya ho qetela Japan ho fana ka tshehetso e matla ho sehlopha sa rona sa naha.5.3. Kabinete e boetse e ananela qeto ya Lekgotla la Kgaso la Aforika Borwa ya ho hasa ka kotloloho papadi ya ho qetela pakeng tsa Aforika Borwa le Engelane ka Moqebelo, wa la 2 Pudungwana, ho tloha ka hora ya 11:00 hoseng. 6. Paballo ya Metsi6.1. Kabinete e kgothaletsa batho kaofela ka hara Aforika Borwa ho tswela pele ho boloka le ho baballa metsi. Sena se latela ho theoha ha maemo a matamo a naha ho tlalehilweng ha moraorao. Aforika Borwa e hara dinaha tse 30 tse ommeng ka ho fetisisa lefatsheng. Pula e tlase ho feta tlwaelo le e nkang nako e telele ho na dikarolong tse ding tsa naha, ho kenyeletswa le dithemperetjha tsa moraorao tsa lebatama la motjheso, e mpefaditse maemo.6.2. Leha Lefapha la Metsi le Tsamaiso ya Dikgwerekgwere le kentse tshebetsong meralo ya tshohanyetso, Kabinete e re kgothaletsa bohle ho sebetsa mmoho bakeng sa ho netefatsa tshebediso ya moshwella ya mohlodi ona o hlokolosi le o haellang. Mawa a ho baballa metsi a kenyeletsa ho lekola ho dutla ha dipeipi, ho sebedisa metsi a sebedisitsweng ho nosetsa diratswana pele ho hora ya bo 06:00 hoseng kapa kamora ho hora ya 18:00 mantsiboya kapa ho jala dimela tse sa tshabeng komello. Bohle re lokela ho bapala karolo ya rona mabapi le ho baballa metsi. 7. Mawa a Dilekane le China 7.1. Motlatsi wa Moporesidente David Mabuza o leetong la tshebetso Riphabliking ya Batho ya Tjhaena, moo e tla ba modulasetulo mmoho Tulong ya bo-7 ya Khomishene ya Naha tse pedi (BNC) ya Aforika Borwa le Tjhaena e tla tshwarwa ho fihlela ka la 3 Pudungwana 2019. BNC ya Aforika Borwa le Tjhaena e thehilwe ka 2002 ho sebetsa jwaloka lepatlelo la lewa bakeng sa ho sebetsana le dintlha tsa ditabatabelo tse tshwanang tse kang kgothaletso ya kgwebisano le diphapanyetsano tsa moruo.7.2. Palo e ka etsang 26 ya dikhamphani tsa Aforika Borwa di tsetetse Tjhaena, ka ditjeo tsa thepa tsa R88 bilione pakeng tsa Pherekgong 2003 le Phato 2019. Ka ho le leng, palo e etsang 88 ya dikhamphani tsa maTjhaena di tsetetse ka hara Aforika Borwa, ka ditjeo tsa thepa tsa R116 bilione ka nako e tshwanang.7.3. Kabinete e ananela ho saenwa ha tumellano ya lewa la tshebedisano pakeng tsa lekala la Bohahlaudi la Aforika Borwa le khamphani ya Tjhaena, Tencent, eo e leng beng ba lepatlelo la kgokahanyo la WeChat. Selekane sena sa dilemo tse pedi se neha Aforika Borwa phumantsho e otlolohileng ho dimilione tsa batho ba Tjhaena bao e ka bang bahahlaudi bakeng sa ka bobedi kgwebo le boikgathollo, bakeng sa ho rekisa naha ya rona e le sebaka sa boikgethelo. 7.4. Aforika Borwa e rerile ho menahanya habedi bahahlaudi ba matjhaba ho tloha ho 10, 4 milione ho isa ho 21 milione ka selemo sa 2030.7.5. Kabinete e boetse e ananela boikitlaetso ba Lefapha la Thuto ya Motheo ba ho matlafatsa batsamaisi ba dikolo, ka semphato le mmuso wa Tjhaena, moo dihlooho tsa dikolo tse 25 di neng di arolelana le ho buisana ka ditlwaelo tse hlwahlwa ka ho fetisisa mabapi le tikoloho ya sekolo le bomphato ba bona ba maTjhaena Shanghai, ho la Tjhaena.8. Thibelo ya botlokotsebe8.1. Kabinete e ananela mosebetsi wa Operation O Kae Molao, e eteletsweng pele ke Tshebeletso ya Sepolesa ya Aforika Borwa (SAPS) mme e tswela pele ho etsa kgatelopele e babatsehang ntweng e kgahlanong le botlokotsebe Gauteng. 8.2. Makgolokgolo a ba belaellwa ho phatlalla le porofense ena a tshwaretswe ditlolo tsa molao tse fapafapaneng mme tsena di kenyeleditse babelaellwa ba 717 ba ntseng ba batlwa, moo ba 90 ba bona e neng e le babalehi ba batlelwang dinyewe tse amanang le dikgoka tsa bong (GBV). 8.3. Kabinete e ipiletsa ho maAforika Borwa kaofela ho tswella ka tshehetso ya ona le ho itahlela ka setotswana ntweng e kgahlanong le botlokotsebe ka ho tlaleha diketso tsa tlolo ya molao ho makala a qobello ya molao. Baahi hape ba ka sebedisa app e ntjha ya SAPS e lwantshang ditlolo tsa molao, MySAPS, ho fana ka menyenyetsi ntle le ho fana ka lebitso, ho batla seteishene sa sepolesa se haufi kapa ho romela ditemoso tsa tshohanyetso le melaetsa. Kabinete e itlametse ho netefatsa hore badudi ba phela ditikolohong tse bolokehileng le tse sireletsehileng.9. GBV le Dipolao tsa Basadi9.1. Kabinete e amohela dikahlolo tsa bophelo bohle tjhankaneng tsa moraorao tse 20 le dilemo tse 758 tsa ho hlola tjhankaneng tse fuweng mabeta wa basadi ba bangata, Bongani Lucky Masuku, hammoho le kahlolo ya ho hlola bophelo bohle tjhankaneng e fuweng mabeta Nicholas Ninow. Sena se romela molaetsa o matla ho ditlokotsebe hore tsamaiso ya rona ya toka e keke ya mamella ditlolo tsa molao tse kgahlanong le basadi le bana. 9.2. Mmuso o dula o itlamme bakeng sa ho fana ka tlhokomelo bakeng sa diphofu tsa GBV hore di sebedise ditshebeletso tse fanwang ke Setsi sa Taolo sa GBV. Setsi se sebetsa bosiu le motsheare, selemo kaofela. Diphofu di ka letsetsa 0800 428 428 kapa di ka romela please call me ho *120*7867# kapa ho kena websaeteng ya www.gbv.org.za. Moporesidente Ramaphosa kajeno o tla beha Palamente le setjhaba sehlohlolong mabapi le maiteko a ho fedisa GBV le Dipolao tsa Basadi ha a tla be a arabela dipotso Sebokeng sa Naha.B. Diqeto tsa Kabinete1. Moralo wa Naha o Akaretsang wa Dithethefatsi (NDMP) 2019-20241.1.  Kabinete e tjhaelletse monwana NDMP 2019-2024 le moralo wa ho kenngwa tshebetsong ha yona, e leng o tekang mawa a ho lwantsha tshebediso e mpe ya dithethefatsi ka hara Aforika Borwa. NDMP 2019-2024 ena e latela tekolo ya NDMP 2013-2017. 1.2. Moralo o sisinya merero e supileng ya lewa la ho lwantsha tshebediso e mpe ya dithethefatsi ka hara badudi ba bo rona. O boetse o sisinya ho sebetsana le phokotso ya ho tsomana le dithethefatsi, ho tiisa letsoho mabapi le dithethefatsi tse reretsweng kalafo, hammoho le taolo, boetapele le boikarabelo ba ho kenya tshebetsong NDMP. 2. Leano la Naha la Tlhokemelo le Tshireletso ya Bana (NCCP)2.1. Kabinete e tjhaelletse monwana NCCP, e leng e fanang ka matla ho Molao wa Bana, 2005 (Molao wa bo-38 wa selemo sa 2005). Karolo 28 ya Molaotheo wa Rephabliki ya Aforika Borwa wa selemo sa 1996 e ananela tokelo ya bana bohle ya ho fumantshwa ditshebeletso tsa kahisano, tshireletso kgahlanong le dikgoka, tlhekefetso, ho se tsotellwe le ho sotlwa. 2.2. NCCP e tjhaelletsweng monwana e matlafatsa tsamaiso ya kgokahano ya tlhokomelo le tshireletso ya bana, le ho netefatsa tshebediso ka botlalo ya mehlodi ya hajwale bakeng sa ditshebeletso tse ntlafaditsweng tse kgothaletsang ntshetsopele e kgabane ya bana. Leano lena le boetse le arabela kahlolo ya Lekgotla le Phahameng la Dinyewe la North Gauteng e laetseng Letona la Ntshetsopele ya Setjhaba ho etsa diphethoho tse matlafatsang mokgwa wa tlhokomelo ya bana bao e seng ba letswele. 3. Diphomete tse Ikgethang tsa Lesotho (LSP)3.1. Kabinete e tjhaelletse monwana keketso ya nako ya di-LSP ka dilemo tse ding tse nne. Nako e teng ya hajwale e fela ka la 31 Tshitwe 2019. Keketso ena e tla thusa hore Lefapha la Merero ya Lehae (DHA) le phethele mosebetsi wa lona mabapi le ho thola ditsela tsa ho sebetsana le dintlha tsa bofalli, ka ho qolleha bakeng sa baahi ba lebatowa la Ntshetsopele ya Badudi ba Aforika e Borwa. 3.2.    Nako e ekeletswa feela ba ntseng ba na le di-LSP. DHA e tla fana ka dintlha tse batsi mabapi le motjha o tla latelwa. C. . Diketsahalo tse Tlang1. Ho bulwa ha Lekgotla le Phahameng la Dinyewe 1.1. Moporesidente Ramaphosa o tla bula semmuso Lekgotla le Phahameng la Dinyewe la Mpumalanga Mbombela, ka Labohlano, la 8 Pudungwana 2019. Moporesidente o tla felehetswa ke Letona la Toka le Ditshebeletso tsa Tshokollo ya Batshwaruwa Ronald Lamola le Letona la Mesebetsi ya Setjhaba le Infrastraktjha Patricia de Lille ho tshwaya mokolokotwane wa bohlokwa lenaneong le reretsweng ho fana ka phihlello ya toka ho maAforika Borwa kaofela. Ona ke mokgahlelo wa ho qetela wa lenaneo lena le netefatsang hore porofense ka nngwe diporofenseng kaofela tse robong ka hara Aforika Borwa di ba le Lekgotla la Dinyewe le Phahameng. 1.2. Batho ba Mpumalanga jwale ba tla ba le Lekgotla le Phahameng la Dinyewe leo e leng la bona mme ha ba sa tshwanetse ho palama ka ditjeo tse hodimo ho ya Pretoria ho ya batlana le dithuso tsa semolao. D. Melaetsa1. Kabinete e fetisetsa dithoholetso tsa yona ho: 1.1.  Olwami Shangase ya dilemo di 12 wa KwaZulu-Natal, eo buka ya hae e bitswang Rejected Treasure e reretsweng ho ruta mang le mang, haholoholo bana, ka matla a ho tshwarela le a lerato.1.2.  Amahle Zenzile ya dilemo di 11 wa Motse Kapa, ya memetsweng ho ya emela Aforika Borwa Thonanamenteng ya Tjhese ya Batjha ba Aforika e tla tshwarelwa Namibia ka Tshitwe.1.3. Mohlahisi le moqapi wa Aforika Borwa, Monghadi Lebohang Morake, ya entseng bonnete ba hore Drakensberg Boys Choir e fofisetsa folakga ya rona hodimo ha ba ne ba bina tlotlisong e ikgethang ya Lion King London.1.4. Mopresidente Mokgweetsi Masisi le batho ba Botswana mabapi le dikgetho tse ding tsa kgotso tsa boporesidente, tse tswellang ho matlafatsa demokerasi ya Botswana. Aforika Borwa e tla romela kemedi e tla ba karolo ya Tlhomamiso ya Moporesidente wa Botswana hosane, la 1 Pudungwana 2019. Re lebeletse ho tswella ka dikamano tsa rona tsa kahisano, moruo, sepolotiki le tsa bodiplomate le Botswana.E. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.1. Boto ya ZA Domain Name Authority:1.1.    Mofumahadi Palesa Legoze (Modulasetulo)1.2.    Mofumahadi Veronica Motloutsi 1.3.    Mofumahadi Sizo Mzizi 1.4.    Moporofesara Kasturi Moodaliyar 1.5.    Mofumahadi Malekgoloane Malapane1.6.    Moporofesara Daniel Mashao 1.7.    Mofumahadi Anriette Esterhuysen 1.8.    Monghadi Rendani Mbuvha, le 1.9.    Monghadi Nicholas Msibi (o thontswe hape)2. Mofumahadi Mmakgomo Anna Tshatsinde, Motlatsi wa Motsamaisi-Kakaretso (DDG): Lekala la Ditshebeletso tsa Bodisa, Lefapha la Meralo, Bodisa le Tlhahlobo (DPME). 3. Monghadi Blake Keith Mosley-Lefatola, DDG: Ntshetsopele ya Lekala la Mmuso la Bodisa le Bokgoni, DPME.4. Monghadi Luambo Thomas Sigama, DDG: Ditshebeletso tsa Bodudi, DHA.Dipotso: Mofumahadi Phumla Williams   Sebueledi se Tshwereng Mokobobo sa KabineteMohala: 083 501 0139"
Pehelo ya Kopano ya Kabinete ya la 20 Pudungwana 2019,21 Nov 2019,https://www.gov.za/speeches/statement-cabinet-meeting-held-wednesday-20-november-2019-21-nov-2019-0000,https://www.gov.za/st/speeches/pehelo-ya-kopano-ya-kabinete-e-neng-e-tshwerwe-ka-laboraro-20-pudungwana-2019-21-nov-2019,"Kabinete e neng e tshwerwe ka Laboraro, 20 Pudungwana 2019 Tuynhuys ho la Motse KapaA.  Dintlha ka Maemo a Renang Hajwale1.  Pitso ya Matsete ya Afrika Borwa (SAIC)1.1.  Kabinete e thuisitse diphetho tse ntle tsa SAIC le Foramo ya Matsete ya Afrika (AIF) tse neng di tshwerwe ka ho latelana ho tloha ka la 5 ho isa ka la 7 Pudungwana 2019 le ho tloha ka la 11 ho isa ka la 13 Pudungwana 2019, ka ho latelana ha tsona.1.2.  Boleng ba R363 bilione ba boitlamo ba matsete bo ile ba tsebiswa ho SAIC ya bobedi ya Afrika Borwa mme se ka etsang boleng ba US$40 bilione ya boitlamo ba matsete a ile a tsebiswa ho AIF. Sena se boela se bontsha tshepo e matla e teng moruong wa rona.1.3.  Khamphani e kgolo ya pampiri Sappi le e kgolo ya thitelo Heineken di ne di le hara dikhamphani tse mmalwa tse ileng tsa itlama ka matsete a dibilione tsa diranta. Ngwahola, pitso ya pele ya matsete e tshwasitse maitlamo a matsete a boleng ba R300 bilione mme ya hohela maitlamo ho tswa hara tse ding, khamphani e kgolo ya e-commerce Amazon, Aspen Pharmacare le ya Rwanda ya thekenoloji, Mara Corporation. Maitlamo ana kaofela a matsete a tswela pele ho tiisa hore Moporesidente Cyril Ramaphosa o dula a le motjheng wa sepheo se rerilweng sa matsete a R1,2 trilione dilemong tse hlano.1.4.  Bekeng e sa tswa feta, Setsi se Ikgethang sa Dikhamphani tsa ho Etsa Makoloi (SEZ) sa Tshwane se tsebisitse matsete a ka hohelang se ka etsang R3,6 bilione le ho hlahisa mesebetsi e otlolohileng e 6 700. Ford SA, e tla sebetsa ho tloha ho SEZ ena, e rerile ho eketsa tlhahiso ya yona ya divene tsa Ranger ho tloha ho tse 520 ho isa ho tse 720 ka letsatsi bakeng sa mebaraka ya matjhaba le ya lehae. Khamphani ya Japane, Isuzu, le yona e tsebisitse ka R1,2-bilione ya matsete ka hara tlhahiso ya yona ya lehae ho la Port Elizabeth, e leng a tla matlafatsa moruo wa Kapa Botjhabela.1.5.  Kabinete e hlahisa kananelo ya yona e tebileng le ho leboha boramatsete kaofela le bankakarolo bakeng sa pitso e nngwe ya matsete e atlehileng. Ka ho sebetsa mmoho, re ka ntshetsa Afrika Borwa pele.2.  Pitso ya Matona a Merero ya Tikoloho a Afrika (AMCEN)2.1.  Kabinete e ananela ho thonngwa ha Letona la Tikoloho, Meru le Botshwasi ba Ditlhapi Barbara Creecy jwaloka Modulasetulo wa AMCEN bakeng sa dilemo tse pedi tse tlang.2.2.  Afrika Borwa e nkile bodulasetulo ba AMCEN pitsong ya dilemo tse ding le tse ding tse pedi e neng e tshwaretswe Motsemoholo wa eThekwini, KwaZulu-Natal ho tloha ka la 11 ho isa ka la 15 Pudungwana 2019. Ena ke foramo ya bohlokwa bakeng sa hore Matona a Afrika a tle ka mawa a moshwelella a diphapang tsa tlhaho e ruileng ya Afrika. E boela e thusa kontinente ho tla ka maemo a tshwanang a ditherisano bakeng sa diforamo tsa matjhaba tse kang Pitso ya bo-25 ya Mokgatlo wa Matjhaba a Kopaneng ya Diphethoho tsa Tlelaemete (COP25) e tla tshwarwa Madrid, Spain, ho tloha ka la 2 ho isa ka la 13 Tshitwe 2019.3.  Seboka sa Brazil, Russia, India, China, Afrika Borwa (BRICS)3.1.  Kabinete e amohela diphetho tsa Seboka sa bo-11 sa BRICS se neng se tshwaretswe Brasilia, Brazil tlasa mookotaba:  Kgolo ya Moruo bakeng sa Bokamoso bo Ntjhafetseng .3.2.  Moporesidente Ramaphosa le baetapele ba bang ba BRICS ba ile ba boela ba kopana le Lekgotla la Kgwebo la BRICS ho matlafatsa le ho kgothaletsa maqhama a moruo, kgwebisano, kgwebo le matsete hara ditho tsa BRICS. Kabinete e ananela ho amohelwa ha Seboka sa Tumellano ya BRICS ke Dihlooho tsa Dipuso tsa dinaha tsena.3.3.  Tumellano e kenyeletsa boitlamo ba ho lwantsa ho beha ditheko tse tlase tsa thepa e tswang ka ntle, le ditsela tsa ho matlafatsa tlhokeho le kgolo. E boela e mafiella maiteko a ho tswellisa tshebedisano ya rona dihloohong, tse kenyeletsang matsete ho e-commerce le ho dikgwebo tse nyane, tse mahareng le tse kgolo.3.4.  Botho ba Afrika Borwa ba BRICS bo beha naha botleng mabapi le kgwebisano e eketsehileng, matsete, bohahlaudi, kaho ya bokgoni, maitsebelo le phethisetso ya thekenoloji, e leng tse bohlokwa maikemisetsong a rona a ho sebetsana le diqholotso tse tharo tsa tlhokeho ya mesebetsi, bofuma le ho se lekalekane.4.  Dilemo tse 25 tsa Tokoloho4.1.  Kabinete e amohela ho thakgolwa ha tlaleho ya Tjhebobotjha ya Dilemo tse 25, e leng ditholwana tsa ditherisano tse phatlaletseng ho phatlalla le naha le kontinente ya Afrika. Tlaleho e ananela diphihlello tsa rona mabapi le ho tseka botjha seriti sa batho ba bo rona le ho matlafatsa phumantsho ya bona ya ditshebeletso tsa mantlha.4.2.  Tse ding tsa diphihlello di kenyeletsa phumantsho ya thuto ya mantlha ho bohle, katoloso ya phumantsho ya thuto e phahameng, phumantsho ya ditshebeletso tsa kalafo tsa mahala ka hara lekala la mmuso le ho kenngwa tshebetsong dithuso tsa ditjhelete tsa setjhaba. Leha re entse menyabuketso ena e babatsehang, moruo wa rona o ntse o batla ho fetolwa ka botlalo mme ho etswe hore o sebeletse setjhaba. Hape, meralo ya dibaka eo esale e tsitlallelwa ke dikarohano tsa mmuso wa kgethollo e ntse e so fetohe.4.3.  Tlaleho e kgothaletsa hore naha e lokela ho ahella hodima dikuno tsa dilemo tse 25 tse fetileng tsa demokerasi ka ho qolleha mabapi le ho fetola ka matla bobedi moruo wa rona le moralo wa dibaka wa naha ya rona. Tlaleho e ka fumaneha websaeteng ya Lefapha la Meralo, Bodisa le Tlhahlobo ya Tshebetso: www.dpme.gov.za.5.  Bolaodi ba dikoduwa5.1.  Kabinete e fetisetsa matshediso a yona ho malapa a 14 a maAfrika Borwa a bo rona a hlokahetseng nakong ya difefo tsa haufinyana tjena KwaZulu-Natal mme e lakaletsa ba lemetseng ho fola kapele.5.2.  Ditshebeletso tsa Bolaodi ba dikoduwa di sebetsana le tshenyo ya lehoduotswana le sentseng infrastraktjha ya mmuso le ho ama malapa a fetang 798 mane New Hanover le Bergville ho la KwaZulu-Natal.5.3.  MaAfrika Borwa a kgothaletswa ho ba sedi le ho nka mehato e hlokehang ya tshireletso kaha kotsi ya dipula tse matla le mahadima a bohale di ntse di le teng dikarolong tse ding tsa naha.6.  Eskom6.1.  Kabinete e tsheheditse ho thonngwa ha Monghadi Andre de Ruyter jwaloka Mohlanka e Moholo wa Phethahatso (CEO) e motjha wa Eskom. Thonyo ya CEO ya ka nako tsohle ke mohato wa pele wa bohlokwa mabapi le ho matlafatsa Eskom, ho sebetsana ka matla le mmuso le diphephetso tsa bolaodi ba ditjhelete ditheong tse tla netefatsa phepelo e tsitsitseng ya motlakase bakeng sa setjhaba.6.2.  Monghadi de Ruyter hajwale ke CEO ya khamphani ya Nampak. O kile a tshwara maemo a ho ba moetapele wa tsa semolao, wa dithekiso, le ditshebetso Sasol ka hara Afrika Borwa, Jeremane le Tjhaena   moo maemo a hae a ho qetela Sasol e neng e le ya ka Sehloohong wa Phethahatso wa Ditshebetso tsa Sehlopha ka hara Afrika Borwa.6.3.  Monghadi de Ruyter o tla ka boiphihlelo ba bohlokwa ba matjhaba boemong bona; boiphihlelo bo tebileng ba ho sebetsana le mebuso le balaodi dibakeng tse fapafapaneng; maitsebelo a ho fetola dintho ka ho fokotsa ditjeo, ho ntlafatsa meedi, le ho fetola sebopeho sa mekgatlo, nalane ya ho tlisa diphaello tsa moshwelella le boleng bakeng sa bankakarolo; lewa le matla le ho phethahatsa ditsebo ka maikemisetso a ho nahana le ho kenyeletsa dimotlolo tsa tshebetso le mawa a phano.6.4.  Kabinete e dumela hore Monghadi de Ruyter o tla sebetsa le boetapele ba Eskom ho kganna maitshunyako a lohothwang a Eskom jwaloka ha tekilwe pampiring ya Eskom ya sehlooho se reng  Roadmap for Eskom in a Reformed Electricity Supply Industry .6.5.  Kabinete e tla tswella ho tshehetsa Eskom maitekong a yona oohle a ho tsitsisa bokgoni le bokgoni ba yona ba ho fana ka phepelo ya eneji e sa sitiseheng.7.  Seteraeke sa basebeletsi ba Tshebeletso ya Difofane ya Afrika Borwa (SAA)7.1.  Kabinete e ipiletsa ho mekga yohle e amehang seteraekeng sa SAA ho sebetsa mmoho mabapi le ho thola ditharollo tse tla ba molemong wa bohle mme ka ho qolleha molemong wa naha.7.2.  Leha Molaotheo wa Riphabliki ya Afrika Borwa wa selemo sa 1996 o teka hore ke ditokelo tsa basebetsi ho kgina tshebetso ya bona, leha ho le jwalo re lemosa kgahlanong le dipuo tsa phatlalatsa tse hlokang boikarabelo le ditshoso polokehong ya bapalami kapa ba malapa a bona nakong ena. Mokgwa o tletseng kgotso le o sa sitiseng wa ho rarolla dikgang ke ona o batlehang. Kabinete e dula e na le tshepo ya hore ho tla fihlellwa tharollo ya kgotso seteraekeng sena se nkileng nako e telele sa SAA.8.  Lefu la Mokaka (FMD)8.1.  Kabinete e ile ya tsebiswa ka FMD ya moraorao dikarolong tse ding tsa naha. Leha lefu lena le se kotsi bakeng sa boitekanelo ba batho, le tshwaetsana haholo hara diphoofolo tsa ditlhako tse kwalehileng. Kabinete e ipiletsa ho badudi bohle ba amehang ba Limpopo ho ikamanya le melao ya polokeho e le tsela ya ho thibela ho nama ha lefu lena.8.2.  Borapolasi ba koptjwa ho phema ho bokella mehlape mmoho bakeng sa difantisi, dipontsho kapa diketsahalo tse ding. Hape ba kgothaletswa ho fadimehela matshwao a bongaka a lefu lena le ho iteanya le ngaka ya diphoofolo kapa setsebi sa kalafo ya diphoofolo, haeba ho hlokeha.9.  Leeto la Boromuwa bo Ikgethang naheng ya Borwa ba Sudan9.1.  Kabinete e amohela kgatelopele e entsweng mabapi le tharollo e phethahetseng ya dikgohlano le ho tlisa botsitso naheng ya Borwa ba Sudan . Afrika Borwa e fana ka tshehetso ya maiteko oohle a ho kenya tshebetsong Tumellano e Tsoseleditsweng ya naheng ya Borwa ba Sudan ho imatahantswe le maikarabelo a Boromuwa bo Ikgethang.9.2.  Motlatsi wa Moporesidente David Mabuza, boemong ba hae e le Moromuwa ya Ikgethang naheng ya Borwa ba Sudan, o ile a tsamaisa ditherisano le Moporesidente wa Uganda Yoweri Museveni le Moporesidente wa Lekgotla le Ikemetseng la Diphethoho la Sudan, Khartoum Abdalftah Alburhan A. Alrahman.9.3.  Ditherisano di ne di le mabapi le ho kenngwa tshebetsong Tumellano e Tsoseleditsweng ya Tharollo ya Dikgohlano ka hara Riphabliki ya Borwa ba Sudan.10.  Pitso ya Matjhaba e buang ka Setjhaba le Ntshetsopele (ICPD25)10.1.  Seboka sa moraorao sa ICPD25 se tshwaretsweng Nairobi, Kenya, se fane ka sehlahlo ho Lenaneo la Tshebetso la ICPD le ho aha lebelo bakeng sa ho kenngwa tshebetsong ha Lenaneo la selemo sa 2030 la Ntshetsopele ya Moshwelella.10.2.  Afrika Borwa e ntlafaditse boitlamo ba yona ba ho matlafatsa diphihlello tse mabapi le tekatekano ya bong ka matlafatso ya basadi le banana ho phatlalla le Afrika Borwa ka maikitlaetso a kenyeletsang lesedi ka thero ya malapa le ditshebeletso; ho se be le bana le ho hlokahala ha bomme ho kenyeletsang phumantsho ya ditokelo tsa thobalano le tswadiso hammoho le ho matlafatsa maitshunyako a ho kgina dikgoka tsa thobalano le tsa bong le dipolao tsa Basadi (GBVF) le ditlwaelo tse kotsi kgahlanong le basadi le banana.B.  Diqeto tsa Kabinete11.  Matsatsi a 16 a Letsholo la Twantsho ya Dikgoka Kgahlanong le Basadi le Bana11.1.  Kabinete e ipapisa le Moporesidente Ramaphosa mabapi le ho amohela kotlo ya bophelo bohle tjhankaneng ka makgetlo a mararo e fuweng mabeta le mmolai wa moithuti wa Yunivesithi ya Motse Kapa Uyinene Mrwetyana ke Lekotla le Phahameng la Dinyewe la Kapa. Ena ke e nngwe ya dikotlo tse ngata tse fanweng ke makgotla a rona kgweding ena e fetileng. Re eme re ishapile sefuba hore batho ba etsang botlokotsebe bona bo nyarosang kgahlanong le basadi le bana ha ba na sebaka setjhabeng sa bo rona mme ba lokela ho teana le letsoho le matla la molao.11.2.  Afrika Borwa e tla ipapisa le badudi ba lefatshe tabeng ya Matsatsi a 16 a Letsholo la Twantsho ya Dikgoka Kgahlanong le Basadi le Bana (ho tloha ka la 25 Pudungwana ho isa ka la 10 Tshitwe   Letsatsi la Matjhaba la Ditokelo tsa Botho), ho pepesa temoso ya GBVF ka hara naha.11.3.  Kabinete e thathiselleditse katoloso ya Matsatsi a 16 a Ntwa ho ba lenaneo la Matsatsi a 365 le tla hodiswa ka temoso, tshehetso le lenaneo la thuto ho kgina dikgoka kgahlanong le ditho tse kotsing tsa setjhaba, ka ho qolleha basadi le bana.11.4.  Matsatsi a 16 a Ntwa, e leng a tsepamisitseng maikutlo hodima tsebahatso e matla le temoso, a tla thakgolwa ke Mohlomphehi Moporesidente wa Riphabliki, Monghadi Cyril Ramaphosa ka la 25 Pudungwana Motsaneng wa Ga-Seleka ho la Limpopo. Mookotaba,  Ho lekane: Mmoho re akofisa thibelo ya dikgoka tsa bong , o ahellang hodima kgatelopele e entsweng mabapi le ho tla ka karabelo e pharalletseng, e kenyeletsang makala oohle ho GBVF.11.5.  Kabinete e ipiletsa ho maAfrika Borwa kaofela ho itlhahisa le ho balellwa hara ba itahletseng ka setotswana ntweng e kgahlanong le dikgoka tsa bong bakeng sa ho bopa malapa, metse le dibaka tsa setjhaba tse bolokehileng bakeng sa bohle.12.  Diphetho tsa Bohlahlobi ba Ditjhelete tsa 2018/19 bakeng sa mafapha a mmuso wa provense le a mmuso wa naha12.1.  Mohlahlobi-Kakaretso wa Ditjhelete (AG) Kimi Makwetu o tsebisitse Kabinete ka diphetho tsa bohlahlobi ba ditjhelete tsa 2018/19 bakeng sa mafapha a mmuso wa provense le a mmuso wa naha. Kabinete e tshwenyehile ka keketseho e ntseng e tswella ya maemo a sa tsitsang. Ditheo tse 12 di ile tsa kgethwa bakeng sa bohlahlobi ba tshebediso ya ditjhelete bo nang le dikgeloho. Tse robedi tsa tsena di ne di kgelohile. Tse supileng e ne e le Mafapha a ikarabellang mmusong wa provense mafapheng a Bophelo bo Botle, Bodulo ba Batho, Thuto; Lefapha la Naha la Budulo, Metsi le Tsamaiso ya Dikgwerekgwere le Lefapha la Naha la Thuto ya Motheo le Setheo sa Dikgwebo tsa Mmuso e leng Lekala la Bapalami ba Diterene la Afrika Borwa (PRASA).12.2.  Sehlomathiso sa Molao wa Bohlahlobi ba Ditjhelete tsa Mmuso, 2018 (Molao wa bo-5 wa selemo sa 2018), se keneng tshebetsong ka la 1 Mmesa 2019, se lebeletswe ho matlafatsa mosebetsi wa Kantoro ya AG le ho netefatsa hore mmuso o qala ho sebetsana ka thata le mafapha a tswellang ho se ikobele mawa a taolo.12.3.  Ka lebaka lena, Kabinete e tjhaelletse monwana qobello ya Molao ona, ka ho qolleha dikgeloho tse batlang hore AG a fetisetse ditlolo tsena tsa molao bakeng sa dipatlisiso tse tebileng, ho kenyeletswa le makala a qobello ya molao.12.4.  Kabinete e dula e itlametse ho netefatsa taolo e hlwekileng ka hara ditheo tse tsamaiswang ke mmuso. Sekolo sa Naha sa Mmuso se laetswe ho fana ka thupello le tshehetso ho ditheo tse hlokang thupello e tebileng bakeng sa bahlanka ba tsona. Ba tlolang melao ya bolaodi ba ditjhelete tsa mmuso ka boomo ba tla tshwanela ho tobana le ditlamorao tsa ho sebedisa mehlodi ya mmuso hampe.13.  Porojeke ya Motjha wa Lefa la Boitseko le Tokoloho (RLHR)13.1.  Kabinete e amohetse tlaleho ya Kgatelopele e mabapi le Porojeke ya RLHR ho tswa ho Letona la Dipapadi, Bonono le Botjhaba Nathi Mthethwa. Lefapha la Bonono le Botjhaba   ka tshebedisano mmoho le Lekgotla la Naha la Mafa le Lekala la Mehlodi ya Mafa la Afrika Borwa   le tla hlwaya, bokella, le ho kgothaletsa paballo ya nalane ya rona le ditsha tsa nalane tse ka hara kontinente tse nang le kamano le mafa a tokoloho ya Afrika Borwa.13.2.  Porojeke e sebetsa jwaloka kgaolo ya naha ya Lenaneo la Mafa a Tokoloho la Kontinente ya Afrika. Infrastraktjha ya nalane le ditsha di se di hlwauwe diprovenseng kaofela tse robong mme tse ding di sebetsa jwaloka dibaka tsa mafa a bohahlaudi. Kabinete e tjhaelletse monwana moralo wa dilemo tse tharo o tla kenngwa tshebetsong o ileng wa tekwa.C.  Dibili14.  Bili ya Bolaodi ba Moruo wa Dipalangwang ya Selemo sa 201914.1.  Kabinete e tjhaelletse monwana ho kenngwa ha Bili ya Bolaodi ba Moruo wa Dipalangwang ya selemo sa 2019 Palamenteng. Bili e matlafatsa melawana ya moruo ya dipalangwang ho ba molao o le mong. E sisinya ho thehwa ha Molaodi a le Mong wa Moruo wa Dipalangwang le Lekgotla la Moruo wa Dipalangwang. Bili e tla sebetsa makaleng a dipalangwang tsa difofane, dikepe, diterene le tsa mebileng.14.2.  Bili e ile ya kenngwa setjhabeng bakeng sa ditshwaelo habedi ka selemo sa 2018. Ditshwaelo tsa motjha wa dipuisano le setjhaba di ile tsa kenyeletswa Biling ena e shebuweng botjha. Sephetho sa ho kenngwa tshebetsong ha Bili ena ho tla nyehela mabapi le maiteko a Kabinete a ho bebofatsa ho etsa kgwebo ka hara Afrika Borwa. Dikgwebo jwale di tla kenyeletswa sebopehong se le seng sa ditefello tse laolwang ha di sebedisana le indaseteri tsa dipalangwang ka hara naha. Setheo se sa nkeng lehlakore se tla okamela mosebetsi ona ho sisinngwa hore se be tlasa Letona la Dipalangwang.D.  Diketsahalo tse Tlang15.  Motlolo wa Ntshetsopele ya Ditereke15.1.  Mohlomphehi Moporesidente wa Riphabliki, Monghadi Cyril Ramaphosa o tla thakgola Motlolo wa Ntshetsopele ya Ditereke wa boraro Seterekeng sa Waterberg ka Labobedi, la 26 Pudungwana 2019 Lebaleng la dipapadi la Shongoane Lephalale, Limpopo.15.2.  Sebaka sa Waterberg ke sebaka se seholohadi se hlahisang polatinamo ka hara provense ena, mme ho rafshwa ha mashala le ntshetsopele ya peterole ho ekeditse tlhoko ya sehlahiswa sena bakeng sa ho fehla motlakase. Lephalale e boetse ke lehae la mesebetsi e fapafapaneng ya temo.16.  Kgwedi ya Temoso ya Ditokelo tsa Diqhwala16.1.  Afrika Borwa e kena sehopotsong sa Kgwedi ya Temoso ya Ditokelo tsa Diqhwala e qadileng ka la 3 Pudungwana e tla fella ka la 3 Tshitwe 2019. Mookotaba wa selemong sena ke:  Mmoho re aha Afrika Borwa e kenyeletsang Ditokelo tsa Diqhwala .16.2.  Mmuso o entse kgatelopele mabapi le ho fana ka thekolohelo ya kahisano bakeng sa batho ba qhwadileng le ho tswella ho fohla ho ya pele ka mananeo a ona a behang ka sehlohlolong kenyeletso ho moruo wa kahisano bakeng sa batho ba qhwadileng.17.  Letsatsi la Lefatshe la ho Thoholetsa Twantsho ya AIDS17.1.  Motlatsi wa Moporesidente Mabuza, boemong ba hae e le Modulasetulo wa Lekgotla la Naha la Afrika Borwa la AIDS, o tla etella pele ho tshwauwa ha Letsatsi la Lefatshe la ho Thoholetsa Twantsho ya AIDS ka la 1 Tshitwe 2019 Orkney, Leboya Bophirima. Mookotaba wa Letsatsi la Lefatshe la ho Thoholetsa Twantsho ya AIDS la selemo sa 2019 ke:  Badudi ba etsa phapang .17.2.  Letsatsi la Lefatshe la ho Thoholetsa Twantsho ya AIDS la selemo sa 2019 ke monyetla wa dinaha tsa lefatshe wa ho thuisa ka nyehelo ya tsona ka tatelano mabapi le ho lwantsha ho nama ha HIV le AIDS. Mookotaba wa monongwaha o ananela karolo ya bohlokwa e bapetsweng ke badudi le eo ba tswellang ho e bapala bakeng sa ho arabela ho HIV le AIDS.17.3.  Afrika Borwa esale e sa tjhetjhe morerong wa yona wa ho lwantsha mafu a HIV, AIDS, le TB, ka diphihlello tse bonahalang tse kenyeletsang dintshetsopele tsa saense mabapi le kalafo ya HIV mme batho ba bangata ba fumantshwa kalafo ka meriana ya antiretroviral (ARV).17.4.  Phumantsho ya kalafo ka di-ARV lekaleng la kalafo la mmuso e hotse ho tloha ho bakudi ba 45 500 ka selemo sa 2004 ho ya ho ba fetang 4,7 milione ka selemo sa 2019. Sena se tlatseletswa ke mananeo a ho fetoha ha boitshwaro a kenyeletsang batho ba dulang ba kenela diteko, le tshebediso ya dikgohlopo tsa basadi le tsa banna bakeng sa ho fokotsa sekgahla sa ditshwaetso.E.  Melaetsa18.  MatshedisoKabinete e fetisetsa matshediso ho:Lelapa la Borena ba AmaXhosa le badudi ka kakaretso, ka ho hlokahala ha Motlotlehi, Morena Mpendulo Calvin Zwelonke Sigcawu.lelapa le metswalle ya sebohodi le moetapele wa mehopolo ya tsebahalang, Monghadi Xolani Gwala. Moporesidente Ramaphosa o phatlaladitse Lepato le Ikgethang la Provense la Semmuso la Mokgahlelo wa Bobedi bakeng sa Monghadi Gwala. O boloketswe Impendle ho la KwaZulu-Natal ka Moqebelo, wa la 9 Pudungwana 2019.lelapa le metswalle ya Mohlanka e Moholo wa Phethahatso wa Sehlopha sa SABC wa mehleng, Monghadi Solly Mokoetle.lelapa le metswalle ya rakgwebo, Monghadi Allan Gray, ya thehileng khamphani ya bolaodi ba thepa eo e reeletsweng ka ena.lelapa le metswalle ya sengodi, molwanedi le seroki se tsebahalang sa Afrika Borwa, Monghadi Sandile Dikeni.lelapa le metswalle ya sebapadi, Monghadi Andile Gumbi, ya neng a tsebahala ka dikarolo tsa hae ho Isibaya le The Lion King.lelapa le metswalle ya sebohodi sa mehleng sa YoTV le setho sa sehlopha sa mmino sa Jozi, Monghadi Luther Cohen. 19.  DithoholetsoKabinete e fetisetsa dithoholetso tsa yona ho:Letona la Temothuo, Kabobotjha ya Naha le Tlhabollo ya Dibaka tsa Mahae Thoko Didiza, jwaloka Modulasetulo ya kgethilweng wa Komiti ya Setekginiki e Ikgethang ya Kopano ya Afrika ya Temothuo le Tlhabollo ya Dibaka tsa Mahae.MaAfrika Borwa kaofela a tlileng ka bongata ho amohela bahlodi ba sehlopha sa naha sa rakbi, Springboks ho tswa Mohopeng wa Lefatshe wa Rakbi wa selemo sa 2019 Japane.Brad Binder ka ho ba mohlodi wa lebelo la dithuthuthu la Malaysian Moto2 Grand Prix. Re mo lakaletsa tse molemo bakeng sa sehla se tlang ha a tla be a kene tlhodisanong ya MotoGP le moifo wa Red Bull KTM Factory Racing.Chad le Clos bakeng sa ho hapa gauta dipapading ka bobedi tsa lebelo la ho sesa dimithara tse 100 le tsa lebelo la ho sesa dimithara tse 200 Mohopeng wa Lefatshe wa ho Sesa wa FINA Doha, Qatar.Caitlin Rooskrantz bakeng sa ho phunyeletsa ho kenela Diolimpiki tsa selemo sa 2020 ho la Japane kamora ho ba moAfrika Borwa wa pele wa ho hapa Gauta Bompoding ba Lefatshe ba Dijimnastiki tsa selemo sa 2019.Teddy Nzama, ya hapileng bompodi ba selemo sa 2019 ba Starbucks Europe, Middle East le Africa Barista ba tlhodisano ya matjhaba e neng e tshwaretswe London.Maatlelete a Team SA a neng a emetse naha Ditlhodisanong tsa Lefatshe tsa Para Athletics ho la Dubai. Ba hapile dimedale di 11 kaofela moo tse pedi e leng tsa gauta. Anrune Weyers: 400m T47 ho Basadi (Gauta), 200m T47 ho Basadi (Silivera), 100m T47 ho Basadi (Boronse); Ntando Mahlangu: 100m T61 ho Banna (Gauta); Simone Kruger: F38 Diskase ya Basadi (Silivera); Mpumelelo Mhlongo: 100m T64 ho Banna (Silivera), T64 Ho Tlolela Hole ha Banna (Boronse); Charl Du Toit: 400m T37 ho Banna (Boronse); Reinhardt Hamman: Javeline F38 ho Banna (Boronse); Anika Johanna Pretorius: 100m T13 ho Basadi (Boronse); le Sheryl James: 400m T37 ho Basadi (Boronse).Luyolo Yiba, eo e bileng mohapi wa Sehla sa bo-15 sa Idols South Africa. F.  DithonyoDithonyo kaofela di lokela ho netefatswa ka mangolo a thuto le tumello e amehang.20.  Khomishene ya Tshebeletso ya Lebotho la Tshireletso:a.    Moatefokate Motlatjo Josephine Ralefatane;b.    Moatefokate Linda Mbana; lec.    Mofumahadi Salome Velma Mabilane.Dipotso: Mofumahadi Phumla Williams   Sebueledi sa Kabinete se Tshwereng MokoboboMohala: 083 501 0139 "
Pehelo ya Kopano ya Kabinete ya la 13 Tshitwe 2019,17 Dec 2019,https://www.gov.za/speeches/statement-cabinet-meeting-13-december-2019-17-dec-2019-0000,https://www.gov.za/st/speeches/statement-cabinet-meeting-13-december-2019-17-dec-2019-0000,"Pehelo ya Kopano e Tlwaelehileng ya Kabinete e neng e tshwaretswe Union Buildings, Tshwane ka Labohlano, la 13 Tshitwe 2019A. Dintlha ka maemo a renang hajwale1. Eskom1.1. Kabinete e tshehetsa ka botlalo matsapa ohle a reretsweng ho netefatsa phepelo e tsitsitseng ya motlakase naheng yabo rona. Tabeng ena, Kabinete e laetse Letona la Dikgwebo tsa Mmuso Pravin Gordhan ho dula majwana le Mohlanka e Moholo wa Phethahatso Mong. Andre de Ruyter hore a thakgole mosebetsi wa hae le pele ho letsatsi leo a neng a tshwanela ho qala ka lona.1.2. Hanghang Mong. de Ruyter mmoho le moifo wa hae wa bolaodi ba tla sebetsana le dintlha tse amang taolo, bolaodi ba ditjhelete ba be ba tsitsise ditshebetso tsa Eskom. Sena se akga ho sebetsana le tshallomorao e kgolo ya tokiso ya thepa e tsofalang ya diteishene tsa yona tsa motlakase esita le mafokodi a meralo ya motheo a diteishene tsa motlakase tsa Medupi le Kusile.1.3. Motlatsi wa Moporesidente David Mabuza o tla epa Pitso ya Tsosoloso ya Eneji e nang le Letona la Ditjhelete Tito Mboweni; Letona la Diminerale le Eneji Gwede Mantashe le Letona Gordhan. Moifo ona o tla sebetsana le diphephetso dife kapa dife tsa phepelo ya motlakase ka hara naha.1.4. Eneji e hlwekileng e tla ba le seabo sa bohlokwa phepelong ya rona ya motlakase bakeng sa ho tlatseletsa matsapeng a Eskom.2. Tlhabollo ya Kgwebo ya Tshebeletso ya Difofane ya Aforika Borwa (SAA)2.1. Bekeng ena e fetileng SAA e ile ya kenngwa tlasa Tlhabollo ya Kgwebo. Kabinete e na le tshepo ya hore bokenadipakeng bona bo tla thusa ho bea tshebeletso ena ya naha ya difofane maemong a matla, hore e be setheo seo kgabareng se tla tshetjwa ke maAforika Borwa ohle se be se hohele balekane ba tla se tshehetsa.2.2. Kabinete e ananetse thonyo ya Setsebi sa Tlhabollo ya Dikgwebo Mong. Les Matuson wa Matuson Associates. O tla sebetsa le Balekane ba Batho ba Batsho ba tla phatlalatswa ha mmela o ntse o puta.2.3. SAA e tla fumana tjhelete enngwe ya tlatsetso ya R2 bilione e le thuso ya ditjhelete e tswang mmusong bakeng sa ho kenya letsoho mabapi le tlhophobotjha e potlakileng ya tshebeletso ena ya difofane. Hape, baadimi ba hajwale ba SAA ba tla fana ka R2 bilione enngwe ya tlatsetso.2.4. Kabinete e tshepa hore bokenadipakeng bona bo tla busetsa seriti sa tshebeletso ena ya difofane bo be bo thibele ho putlama ha yona ho neng ho tla ba le kgahlamelo e mpe ho bapalami, bafani ba ditshebeletso le balekane ba bang lekaleng la bofofisi mme haholoholo, ho basebetsi.2.5. Letona Gordhan le tla tlalehela Kabinete kgafetsa ka kgatelopele e mabapi le bokenadipakeng bona ba Tlhabollo ya Dikgwebo.3. Dikgohola3.1. Kabinete e fetisetsa matshediso a yona ho ba lahlehetsweng ke baratuwa ba bona ka lebaka la dikgohola tsa moraorao tse bonahetseng dibakeng tse fapaneng tsa naha.3.2. Mmuso o hlophisa bokenadipakeng ba makala a mangata ka Setsi sa Naha sa Bolaodi ba Dikoduwa, ho arabela tshenyong e bakilweng ke dikgohola tsena.3.3. Kabinete e ananela tshehetso ya mekgatlo e fapaneng e etsang matsapa a thuso e potlakileng. Ho pholoswa ha batho meahong le ho fallisetsa ba neng ba hloka bodulo diholong tsa setjhaba le dikerekeng, ho bontshitse moya wa sebele wa Ubuntu. Kabinete e etsa kgoeletso setjhabeng ho mamela ditemoso le dikeletso mabapi le maemo a kotsi a lehodimo.3.4. Metsi a dikgohola a phallang ka sekgahla a bea bophelo kotsing mme bakganni le ditaaso ba kgothaletswa ho ba sedi haholo ba be ba pheme ka hohlehohle ho sebedisa ditsela tse tletseng metsi.3.5. Badudi ba dulang dibakeng tse tlase pela dinoka le matamo, ba lemoswa ho ba sedi le ho ya dibakeng tse bolokehileng ka potlako ha ba bona matshwao a dikgohola. O se ke wa bea bophelo ba hao tsietsing ka ho sesa matamong le dinokeng nakong ya dipula tsa ditlwebelele.4. Sehla sa Monyaka wa Mafelo a Selemo4.1. Kabinete e lakaletsa maAforika Borwa ohle katleho le polokeho Sehleng sa Monyaka wa mafelo a selemo.  Re le maAforika Borwa re lokela ho tswelapele ho bontsha Ubuntu ho maAforika Borwa a habo rona mmoho le baeti nakong ena ya nyakallo.4.2. Kabinete e etsa kgoeletso ho maAforika Borwa ohle hore a hlomphe melao ya tsela ha a leba dibakeng tsa phomolo esita le nakong yohle ya sehla sena sa monyaka wa mafelo a selemo. Boikarabelo ba ho fokotsa dikoduwa mebileng ke ba e mong le e mong wa rona.  Boikarabelo mebileng bo kenyeletsa ho se nwe o ntse o kganna, ho kganna ka lebelo le molaong, ho nahanela basebedisi ba bang ba mmila, ho kenyeletsa le ditaaso. Ha re sebetseng mmoho ho boloka maphelo #LiveBeyondDezemba # Arrive Alive.4.3.  Ditshebetso tse Bolokehileng tsa Sehla sa Monyaka wa mafelo a selemo  di se di qadile moo Tshebeletso ya Sepolesa sa Aforika Borwa (SAPS) e keneng kgabong nakong ena. Baahi ba kgothaletswa ho sebedisa mobile App ya MySAPS, e leng ya pele ya mofuta wa yona kontinenteng ya Aforika.4.4. App ena e ntjha e thusa baahi ho iteanya le bahlanka ba qobello ya molao ka bokgabane ka ho loma sepolesa tsebe ntle le ho itsebisa, ho fumana diteishene le disebediswa tse haufi tsa sepolesa, esita le ho thusa lehlatsipa la ditlolo tsa molao ho romela melaetsa hanghang nakong ya tshohanyetso.4.5. Kabinete e boetse e ipiletsa ho batswadi le bahlokomedi ho netefatsa hore bana ha ba siuwe ba le bang nakong ena.4.6. Kabinete e kgothaletsa maAforika Borwa ho nka Sho t Left ka ho etela dibaka tsa kwano lapeng tse nang le kgohedi e le ho tshehetsa diketsahalo tsa lapeng. Tshebediso ya batataisi ba ngodisitsweng ba bahahlaudi e tla netefatsa polokeho e be e matlafatse malebela a ho eta. Dintlha tse tebileng tsa batataisi ba ngodisitsweng ba bahahlaudi di ka fumanwa diwebsaeteng tse fapaneng tsa Dikantoro tsa Bohahlaudi tsa Diprovense.5. Diphetho tsa 2019 tsa Ditlhahlobo tsa Materiki tsa Naha (NSC)5.1. Kabinete e leboha matitjhere, baithuti le batswadi ka ho sebedisana le mmuso ho netefatsa ho phethelwa ka katleho ha Ditlhahlobo tsa 2019 tsa NSC. Diphetho di tla phatlalatswa phirimaneng ya la 7 Pherekgong 2020 mme baithuti ba kgothaletswa ho etela websaete ya Lefapha la Thuto ya Motheo (www.education.gov.za) kapa ba ingodise ka SMS ka ho romela dinomoro tsa bona tsa boitsebiso le Nomoro ya Tlhahlobo ho 35658 ho fumana diphetho tsa bona.  B. Diqeto tsa Kabinete6. Moralo wa Taolo ya Dioli tsa Tlhaho6.1. Kabinete e ananetse Moralo wa Taolo ya Dioli tsa Tlhaho, o tla fana ka matla bakeng sa ho kenngwa tshebetsong ha Lewa la Diindaseteri tsa Dioli tsa Tlhaho. Dioli tsa Tlhaho di ananelwa le matjhabeng ka ho ba disebediswa tse nang le khabone e tlase. Di tswaka dioli bakeng sa dioli tse tlwaelehileng, mabapi le ho fokotsa disilafatsi tsa moya tsa tshebediso ya oli ya dipalangwang.6.2. Moralo o fana ka dibaka tse hlano tse lokelang ho laolwa, e leng (1) Porothokhole ya disebediswa tsa motheo tsa tlhahiso. Porothokhole ena e bebofatsa kotsi ya lenaneo la dioli tsa tlhaho mabapi le kanetso ya dijo. (2) Melawana e tlamang ya ho tswaka bakeng sa ho hlahisa botsitso ba tlhoko ya dioli tsa tlhaho.  (3) Mokgwa wa ho kgutlisa ditjeo tsa ho tswaka dioli tsa tlhaho. (4) Mokgwa wa tshehetso ya ditjhelete bakeng sa Dioli tsa Tlhaho ka morero wa tshehetso ya dihwai tsa dioli tsa tlhaho le baetsi ba dioli tsa tlhaho. (5) Mokgwa wa ho kgetha diporojeke tsa dioli tsa tlhaho tse hlokang tshehetso ya ditjhelete. Tokomane ya moralo ona e ka fumanwa ka websaete ya Lefapha la Eneji: www.energy.gov.za.7. Lekgotla la Naha la Tshireletso7.1. Kabinete e ananetse ho thewa botjha ha Lekgotla la Naha la Tshireletso, ho tjhorisa kgokahano ya mosebetsi ohle o amanang le tshireletso ya naha. Lekgotla le tla ikarabella kananelong ya Lewa la Tshireletso ya Naha, dintlha tse ka sehlohlolong tsa Mautlwela a Naha le Dikgakanyo tsa Mautlwela a Naha.7.2. Modulasetulo wa Lekgotla e tla ba Moporesidente boemong ba hae jwaloka Molaodi e Moholo wa Mabotho a Sesole le Tshireletso. Ditho tse ding tsa lekgotla e tla ba Motlatsi wa Moporesidente Mabuza; Letona la Tshireletso ya Puso Ayanda Dlodlo; Letona la Lebotho la Tshireletso le Mekaubere ya Sesole Nosiviwe Mapisa-Nqakula; Letona la Merero ya Lehae Aaron Motsoaledi; Letona la Toka le Ditshebeletso tsa Tlhabollo ya Batshwaruwa Monghadi Ronald Lamola; Letona la Sepolesa Bheki Cele; Letona la tsa Ditjhelete Tito Mboweni le Letona la Puso ya Kopanelo le Merero ya Botjhaba Nkosazana Dlamini Zuma.8. Pampiri e Tshweu ya Merero ya Lehae8.1. Kabinete e ananetse Pampiri e Tshweu ya Merero ya Lehae, hammoho le lewa la boemo bo hodimo le mmapa wa ho hlophisa botjha Lefapha la Merero ya Lehae e le mothusi ya hlokolosi bakeng sa ntshetsopele ya moruo le tshireletso ya naha.8.2. Pampiri e Tshweu e itshetlehile hodima motheo wa leano bakeng sa mmuso wa sejwalejwale o sebedisang mekgwa ya dijithale, e re atametsang phihlellong ya merero ya e-Government le e-Commerce.9. Kabinete e anantse ho kenngwa ha Tumellano ya Madrid ya Matshwao a Matjhaba a Boingodiso (1989) Palamenteng bakeng sa kamohelo.9.1. Porothokhole ya Madrid e akaretsa tshireletso ya matshwao a boitsebahatso a kgwebisano. Matshwao a boitsebahatso a kgwebisano a aha temoho ya dihlahiswa le monyetla wa tlhodisano mabapi le papatso ya thepa le ditshebeletso kwano lapeng le matjhabeng.9.2. Ho fihlella Porothokhole ya Madrid ho tla thusa ka ntshetsopele ya Leano la Thepa ya Bonono (IP) la naha. Le tla fana ka lepatlelo dikgwebong tsa Aforika Borwa haholoholo tse nyane, la ho sebedisa tsamaiso ya IP bakeng sa ho bapatsa thepa le ditshebeletso tsa bona matjhabeng.10. Lekala la Bapalami ba Diterene la Aforika Borwa (PRASA)10.1. Kabinete e ananetse ho qhalwa ha Boto ya Nakwana ya PRASA esita le ho bea setheo sena tlasa tsamaiso.10.2. Aforika Borwa e hloka dibaka tsa diterene tse tshepahalang, tse bolokang tjhelete ebile e le tse phallang ha bobebe, tse sebetsang e le tshiya ya dipalangwang tsa setjhaba mabapi le ho hokahanya mefuta e fapaneng ya dipalangwang. Sephetho sa moraorao sa Mohlahlobi-Kakaretso wa dibuka tsa ditjhelete bakeng sa 2018/19, se tlalehile ho hloleha ho hobe ha taolo ya PRASA, kgaello ya bolaodi bo hlwahlwa ba ditjhelete tsa PRASA ka hore e fumane Sephetho sa ho le Nyaya le Kolobe sa Bohlahlobi ba Ditjhelete.10.3. Ka lebaka lena, Kabinete e ananetse thonyo ya Motsamaisi, Mong Bongisizwe Mpondo, ho tsamaisa merero ya setheo sena ka dikgwedi tse 12. Bokenadipakeng bona bo tla thusa mabapi le ho busetsa tshebetso e hlwahlwa ya PRASA.11. Ho Fallela ha Kgaso Mokgweng wa Dijithale11.1. Kabinete e ile ya tsebiswa ka boemo ba lenaneo la ho Fallela Kgasong ya Mokgwa wa Dijithale mabapi le bolaodi ba poloko ya decoder, kabo le kgokelo.11.2. E elelletswe moralo bakeng sa kgokelo ya thepa ya di-decoder e bolokilweng dipolokelong tsa Tshebeletso ya Poso ya Aforika Borwa. Kabinete e ananetse hore bakeng sa dikgokelo tse salletseng tsa di-decoder, bahokedi ba tla thonngwa boemong ba bomasepala.  Mokgwa ona o shebilweng botjha wa phano o reretswe ho akofisa motjha o lebisitseng tabeng ya ho fallela mokgweng wa dijithale ho tloha ho wa analoko, esita le ho lokollwa ha High Demand Spectrum. 11.3. Kabinete e boetse e ananetse thonyo ya Mong. Newyear Niniva Ntuli e le Motsamaisi le Mohlanka ya Ikarabelang wa Lekgotla la Tshebeletso ya Lefatshe ka Bophara le Phumantsho la Aforika Borwa, ka dikgwedi tse 24.12. Tlaleho ya Tjhebobotjha ya Dilemo tse 25 tsa Matlafatso ya Basadi le Tekano ya Bong ka hara Aforika Borwa: 1994-201912.1. Kabinete e ananetse tlaleho ena, e tla sebetsa e le Tlaleho ya Tumellano ya Beijing le Lepatlelo la Tshebetso la Beijing (Beijing +25) ya Mokgatlo wa Matjhaba a Kopaneng (UN). Khomishene ya UN ya Boemo ba basadi e rerile ho etsa sehopotso sa bo-25 sa Tumellano ya Beijing le Lepatlelo la Tshebetso ka Tlhakubele 2020. Aforika Borwa ke motekeni wa Tumellano ya Beijing. 12.2. Tlaleho ena e hlakisa kgatelopele dintlheng tse ngata mabapi le matlafatso ya basadi le matsapa a ho ngotla sekgeo sa ho se lekane ha bong. Leha e tiisa hore Aforika Borwa e na le bokenadipakeng bo phethahetseng ba melao le leano tse arabelang ho tsa bong ho lokisa botjha kgethollo ka bong, diqholotso tsa ho fetola nalane ya ho se lekane ha bong le ho rarolla taba ya ditlwaelo tse ntseng di tsitlalletse tsa bontate ba le ka sehloohong, le ho kgetholla ho ntseng ho le teng.13. Dikgoka tse Amanang le Bong (GBV) le Moralo wa Lewa la Naha wa Dipolao tsa Basadi (NSP) (2020-2030)13.1. Kabinete e ile ya tsebiswa ka NSP 2020-2030, e fanang ka moralo wa lenaneo la mekga e mengata, leano la lewa le momahantsweng le lenaneo la moralo, ho netefatsa karabelo e hokahantsweng ya naha ho GBV ke mmuso le naha ka bophara. Kabinete e ananetse hore mananeo ohle a morero a thuswang ka ditjhelete, a tlameha ho kenngwa tshebetsong ke mafapha a fapaneng a amehang. 13.2. Kabinete, leha ho le jwalo, e laetse hore mosebetsi o mong o lokela ho etswa mabapi le ho batalatsa tlhophiso e lohothwang ya setheo le kgokahanyo ya mosebetsi ona. Matona ana a latelang a ile a laelwa ho etsa mosebetsi wa tlatsetso tabeng ena: Letona la Ntshetsopele ya Setjhaba Lindiwe Zulu; Letona la Toka le Ditshebeletso tsa Tlhabollo ya Batshwaruwa Ronald Lamola; Letona la Sepolesa Bheki Cele; Letona la Basadi, Batjha le Batho ba Qhwadileng Maite Nkoana-Mashabane. Letona Nkoana-Mashabane o tla hokahanya setlamo sena.14. Dikgothaletso tsa Phanele ya Boeletsi ya Boporesidente ya Tlhabollo ya Mobu le Temothuo14.1. Ka la 24 Phupu 2019, Kabinete e amohetse Tlaleho ya Phanele ya Boeletsi ya Boporesidente ya Tlhabollo ya Mobu le Temothuo tlasa bodulasetulo ba Ngaka Vuyokazi Mahlati, e entseng dikgothaletso tse 73.  Ka Komiti e Kopanetsweng ya Matona ya Tlhabollo ya Mobu e etelletsweng pele ke Motlatsi wa Moporesidente Mabuza, mafapha ohle a amehang a ile a koptjwa ho sekaseka dikgothaletso tse amanang le ditshebetso tsa bona ka tatelano a be a arabele ka tshwanelo.14.2. Kabinete e se e tjhaelletse monwana ebile e tsheheditse tse 60 tsa dikgothaletso tsena. Ke tse robong feela tse sa tjhaellwang monwana mme tse tharo di ile tsa nkelwa hloohong. Mafapha a fapaneng a tla fana ka tsebiso e batlang e le toma dintlheng tse ileng tsa nkelwa hloohong empa di sa tjhaellwa monwana.15. Porojeke ya Gauteng ya Ntlafatso ya Mebila e Meholo (GFIP)15.1. Kabinete e bone tlaleho ya GFIP (di e-toll) ya Moifo wa Tshebetso o eteletsweng pele ke Letona la Dipalangwang Fikile Mbalula. Qeto ya moshwelella e mabapi le dikgothaletso tsa Moifo wa Tshebetso jwaloka ha di fuperwe tlalehong, e tla etswa Selemong se Setjha.16. Kgetho ya Bakgolamolemo le Leano la Kabo ya Mobu16.1. Kabinete e ananetse phatlalatso ya leano lena bakeng sa hore setjhaba se tshwaele. Leano le fana ka motjha o tshepahalang ebile e le o bonaletsang bakeng sa kabo ya mobu le kgetho ya bakgolamolemo.16.2. Se hlakileng ke hore, le rarolla taba ya ho se lekane ya bong mabapi le kabo le phumantsho ya mobu, le kgaello ya mekgwa e thusang badudi ba metseng le metsaneng ho fumantshwa mobu ka lebaka la dikoduwa tsa tlhaho le maemo a mang a tshohanyetso.C. Dibili17. Kabinete e ananetse phatlalatso ya Bili ya Ditshebeletso tsa Tshehetso ya Mahlatsipa ya 2019 bakeng sa hore setjhaba se tshwaele. Bili ena e fana ka katamelo ya bokenadipakeng bo kopanetsweng, ba mekgatlo e mengata mabapi le ditlhoko tsa mahlatsipa a ditlolo tsa molao le dikgoka. Ka bili ena mesebetsi le ditshebeletso tsa mafapha a fapaneng ho lefapha la Toka, Thibelo ya Ditlolo tsa Molao le Tlelastara ya Tshireletso le Tlelastara ya Kahisano, di tla hokahanngwa hantle e le karolo ya lethathama le le leng la boleng. Kabinete e Tjhaelletse Monwana hape le Leano la Ditshebeletso tsa Tshehetso ya Diphofu la Selemo sa 2019.18. Kabinete e boetse e ananetse Bili ya Ditsebi tsa Ditshebeletso tsa Kahisano ya 2019 hore e kenngwe koranteng ya mmuso bakeng sa hore setjhaba se tshwaele. Bili e entswe bakeng sa ho atolosa taolo ya ditsebi tsa tshebeletso ya setjhaba ka ho ananela hore ho na le maemo a seporofeshenale le a bothusi ka hara mesebetsi ya tshebeletso ya kahisano. Bili ena, hang ha e ba molao, e tla hlakola Molao wa Seporofeshenale wa Tshebeletso ya Kahisano, 1978 (Molao wa bo-110 wa 1978). Hamamorao Lefapha la Ntshetsopele ya Setjhaba le tla manolla dibili tsena tse pedi tse sisintsweng.19. Kabinete e ananetse ho kenngwa ha Bili ya Kamoho ya Thepa ya 2019 bakeng sa tshwaelo ya setjhaba. Bili ena e matlafaditswe ke ditshwaelo tsa dipuisano tse batsi le setjhaba le ho tswa dikarolong tse fapaneng. Hang ha e fetiswa ho ba molao, Bili e tla fana ka metjha e tshwanang e tla latelwa ha kamoho ya thepa e kenngwa tshebetsong. E fana ka moralo wa semolao bakeng sa mafapha a mmuso le dikarolo tse ding tsa puso makaleng a mararo a mmuso bakeng sa ho sebedisa metjha e tshwanang ya kamoho ya mobu le ya meralo e meng ya motheo. 20. Kabinete e ananetse phatlalatso ya moralo wa Bili ya Ntshetsopele ya Mehlodi ya Peterole bakeng sa tshwaelo ya setjhaba. Bili ena e habile ho bopa tikoloho e tla hodisa botsetedi ba lekala la peterole. E fana ka tataiso mabapi le mesebetsi ya tshibollo le tlhahiso, e tla thusa kgolong ya moruo le diphetohong. Bili e boela e fana ka taolo ya mehlodi ya peterole ka ho kgetheha. E thea Lekgotla la Peterole la Aforika Borwa, le tla etsa dikgothaletso ho Letona la Mehlodi ya Diminerale le Eneji.21. Kabinete e ananetse phatlalatso ya Sehlomathiso sa Bili ya Matla a Ditjhelete le Mesebetsi ya Bomasepala bakeng sa hore setjhaba se tshwaele. Bili ena e hlomathisa Molao wa Matla a Ditjhelete le Mesebetsi ya Bomasepala, 2007 (Molao wa bo-12 wa 2007). E laola matla a bomasepala a ho teka ditefello tsa ntshetsopele mabapi le dikopo tsa ntshetsopele ya mobu tse kentsweng ho bomasepala.Ditefello tsa ntshetsopele ke tse ding tsa disebediswa tseo bomasepala ba ka di sebedisang ho nyolla kotla ya ntshetsopele ya meralo ya motheo ya bomasepala. Sena se thusa bomasepala ho etsa mesebetsi ya bona ya ho fana ka meralo ya motheo e tshwerweng hantle ebile e le e sebetsang bakeng sa ho katolla dikgoro tsa kgolo ya moruo.22. Kabinete e ananetse ho kenngwa ha Sehlomathiso sa Bili ya Lekala la Bohlahlobi ba Dibuka tsa Ditjhelete. Bili ena e hlomathisa Molao wa Porofeshene ya Bohlahlobi ba Dibuka tsa Ditjhelete, 2005 (Molao wa bo-26 wa 2005). Bili ena e sisinya hore Boto e Ikemetseng ya Taolo ya Bahlahlobi ba Dibuka tsa Ditjhelete e matlafatswe bakeng sa ho fana ka samane mothong ya nang le lesedi lefe kapa lefe le hlokehang bakeng sa ho phethela diphuputso mabapi le boitshwaro bo sa lokang ba bahlahlobi. Dihlomathiso di boetse di matlafatsa Letona la tsa Ditjhelete bakeng sa ho lekanya tjhelete e hodimodimo e ka lefiswang mohlahlobi ya fumanweng a le molato nyeweng ya kgalemo ya boitshwaro.D. Diketsahalo tse tlang23. Kgoeletso ya ho kenela Dikgau tsa Boraditaba tsa Mokgatlo wa Dinaha tsa Aforika e ka Borwa (SADC)23.1. Boraditaba ba Aforika Borwa ba memelwa ho kenela tlhodisano ya Dikgau tsa Boraditaba tsa SADC tsa 2020 pele ho la 28 Hlakola 2020. Baqolotsi ba Ditaba ba lakatsang ho kenela tlhodisano ba ka fumana lesedi le tomanyana ho www.sadc.int le www.gcis.gov.za.E. Melaetsa24. DithoholetsoKabinete e fetisetsa dithoholetso tsa yona ho:24.1. Mohlodi wa Mabotle wa Aforika Borwa Zozibini Tunzi ka ho hapa sekola sa Miss Universe 2019 Atlanta, Amerika.24.2. Restaurant Mosaic bakeng sa ho kgethwa e le lebenkele la dijo le maemong a hodimo ka ho fetisisa la Aforika Borwa ho Dikgau tsa Lefatshe tsa selemo le selemo tsa La Liste Paris, Fora.24.3. bahlanka ba sepolesa ba batjha ba 4 971 ba phethetseng dithupelo ka Labohlano, la 13 Tshitwe 2019 ho tswa dikholetjheng tsa sepolesa. Makolwane ana a bahlanka ba sepolesa a tla kena ditulong tsa SAPS bakeng sa ho ntlafatsa polokeho ya baahi.24.4. Tonakgolo ya Engelane (UK) Boris Johnson le Mokga wa hae wa Conservative ka ho hapa Dikgetho tsa Kakaretso tsa UK tsa 2019, mme re habile ho tswela pele ka ho tiisa maqhama pakeng tsa dinaha tsena tse pedi nakong ya puso ya hae.24.5. Amajita (Sehlopha sa naha sa bolo ya maoto sa ba ka tlasa dilemo tse 20 [U20]) ka papadi ya bona e matla kgahlanong le Zambia esita le ho tswa bobeding Mohopeng wa COSAFA wa U20.F. DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Lekgotla la Ntshetsopele ya Kgiro la Aforika Borwa:a. Moatefokate Richard Sizani (Khomishene ya Tshebeletso ya Setjhaba);b. Mofumahadi Phindile Mkwanazi (Sekolothupello sa Naha sa Mmuso);c. Mofumahadi Riefdah Ajam (Federeishene ya Mekgatlo ya Basebetsi ya Aforika Borwa);d. Mong. Narius Moloto (Lekgotla la Naha la Mekgatlo ya Basebetsi);e. Mong. Bheki Ntshalintshali (Khonkerese ya Mekgatlo ya Basebetsi ya Aforika Borwa);f. Ngaka Octavia Mkhabela (O beile meja fatshe);g. Ngaka Chris Nhlapo (Yunivesithi ya Thekenoloji ya Peninsula ya Kapa);h. Ngaka Dudu Mkhize (Batjha ba Aforika Borwa ba Boenjinereng);i. Mong. Sanele Mlotshwa (Mokgatlo wa Dihlooho tsa Dikholetjhe wa Aforika Borwa);j. Mong. Thulani Dlamini (Lekgotla la Diphuputso tsa Saense le Diindaseteri);k. Ngaka Glenda Kruss (Lekgotla la Diphuputso tsa Disaense tsa Botho);l. Mong. Joe Samuels (Bolaodi ba Mangolo a Thuto ba Aforika Borwa);m. Mong. Bruno Peter Nkosi Druchen (Federeishene ya Ditholo ya Aforika Borwa);n. Mong Sifiso John Mtsweni (Lekala la Naha la Ntshetsopele ya Batjha);o. Ngaka Jeremia Gule (Setheo sa Bolaodi ba Batho);p. Mofumahadi Busisiwe Mavuso (Boetapele ba Kgwebo ba Aforika Borwa);q. Mong Mustak Ally (Lekgotla la Diminerale la Aforika Borwa);r. Mong. Dumisani Mphafa (Lekgotla la Dikgwebo tsa Ba Batsho);s. Moprofesara Sibongile Muthwa (Diyunivesithi tsa Aforika Borwa);t. Mofumahadi Sesi Nombulelo Nxesi (Foramo ya Lekala la Thuto le Thupelo);u. Ngaka Randall Carolissen (Sekema sa Naha sa Dithuso tsa Ditjhelete tsa Baithuti);v. Mofumahadi Yvonne Pelle (Lekala la Tswelopele ya Thuto le Thupelo);w. Mong. Christo van der Rheede (AgriSA);x. Mong. Michael Peter (Meru ya Aforika Borwa);y. Mofumahadi Sithembiso Dlamini (Bohahlaudi ba Aforika Borwa); lez. Mong. Gerhard Hattingh (Mokgatlo wa Ditharollo tsa Dikgwebo tsa Tlhahiso).2. Boto ya Letlole la Dikotsi tsa Mebileng.3. Mofumahadi Nompumelelo (Mpumi) Mpofu jwaloka Motsamaisi Bolaoding ba Khamphani ya Maemafofane ya Afrika Borwa.Dipotso: Mofumahadi Phumla Williams   Sebueledi sa Kabinete se Tshwereng MokoboboMohala: 083 501 0139"
Pehelo ya Kopano ya Kabinete e Neng e Tshwerwe ka la 12 Hlakola 2020,18 Feb 2020,https://www.gov.za/speeches/statement-cabinet-meeting-12-february-2020-18-feb-2020-0000,https://www.gov.za/st/speeches/statement-cabinet-meeting-12-february-2020-18-feb-2020-0000,"Pehelo ya Kopano ya Kabinete e neng e tshwerwe ka Laboraro, la 12 Hlakola 2020 Palamenteng, Tuynhuys ho la Motse KapaA. Dintlha tsa Maemo a renang hajwale1. Puo ya Maemo a Naha ya selemo sa 2020 (SoNA)1.1. Kabinete e ananela SoNA ya 2020 e tshetlehilweng ke Moporesidente Cyril Ramaphosa Tulong e Kopanetsweng ya matlo a mabedi a Palamente, Motse Kapa ka Labone, la 13 Hlakola 2020. Puo ena e ile ya tshetlehwa kamora sehopotso sa bo-30 sa ho lokollwa ha Ntata Setjhaba, Tata Madiba, ya ileng a tswa Tjhankaneng ya Victor Verster ka la 11 Hlakola 1990.1.2. SoNA ya 2020 ya Moporesidente Ramaphosa e fanne ka Lenaneo la Tshebetso (PoA) la mmuso le hlakileng le reretsweng ho matlafatsa moruo wa naha o hlotsang ka ho lokisa metheo ya moruo.1.3. Dikgweding tse mmalwa tse tlang ho tla kenngwa tshebetsong ditsela tse tla fetola ka botebo boemo ba ho fehlwa ha eneji le ditheko ka hara naha. 1.4. Moporesidente o hlakisitse meralo ya ho matlafatsa tlhahiso ya lehae e tla matlafatsa dikgwebo tse nyane, tse mahareng le tse kgolo (di-SMME). Se ka fetang 1 000 ya dihlahiswa tse hlahisitsweng ka lapeng di tla rekwa ho di-SMME tsena. Maikitlaetso ana a tla bopa karolo ya ditsela tse ntjhafetseng tsa ho tshehetsa boetapele ba dikgwebo ba batjha le hore ba itshebetse. 1.5. Dikhempase tse ntjha tse tla ahuwa tsa dikoletjhe tsa Setekginiki le Thuto le Thupello ya Mesebetsi (TVET) monongwaha di tla thusa ho ngotla sekgeo pakeng tsa tlhokeho ya mesebetsi le maitsebelo hara batjha. Tshebeletso ya Kgiro ya Batjha (YES), hammoho le dikoletjhe tsa TVET le lekala la poraefete, di tla netefatsa hore baithuti ba bangata ba fumana boiphihlelo ba nnete ba mosebetsi e le karolo ya thupello ya bona.1.6. Kabinete e boetse e ananela tsebiso ya ho theha lepatlelo la SheTradesZA le tla thusa dikgwebo tse tsamaiswang ke basadi ho nka karolo ho mathathama a boleng a lefatshe le mebaraka. 1.7. Motlolo wa Ntshetsopele wa Ditereke o ileng wa kenngwa tekong ngwahola ho motsemoholo o le mong le ho ditereke tse pedi tsa bomasepala o tla nehelanwa diterekeng kaofela le ho bomasepala ba metsemeholo. Sena se tla matlafatsa motlolo o pharalletseng wa phano ya ditshebeletso o kenyeletsang moralo o le mong o tshehetswang ke dikarolo kaofela tse tharo tsa mmuso.1.8. Puo ya Moporesidente e susumeditse bohle ho kopana le ho fohla ho ya pele mabapi le ho hlola diphephetso tsa rona le ho aha demokerasi ya Aforika Borwa e atlehileng. Kabinete e mema makala ohle a setjhaba ho ipapisa le mmuso mabapi le ho kenya tshebetsong PoA ya mmuso.1.9. Nakong ya dingangisano Palamenteng bekeng ena, ditho tsa Phethahatso di tla manolla PoA e tla nehelanwa selemong sena sa ditjhelete le ka nqane ho sona. 2. Seboka sa Kopano ya Aforika (AU)2.1. Kabinete e thoholetsa Moporesidente Ramaphosa ka ho nka Bodulasetulo ba AU lebitsong la Aforika Borwa. Moporesidente o tla sebedisa mosebetsi ona wa hae ho kgothaletsa kgotso le botsitso, taolo e hlwahlwa, tekatekano ya bong le matlafatso ya basadi bakeng sa ho hodisa kgolo ya moruo wa Aforika. Ha morao monongwaha Tumellano ya Tikoloho ya Kgwebo e Lokolohileng ya Kontinente ya Aforika (AfCFTA) e tla thakgoha.2.2. Tumellano ena e kopana ho ba mmaraka o le mong ho parola le dinaha tse 54 tsa batho ba ka bang 1,2 bilione ka palohohle ya dihlahiswa tsa naha e kopaneng e fetang US$3 trilione. Jwaloka Modulasetulo, Aforika Borwa e tla tshwara seboka ho phethela ho kenngwa tshebetsong ha porothokhole ya AfCFTA.2.3. Aforika Borwa hape e tla sebeletsa ho lebisa ho Aforika e tsitsitseng le ya kgotso tlasa mookotaba:  Marumo fatshe: Re Bopa Maemo a Hlwahlwa bakeng sa Ntshetsopele ya Aforika .2.4. Kabinete e boetse e ananela tsosoloso ya Lenaneo la Bophara ba Boaforika. Boholo ba Bophara ba Boaforika, le maitsebelo le mehlodi tseo e nang le tsona, di baka tlhokeho ya mekgwa ya dipuisano tse hlwahlwa bakeng sa ho qhaneha bokgoni bona ba ho kgothaletsa ntshetsopele ya kontinente ena.3. Leeto la Semmuso la Jeremane3.1. Kabinete e ananela sephetho sa Leeto la Semmuso la Motjhanselara wa Jeremane Angela Merkel, le matlafaditseng dikamano tse ntseng di le teng bakeng tsa dinaha tsena tse pedi. Motjhanselara Merkel o etetse Aforika Borwa ka memo ya Moporesidente Ramaphosa ho tloha ka la 5 ho isa ka la 7 Hlakola 2020.3.2. Aforika Borwa e nkile monyetla ona bakeng sa ho arolelana menyetla e mengata ya botsetedi e teng ka hara naha. Sena se entswe nakong ya Foramo ya Kgwebo e kenyeletsang ka bobedi baetapele ba Aforika Borwa le kemedi ya borakgwebo e feleheditseng Motjhanselara Merkel. Jwale ka e mong wa batsetedi ba baholo Aforika Borwa, Jeremane e na le dikhamphani tse fetang 600 ka hara naha ya bo rona. 4. Khonvenshene ya Tshwarisano ya Kahisano ya Momahano ya Setjhaba le Kaho ya Setjhaba 4.1. Kabinete e ipapisa le Moporesidente Ramaphosa mabapi le ho ananela sephetho sa Khonvenshene ya Tshwarisano ya Kahisano ya Momahano ya Setjhaba le Kaho ya Setjhaba e neng e tshwerwe tlasa mookotaba:  Dilemo tse Leshome tsa Bonngwe le Ntjhafatso: Re lebile Tshwarisanong ya Kahisano bakeng sa Momahano le Kaho ya Setjhaba . 4.2. Tlasa boetapele ba Lefapha la Dipapadi, Bonono le Botjhaba   hammoho le Kantoro ya Moporesidente le bankakarolo ba bang ba ka sehloohong   dikgwebo, mmuso, basebetsi le setjhaba ka kakaretso ba dumellane ho sebetsa mmoho ho aha setjhaba se kopaneng le ho kgothaletsa tokoloho, kgotso le polokeho hammoho le tlhompho ya ditokelo tsohle tsa botho.4.3. Tshwarisano ya kahisano e ntshetsapele Morero wa Ntshetsopele ya Naha (NDP), o kgothaletsang tlhokeho ya dilekane mabapi le ho hodisa Aforika Borwa, ha re sheba dikarohano tsa nalane ya ho se ahisane ho parola le setjhaba, ka ho qolleha ditabeng tsa semorabe, tse ntseng di tswella le kajeno.5. Coronavirus5.1. Kabinete e tiisetsa hore ditsha tsohle tsa kalafo tsa naha di fadimehile ka matla bakeng sa ho sebetsana le ho qhoma leha e le hofe ha Coronavirus. Ha ho na ditlaleho kapa ho qhoma ho belaellwang ha vaerase ena mme Kabinete e boeletsa molaetsa wa Letona la Bophelo ba Botle, Ngaka Zweli Mkhize, hore ho se ho na le ditsela tsohle tsa ho thibela ditshwaetso leha e le dife ka hara naha.5.2. Madiboho a rona kaofela a fadimehile le ditsebi tsa kalafo di etsa ditekolo tsa dithemperetjha bakeng sa bahahlaudi kaofela ba matjhaba. Hodima moo, Aforika Borwa e tlile ka ditataiso tsa bongaka le ho di aba le ditlhaloso tsa ditlaleho ho dingaka le baoki ka bobedi makaleng a mmuso le a poraefete.5.3. Diprovense kaofela di na le meifo ya karabelo e malala-a-laotswe bakeng sa ho qhoma ho ka bang teng, mme di tonne mahlo bakeng sa ho hlwaya le ho laola ho runya ha diketsahalo tse ka hlahang ka tshohanyetso ka hara naha. Ho se ho hlwauwe dipetlele tse ngata ka hara naha e le ditsi tsa potetso le ho alafa mang le mang ya ka beng a tshwaeditswe ke Coronavirus. 5.4. Ka kantoro ya rona ya bonqosa ya Tjhaena, re dula re behile maemo leihlo mme re na le bonnete ba hore re ikemiseditse ho ntsha baithuti le baahi ba bang ba Aforika Borwa bao hajwale ba leng Wuhan, ho la Tjhaena haeba ho hlokeha. B. Diqeto tsa Kabinete6. Tumellano ya Setswalle le Tshebedisano le Asia Borwa-Botjhabela (TAC)6.1. Kabinete e tjhaelletse monwana hore Aforika Borwa e amohelwe ho TAC e leng se tla kenngwa Palamenteng bakeng sa ho tjhaellwa monwana. Mokgatlo wa Dinaha tsa Asia Borwa-Botjhabela (ASEAN) di kenyeletsa le leng la mabatowa a holang ka potlako ka ho fetisisa le ho itseka lefatsheng. Ho amohelwa ho TAC e tla ba lewa la ho fa dikgwebo tsa Aforika Borwa monyetla wa ho fihlella lebatowa leo, le hore dinaha tsa ASEAN di fihlelle mebaraka ya Aforika Borwa le ya lebatowa la Ntshetsopele ya Badudi ba Aforika e Borwa (SADC). 7. Simphosiamo sa Botshelela sa Mokgatlo wa Matjhaba a Kopaneng (UN) sa Semphato sa Thekenoloji ya Poloko ya Kgotso 7.1. Kabinete e tjhaelletse monwana hore Simphosiamo sa Botshelela sa UN sa Semphato sa Thekenoloji ya Poloko ya Kgotso se tshwarelwe Aforika Borwa ho tloha ka la 23 ho isa ka la 26 Phuptjane 2020. Leha dinaha tse fapafapaneng di kile tsa tshwara ketsahalo ena nakong e fetileng, sena e tla be e le lekgetlo la pele se tshwarelwa Aforika.7.2. Simphosiamo se nyehela bakeng sa ho ntlafatsa kontinente mabapi le thibelo ya dikgohlano, poloko ya kgotso, tshireletso le kaho botjha le ntshetsopele kamora dintwa. Selemong sena ho tla tsepamiswa maikutlo hodima ho batla ditharollo ka ho kgothaletsa tshebediso ya dithekenoloji tsa sejwalejwalo le mehopolo mererong e etellwang pele ke lebotho la UN. Nakong ya simphosiamo ena, Aforika Borwa e tla kgona ho pepesa dihlahiswa tsa thekenoloji tse entsweng ka lapeng le bokgoni ba diindaseteri tsa naha ho tsa tshireletso.C. Dibili8. Bili ya Ditheko tsa Mmuso8.1. Kabinete e tjhaelletse monwana phatlalatso ya Bili ya Ditheko tsa Mmuso bakeng sa tshwaelo ya setjhaba. Hang ha e se e fetohile molao, Bili e tla fedisa Molao wa Leano la Mawa a Ditheko ho ba neng ba Kotetswe, 2000 (Molao wa bo-5 wa selemo sa 2000) le ho hlomathisa melao e meng e amang ditheko.8.2. Bili ena e sisinya lewa le le leng la bolaodi ba ditheko tsa mmuso. E theha bolaodi ba ditheko bakeng sa ho laola le ho kgothaletsa Karolo 217 ya Molaotheo wa Rephabliki ya Aforika Borwa wa selemo sa 1996 ho parola le mmuso. E fana ka molao o ka sebetsang ha bobebe bakeng sa mawa a ditheko mabapi le ho tshehetsa merero ya mmuso ya moruo wa kahisano. 9. Sehlomathiso sa Bili ya Tekatekano ya Kgiro ya selemo sa 20209.1. Kabinete e tjhaelletse monwana ho tekwa ha Sehlomathiso sa Bili ya Tekatekano ya Kgiro, ya selemo sa 2020 Palamenteng. Dihlomathiso di tla matlafatsa Letona la Lefapha la Kgiro le Basebetsi, ka ditherisano le bankakarolo ba makala, ho tsebahatsa dipehelo tse thusang bakeng sa ho teka merero e balehang ya Tekatekano ya kgiro ya makala a itseng. Se boetse se fokotsa morwalo wa taolo hodima bahiri ba banyane. Bili e kgothaletsa menyetla e lekalekanang le tshwaro e hlokang leeme ho tsa kgiro ka ho fedisa kgethollo e leeme. 10. Sehlomathiso sa Bili ya Ntlafatso ya Ditokelo tsa Kgiro ya Mobu10.1. Kabinete e tjhaelletse monwana Sehlomathiso sa Bili ya Ntlafatso ya Ditokelo tsa Kgiro ya Mobu bakeng ya tshwaelo ya setjhaba. Bili e fana ka motjha o dumeletsehang wa molaotheo bakeng sa ho tiisa ditokelo tsa thuo le kgapo ya mobu ho phekola ho se nepahale ha dikarolo tse pedi ho ya ka molaotheo, tsa Molao wa Ntlafatso ya Ditokelo tsa Kgiro ya Mobu, 1991 (Molao wa bo-112 wa selemo sa 1991). Tlhophiso ya hajwale e ya kgetholla kgahlanong le basadi mabapi le ho fetolwa ha tokelo ya kgiro ya mobu ho ba thuo ya ona.10.2. Bili e boetse e netefatsa tshebetso ho phatlalla le naha kaofela, moo peleng Molao ona o neng o sa sebetse  mahaeng a neng a ipusa  a Bophuthatswana, Ciskei, Transkei le Venda. 11.  Bili ya Kgwebo ya Dikepeng ya selemo sa 202011.1. Kabinete e tjhaelletse monwana phatlalatso ya Bili ya Kgwebo ya Dikepeng ya selemo sa 2020 bakeng sa tshwaelo ya setjhaba. Bili e reretswe ho fana ka matla ho tjhebelopele ya mmuso ya ho hlasimolla lekala la dipalangwang tsa mawatleng, le ho matlafatsa nyehelo kgolong le diphethohong tse matla tsa moruo. E imatahanya le dipehelo tsa bolaodi ba dikepe ho Leano le Pharalletseng la Dipalangwang tsa Mawatleng le ileng la tjhaellwa monwana ke Kabinete ka selemo sa 2017. Hang ha e se e tjhaelletswe monwana hore e be molao, Bili e tla fedisa melao e mengata e amanang le tsa mawatle. 12. Bili ya Boipaballo Ditereneng ya selemo sa 202012.1. Kabinete e tjhaelletse monwana ho tekwa ha Bili ya Boipaballo Ditereneng ya selemo sa 2020 Palamenteng. Bili e reretswe ho matlafatsa polokeho ditereneng tsa rona le ho netefatsa hore diterene e ba mokgwa o hohelang wa dipalangwang o tla boela o nyehele ka bokgabane moruong. 12.2.  Bili e tjhaelletswe monwana kgetlo la pele bakeng sa ditherisano le setjhaba ka Hlakola 2018 mme ya lebiswa diprovenseng kaofela bakeng sa ditherisano le setjhaba ka Tlhakubele 2018. Bile e tjhaelletsweng monwana e lokelang ho tekelwa Palamente e nketse hloohong ditshwaelo tse amohetsweng nakong ya ditherisano le setjhaba. Metjha ya palamente e tla boela e thuisise botjha Bili ena pele e fetiswa ho ba molao. 13. Sehlomathiso sa Bili ya Boipiletso ba Dinyewe tsa Dipalangwang ya selemo sa 201813.1. Kabinete e tjhaelletse monwana ho tekwa ha Sehlomathiso sa Bili ya Boipiletso ba Dinyewe tsa Dipalangwang ya selemo sa 2018 Palamenteng. Bili e hlomathisa Molao wa Boipiletso ba Dinyewe tsa Dipalangwang, 1998 (Molao wa bo-39 wa 1998) o sebetsanang le maipiletso a amanang le ditshebetso tsa diphomete tsa dipalangwang tsa tseleng tse jarang thepa (hajwale di bitswa dilaesense tsa tshebetso). Sehlomathiso sena se nkela hloohong diphethoho tsa maano, dintshetsopele le melao e metjha esale ho tloha ka selemo sa 1998. 13.2. Bili e tjhorisa le ho ntlafatsa metjha ya boipiletso, e leng se tla baka dipoloko tsa ditjeo le nako, le ho thusa beng ba dipalangwang tse tshelang meedi le tsa lehae ho tsamaisa bapalami ka bokgabane le ho iketsetsa bophelo.D. Melaetsa14. Dithoholetso14.1. Kabinete e fetisetsa dithoholetso tsa yona ho: moifo wa baithuti ba Aforika Borwa ba Kereiti 11: Sureshka Naidoo; Caitlin Schwarer; Nondumiso Ntshangase; Nosipho Dube; Mihlali Precious Stofile; Ondele Bede; Okhela Sigwela and Lizalise Dlomo, ba hapileng Tlhodisano ya bohlano ya Dikolo ya Matjhaba ya Dingangisano tsa Dinyewe tsa Samampapadi Poland. Sesesi sa Aforika Borwa Natalie du Toit bakeng sa ho kgethwa ho ya ho makgaolakgang hara baiketi ba bahlano bakeng sa Kgau ya Laureus Sporting Moment ya dilemo tse 20 tse fetileng (2000-2020). 15. Matshediso15.1.    Kabinete e fetisetsa matshediso a yona ho:lelapa le metswalle ya Profesara Joseph Shabalala, mohale wa sebini le mothehi wa sehlopha se hapileng Kgau ya Grammy Ladysmith Black Mambazo. Mmino wa hae o susumeditse batho ba bangata lefatsheng ka bophara le ho kopanya maAforika Borwa. Moporesidente Ramaphosa o phatlaladitse Lepato la hae e le le Ikgethang la Semmuso la Mokgahlelo 2 bakeng sa ho tlotla Profesara Shabalala.mmuso le batho ba Kenya ka ho hlokahala ha Moporesidente wa mehleng wa Kenya Motlotlehi Daniel Toroitich Arap Moi, ya sebeditseng jwaloka Moporesidente wa bobedi wa kamora tokoloho wa Kenya.lelapa le metswalle ya Mokapotene Thabiso Collins Tolo (49), Mokganni wa Bobedi wa Sefofane Tebogo Caroline Lekalakala (33) le Mohlahlobi wa Sefofane Gugu Comfort Mnguni (36), bao sefofane sa bona se ileng sa swahlamana sebakeng se dithabathaba haufi le Mossel Bay ho la Kapa Bophirima ka la 23 Pherekgong 2020. Nakong ya lefu la bona ba ne ba sebeletsa Bolaodi ba Difofane tsa Setjhaba ba Aforika Borwa.lelapa le metswalle ya Monghadi Marcelino dos Santos, e mong wa bathehi ba Lebotho la Tokoloho la Mozambique (FRELIMO), ya hlokahetseng a le dilemo di 90. Moetapele enwa ya entseng nalane e ne e le e mong wa matshwao a bosetjhaba ba Aforika. E ne e le mokaubere wa ntwa ya tokoloho ya Mozambique, mme hape e le radipolotiki le sethothokisi se saenneng dingolwa tsa hae ka mabitso a boikgakanyo a Lilinho Micaia le Kalungano.  E. DithonyoDithonyo kaofela di tla lokelwa ke ho netefatswa ha mangolo a thuto le tumellano e amehang.16. Monghadi Busani Ngcaweni jwaloka Mosuwehlooho Sekolothupello sa Naha sa Mmuso.17. Mofumahadi Yoliswa Makhasi jwaloka Motsamaisi-Kakaretso wa Lefapha la Tshebeletso ya Mmuso le Tsamaiso.18. Monghadi Ayanda Kanana jwaloka Mohlanka e Moholo wa Phethahatso (CEO) le Motsamaisi wa Phethahatso wa Banka ya Ntshetsopele ya Mobu le Temo.19. Monghadi Basil Bryan Ford jwaloka Mohlokomedi wa Phethahatso le Molaodi wa Boikarabelo ba Tshebeletso ya Naha le Lekala la Phumantsho la Aforika Borwa.20. Monghadi Luvuyo Keyise jwaloka Mohlokomedi wa Phethahatso le Molaodi wa Boikarabelo wa Lekala la Thekenoloji ya Tlhahisoleseding ya Puso. 21.  Ditho tsa Boto ya Diphaka tsa Naha: a. Monghadi Zola Luxolo Fihlani; b. Mofumahadi Gertrude Buyelwa Koyana; c. Monghadi Faizal Docrat; d. Monghadi Jeoffrey Mashele.22. Ditho tsa Boto ya Institjute ya Diphapang ho tsa Tlhaho ya Aforika Borwa: a. Mofumahadi Phuthanang Cenea Motsielwa;b. Mofumahadi Pamela Bulelwa Yako; lec. Ngaka Kowiyou Yessoufou.23. Ditho tsa Boto ya Bolaodi ba Phaka ya Mokgwabo ya Isimangaliso:a. Profesara Antonia Thandi Nzama (Modulasetulo);b. Mofumahadi Nomagcisa Cawe;c. Profesara Christopher Peter Small; d. Monghadi Leon Langalibalele;e. Mofumahadi Letlhogonolo Noge-Tungamirai;f.  Monghadi Gonasagren Ganesh Nair; leg. Inkosi Tembe Mabhudu Israel;h. Moemedi wa Bolaodi ba Bohahlaudi wa KwaZulu-Natal;i. CEO; lej.  Moemedi wa Lefapha la Tikoloho, Meru le Botshwasi ba Ditlhapi.Dipotso:Mofumahadi Phumla WilliamsSebueledi sa Kabinete se Tshwereng Mokobobo Mohala: 083 501 0139"
Pehelo ya kopano ya Kabinete ya la 11 Hlakubele 2020,12 Mar 2020,https://www.gov.za/speeches/statement-cabinet-meeting-11-march-2020-12-mar-2020-0000,https://www.gov.za/st/speeches/pehelo-ya-kopano-ya-kabinete-ya-la-11-hlakubele-2020-12-mar-2020-0000,"Pehelo ya Kopano ya Kabinete e neng e tshwaretswe Palamenteng, Tuynhuis Motse Kapa, ka Laboraro mohla la 11 Tlhakubele 2020A. Dintlha ka Maemo a Renang Hajwale1. Kokwanahloko ya Corona (COVID-19)1.1. Kabinete e boela e netefaletsa bohle ba Aforika Borwa hore ho nkuwa kgato enngwe le enngwe ya tshireletso, e le ho sireletsa naha kgahlanong le lephallo la COVID-19. Letona la Bophelo bo Botle, Ngaka Zweli Mkhize, o tlalehetse Kabinete hore ho na le batho ba 13 ba nang le COVID-19 Aforika Borwa. Hoseng hona, Letona la Bophelo bo Botle le netefaditse hore ditshwaetso tse ding hape tse nne tse ntjha di se di hlwailwe, mme lenane la ba nang le COVID-19 le nyolohetse ho 17. O tla fana ka dintlha tse tebileng ha tsatsi le ntse le phahama.1.2. Kabinete e thasisetsa kgoeletsong ya Mokgatlo wa Lefatshe wa Bophelo bo Botle le ya Letona la Bophelo bo Botle Ngaka Mkhize, hore batho bohle ba Aforika Borwa ba dule ba ntse ba nka dikgato tsa thibelo, ho kgina ho tshwaetseho le ho jaleha ha kokwanahloko ena. Dikgato tsa thibelo di akga ho hatlela kgafetsa ka sesepa le metsi kapa ho sebedisa sebolayadikokwanahloko sa matsoho se nang le alkhohole, di boela di akga ho qoba ho itshwara ka matsoho a sa hlatsuwang mahlong, nkong le molomong, e be le ho ikwahela molomo ka pampitshana bonojana ha o kgohlela kapa o thimola, o nto lahla pampitshana bonojana eo. Matshwao a tlwaelehileng a kokwanahloko ena a akga mofikela, ho kgohlela le ho thatafallwa ke ho hema. Ha ho bonahala matshwao a tshwanang le a boletsweng kahodimo, batho ba eletswa hore ba dule malapeng mme ba batle thuso ya bongaka.1.3. Re ipiletsa ho bohle hore ba hlomphe boikunuto ba bakudi ba COVID-19 le ba malapa a bona. Re boela re etsa tlhokomediso e matla kgahlanong le ho haswa ha lesedi la bohata le amanang le kokwanahloko ena, e le ho thibela ho jaleha ha tshabo, sepha le kgethollo setjhabeng sa habo rona. Batho ba nang le kgwao ba ka letsetsa mohaleng wa mahala wa Setheo sa Naha sa Mafu a Tshwaetsang ho 0800 029 999 mabapi le lesedi le tsepameng ka COVID-19.1.4. Kabinete e ikamahanya le Moporesidente Ramaphosa ho lakaletseng sehlopha se latang ba dinaheng tsa bolata esita le moifo wa Difofane tsa Aforika Borwa (SAA) mahlohonolo, ba tsamaile ka Labobedi ho ya Toropong ya Wuhan, Profenseng ya Hubei e China, ho ya lata maAforika Borwa a 122. Sehlopha sa dingaka tsa Lefapheng la Bophelo bo Botle le Tshebeletsong ya Bophelo bo Botle ya Sesole sa Aforika Borwa, ke karolo ya sehlopha se latang ba dinaheng tsa bolata. Kabinete e bontshitse kananelo ya yona ho SAA ka thuso ya bona e matla mosebetsing ona wa ho1.5. Sehlopha se latang ba dinaheng tsa bolata hammoho le maAforika Borwa a kgutlisetswang lapeng, ba lebelletswe ho fihla kwano naheng ka Labohlano lena, mohla la 13 Tlhakubele 2020. Ha ba fihla, ba tla bewa sebakeng se qollehileng ho tloha ka matsatsi a 14 ho isa ho a fellang ho a 21. Nakong ena, motsamao wa batho le wa thepa ho keneng le ho tswa ditikolohong tsena tse qollehileng o tla notlwa.1.6. Re etsa tlhokomediso e matla bathong hore ba se ke ba leka ho hang ho ama kapa ho etela ditikoloho tsena tse qollehileng. Hang ha nako ya ho bolokwa sebakeng se qollehileng e fela mme diteko di paka hore ha ho tshwaetso e teng ya COVID-19 baneng babo rona, ba tla lokollwa hore ba kgutlele mahabo bona.1.7. Kabinete e thoholetsa mosebetsi o motle o entsweng ke Komiti e Kopaneng ya Matona (IMC) e filweng mosebetsi wa ho sebetsana le COVID-19, e etelletsweng pele ke Letona la Bophelo bo Botle ebile e sebedisana le NICD, ho tsoma le ho tima mollo wa kokwanahloko ena, ha ka ho le leng ho ntse ho thuswa bao ba anngweng ke yona ebile re tswelapele ho hlaba setjhaba malotsana.1.8. Kabinete e thoholetsa taba ya hore boholo ba diprofense bo tloelletse dipuisano tse amanang le ntlha ena ya COVID-19 matsohong a Letona la Bophelo bo Botle ka lebaka la bohlokolotsi ba yona ba naha le ba matjhaba. Re kopa diprofense tse ding tsohle hore di latele mohlala oo, ho netefatsa hore ho ba le molaetsa o ntswe leng ho be ho qojwe pherekano efe kapa efe e ka etsahalang ntle le maikemisetso, esita le melaetsa e sa hlophiswang hantle.1.9. Haufinyane Moporesidente Ramaphosa o tla hlaba mekga ya dipolotiki e emetsweng Palamenteng esita le baetapele ba dikereke malotsana ka COVID-19. Kopano e kgethehileng ya Kabinete mabapi le COVID-19 e epelwa ho ba ka Sontaha sa la 15 Tlhakubele 2020, Tshwane.2. Moruo2.1. Kabinete e ile ya lekola taba ya ho ntshuwa ha tlaleho ya Lefapha la Dipalopalo la Aforika Borwa mabapi le Boleng ba Dihlahiswa Tsohle Moruong wa Naha (GDP), bo senotseng hore moruo wa rona o ritseditse phokotsehong ya kgolo nakong ya dihla tse pedi tse latellanang. Manane a bontshitse phokotseho ya GDP ka 1.4% Sehleng sa bone sa 2019. Sena se latela phokotseho ya 0.8% Sehleng sa boraro sa sona selemo seo.2.2. Ntle le ho amohela ditlamorao tse bosula tsa ho timatima ha motlakase, Kabinete e dula e ntse e lomahantse meno ka hore e tla lokisa dintho tsa bohlokwa, e hahamalle pele ka dikarolo tsa bohlokwa tsa kgolo e be e etelle pele ditharollo tse kopanetsweng le balekane bohle kahisanong, ho etsetsa hore re bee naha motjheng wa kgolo ya moruo re le mmoho.2.3. Re matlafatsa botsetedi ba rona mme ho fihlela jwale diprojeke tsa matsete a boleng ba R9 bilione di se di phethetswe, mme diprojeke tse 27 tsa boleng bo kahodimonyana ho R250 bilione di mekgahlelong ya ho kenngwa tshebetsong, le tse ding tse ngata tse tla kena motjheng monongwaha.3. Ditheko tsa deitha ya Vodacom3.1. Kabinete e amohela tsebiso ya Khomishene ya Ditlhodisano ka katleho ya tumellano e fihlelletsweng le Vodacom, mabapi le ho fokotswa ha ditheko tsa deitha ya yona. Sena se latela Dipatlisiso tsa Ditlhodisano tsa Mebaraka ka ditshebeletso tsa deitha tse neng di kopilwe ke Letona la mehleng eo la Ntshetsopele ya Moruo Ebrahim Patel ka 2017, mme tsona tsa fumana hore ditheko tsa deitha di kahodimo ho tsa dinaha tse ngata ebile di sekisetsa bareki ba futsanehileng.3.2. Tumellano le Vodacom e qala ho sebetsa ka la 1 Mmesa 2020 mme e tla thusa hore ditheko tsa deitha di fokotsehe dikepeleng tsohle tsa kgwedi le kgwedi, moo ditheko tsa ngatana ya 1GB di tla theoha ho tloha ho R149 ho ya ho R99 (phokotseho ya 34%), le ditheolelo tse ding tse tlang selemong se tlang. Vodacom e tla be e fe bareki deitha ya mahala tshebedisong ya di-websaete tse itseng tseo setjhaba se nang le thahasello ya tsona (jwaloka GCIS, BizPortal e ntjha le Wikipedia) esita le phihlello di-websaeteng tsa diyunivesithi. Ditheolelo tse ding hape di tla fuwa bareki dibakeng tse kahodimo ho 2 000 tse futsanehileng, mme basebedisi ba tla ba le  pakana ya mantlha  ya melaetsa e mmedi ya di-SMS tsa mahala letsatsi le letsatsi.4. PepsiCo e reka Pioneer Foods4.1. Kabinete e boela e amohela katleho ya selekane sa matlafatso ya basebetsi hammoho le PepsiCo e le karolo ya khamphane ena, hore e reke khamphane ya dijo ya Aforika Borwa, Pioneer Foods. PepsiCo e ikitlaelleditse tlhahisong ya mesebetsi, botseteding esita le matlafatsong le phumantshong ya tsa lapeng. E ile ya boela ya dumela hore ntlokgolo ya yona ya Sub-Sahara e tla tsepamiswa Aforika Borwa.4.2. Basebetsi ba 10 000 ba Pioneer Foods le bona ba tshireletsehile hore ba se ke ba heletswa mosebetsing ka lebaka la ho kopana ha dikhamphane tsena, mme PepsiCo e dumetse hore ka nako ya dilemo tse hlano e tla boloka lenane le tlase la basebetsi le le boemong bo tshwanang hantle le ba jwale. Basebetsi ba khamphane ena ba tla boela ba fuwa diabo tsa PepsiCo tsa boleng ba R1.6 bilione, tse tla sebediswa ho fumana sekepele sa 13% khamphaneng ya Pioneer Foods Nakong ya dilemo tse hlano.5. Twantsho ya tlhekefetso ya basadi le bana5.1. Kabinete e amohela kahlolo ya Lekgotla le Phahameng la Dinyewe la Gauteng, ya ho hana kopo ya ho etswa ha maipiletso nyeweng e kgahlanong le sebeti se ahlotsweng Nicholas Ninow. Ngwahola, Ninow o ile a ahlolelwa ho hlola bophelo bohle ba hae tjhankaneng kamora ho beta ngwanana ya dilemo di supileng lebenkeleng la dijo la Dros le Silverton, Pretoria ka 2018.5.2. Sephetho sa kahlolo, le kahlolo ka boyona esita le kgano ya kopo ya boipiletso, di romela molaetsa o matla ho bahlekefetsi le bao e tla ba bahlekefetsi ba basadi le bana hore, ditheo tsa toka tsa Aforika Borwa di tla ba etsa hore ba jare boikarabelo ka diketso tsa bona tse soto.5.3. Re le mmoho, re tlameha ho fedisa ditlhekefetso tse thunthetsang ditokelo tsa botho tsa bohlokwa tsa basadi le bana. Ka diketso tsa rona ka kopanelo, re tlameha ho netefatsa hore ha ho mosadi kapa ngwana ya hlekefetswang ka motabo, ya tetekwang, ya betwang kapa ya hlaselwang a le kae kapa kae naheng ya rona.6. Polokeho ya mebileng6.1. Kabinete e fetisetsa matshediso a yona malapeng a 25 a bapalami ba shwelletseng kotsing ya bese haufi le Centane Kapa Botjhabela pejana kgweding ena. Kabinete e boela e lakaletsa bapalami ba 68 ba lemetseng hore ba fole kapele.6.2. Dipatlisiso tse etswang ke Koporasi ya Bolaodi ba Sephethephethe Mebileng hammoho le Tshebeletso ya Sepolesa sa Aforika Borwa, di tshwanela ho thusa ka ho fana ka dikarabo maemong a amanang le koduwa ena. Bafani ba dipalangwang ba na le boikarabelo ba ho etsa makgobonthithi ohle e le ho netefatsa hore bapalami ba bona ba bolokehile.6.3. Kabinete e ananetse taba ya ho kenngwa Palamenteng ha Sehlomathiso sa Bili ya 2019 ya Sephethephethe sa Mebileng ya Naha. Hang ha e se e entswe molao, Bili ena e tla thusa phokotsong ya ho shwa larita mebileng ya rona.B. Diqeto tsa Kabinete1. Morero wa Lewa la Naha (NSP) la Ditlhekefetso tse Amanang le Bong le Phenetho ya Basadi (GBVF)1.1. Ka Tshitwe 2019, Kabinete e ananetse GBVF-NSP. E tswetse pele ka ho laela Matona a etelletsweng pele ke Letona la Boporesidenteng la Basadi, Batjha le Batho ba Holofetseng, Mofumahadi Maite Nkoana-Mashabane, hore ba tswelepele ho etsa mosebetsi ditlhophisong tse sisintsweng tsa ditheo tsa GBVF ho lekola taba ya ho kenngwa tshebetsong ha GBVF-NSP.1.2. Kananelong ya lepotlapotla la ho ntshetsapele le ho lekola mosebetsi wa ho kgina GBVF, Kabinete e ananetse ho thewa ha Lekgotla la Naha ho GBVF (NCGBVF). Setheo sena se tla ngoka batho boemong ba naha, ba diprofense le ba dibaka, ho etella pele le ho tshehetsa diphetoho tsa bokenadipakeng ba GBVF. Se tla boela se ikarabela ka ho kenngwa tshebetsong ha GBVF-NSP.1.3. Lekgotla la Naha ho GBVF le tla ikarabella ho Moporesidente ka Letona Nkoana-Mashabane. Kabinete e boetse e ananetse popo ya IMC e nang le Letona la Sepolesa Bheki Cele; Letona la Toka le Ditshebeletso tsa Tshokollo Ronald Lamola; Letona la Tshebeletso le Tsamaiso ya Setjhaba Senzo Mchunu; Letona la Ntshetsopele ya Setjhaba Lindiwe Zulu hammoho le Letona Nkoana-Mashabane e le mohlophisi.1.4. Kabinete e thasiseditse taba ya lepotlapotla la ho batla mekgwa e tsepameng ya ho kgina ditlhekefetso tse hlohleletswang kgahlanong le batho ba tlokotsing setjhabeng sa habo rona. IMC e laetswe hore e phahamele mapoqo ka tlhomamiso ya semmuso ya Lekgotla la Naha la GBVF. Ba boetse ba laetswe le hore ba tswelepele ka ho phopholetsa kgonahalo ya ho etsa tlhophiso ya hajwale ya ditheo, hore e be molao.1.5. Khomishene ya Tekano ya Bong   jwaloka setheo se tsheheditseng puso se filweng matlataelo a molaotheo ho kgothaletsa tlhompho ya tekano ya bong le tshireletso, ntshetsopele le phihlello ya tekano ya bong  e tla boela e lebellwa hore e tswelepele ka hore kgafetsa e nne e hlahlobe e be e dise kgatelopele e etswang ho kenngweng tshebetsong ha GBVF-NSP.2. Lenaneo la Bohwebi ba Makeisheneng le Mahaeng (TREP)2.1. Kabinete e ananetse ho kenngwa tshebetsong ha TREP ka thuso ya Letlole la Bohwebi ba Makeisheneng. Sena se tsamaisana le bokenadipakeng ba moruo ba ho nyalanya le ho hodisa meruo ya makeisheneng le ya mahaeng.2.2. Letlole lena le tla fana ka tshehetso le be le netefatse hore ho ba le ditsi tsa moruo tse tla itjara ka nako e telele, tse itshetlehileng ka Mmotlolo wa Ntshetsopele ya Ditereke o dibakeng tseo.3. Moralo o Lekotsweng Botjha wa Leano la Tshekatsheko ya Naha (NEPF) wa 2019-20243.1. Kabinete e ananetse NEPF e Lekotsweng Botjha ya 2019-2024 esita le Morero wa Tshekatsheko ya Naha wa 2020-2025, o ntlafatsang mokgwa wa tshekatsheko kahara mmuso. Di tla ntlafatsa bokgoni ba mmuso ba ho kenya tshebetsong Moralo wa Lewa la Nako e Bohareng (MTSF) o seng o ananetswe wa 2020-2024.3.2. Ditokomane tsena ka bobedi di ka fumanwa ka websaete ya Lefapha la Merero, Bodisa le Tekolo (www.dpme.gov.za).4. Lewa la Mawatle a Antartica le a Dinaha tse ka Borwa4.1. Kabinete e ananetse hore ho phatlalatswe Lewa la Mawatle a Antartica le a Dinaha tse ka Borwa bakeng sa hore setjhaba se tshwaele. Aforika Borwa ke lediboho la bohlokwa le yang Antartica bakeng sa mananeo a mang a 10 a Antartica a matjhaba. Mananeo ana kaofela a na le seabo moruong wa Aforika Borwa.4.2. Lewa lena le sisinya ditshiya tse hlano tse latelang: (a) dipuisano le ditshebedisanommoho tsa matjhaba; (b) diphuputso; (c) paballo le tshebediso ya nako e telele; (d) kaho le thupelo ya bokgoni esita le (e) tlhokomediso bathong. Lewa lena le boela le arabela mokgwatsamaisong wa Selekane sa Antartica.C. Dibili1. Sehlomathiso sa Bili ya Sephethephethe Mebileng ya Naha ya 20191.1. Kabinete e ananetse ho kenngwa Palamenteng ha Sehlomathiso sa Bili ya 2019 ya Sephethephethe sa Mebileng ya Naha. Bili ena, ho tse ding, e sisinya taba ya hore ho be teng melawana e laolang diindasteri tsa dikolo tsa ho kganna, esita le maemo a tshwanelehileng ao bakganni ba bomaithutwana ba tlamehang ho a rutwa.1.2. E boela e sebetsana le boqhekanyetsi le bonyofonyofo kahara tikoloho ya sephethephethe sa mebileng, ebile e eketsa dikotlo ho bao ba hlolehang ho ikamahanya le melao ya tsela; e hanana le ntho ya hore bakganni ba nwe jwala ebile e etsa tshisinyo ya hore ho etswe molao wa naha wa dinomoro polata.1.3. Bili e boela e etsa tshisinyo ya hore ho lekolwe botjha matla a Letona la Dipalangwang le ao a Ditho tsa Komiti ya Phethahatso tse ikarabellang ho tsa dipalangwang diprofenseng.2. Sehlomathiso sa Bili ya 2019 ya Ditlhapiso bakeng sa Mahloko le Ditemalo tse bakwang ke Tikoloho ya Mosebetsing2.1. Kabinete e ananetse ho kenngwa Palamenteng ha Sehlomathiso sa Bili ya 2019 ya Ditlhapiso bakeng sa Mahloko le Ditemalo tse bakwang ke Tikoloho ya Mosebetsing.2.2. Bili e sebetsana le dihlomathiso tse sisintsweng Molaong wa Ditlhapiso bakeng sa Mahloko le Ditemalo tse Bakwang ke Tikoloho ya Mosebetsing (COIDA), wa 1993 (Molao wa 130 wa 1993). Bili ena e atollela kakaretseho ya ditemalo le mahloko tse bakwang ke tikoloho ya mosebetsing hore di kenyeletse basebetsi ba tlokotsing ba neng ba beeletswe kathoko nakong e fetileng, esita le ntlafatso ya melemo ya ditlhapiso basebetsing bohle ka kakaretso.2.3. Bili ena jwale, ho tse ding, e kenyeletsa basebetsi ba malapeng katlasa mokgahlelo wa bahiruwa molemong wa melemo e fumanwang ho ya ka COIDA ya 1993. E boela e etsa tshisinyo ya moralo wa ho hlabolla le ho boelanya basebetsi ba lemetseng kapa ba kulang, dibakeng tseo ba sebetsang ho tsona.3. Bili ya Meedi ya Bomasepala ya 2020: Mmusong wa Dibaka3.1. Kabinete e ananetse ho phatlalatswa ha Bili ya Meedi ya Bomasepala ya 2020 bakeng sa hore setjhaba se tshwaele: Mmusong wa Dibaka. Hang ha e se e fetisitswe hore e be molao, e tla hlakola Molao wa hajwale wa Meedi ya Bomasepala, wa 1998 (Molao wa 27 wa 1998): Mmusong wa Dibaka.3.2. Bili ena, ho tse ding, e fana ka metheo le ditshebetso tsa Boto ya Meedi ya Bomasepala, methati le mekgwa ya ho seha le ho seha botjha meedi ya bomasepala le meedi ya di-ward, esita le ho thewa ha Lekgotla la Maipiletso.D. Diketsahalo tse Tlang1. Kgwedi ya Ditokelo tsa Botho1.1. Moporesidente Ramaphosa o tla fana ka puo ya bohlokwa moketjaneng o tla tshwarwa ka Moqebelo, mohla la 21 Tlhakubele 2020 Lebaleng la Dipapadi la Colesberg Kapa Leboya, katlasa mookotaba o reng:  Selemo sa kopano, tsosoloso ya moruo wa kahisano le kaho ya setjhaba. 1.2. Letsatsi la Ditokelo tsa Botho kwano Aforika Borwa le na le mohlodi wa lona diketsahalong tsa nalane ya Sharpeville (Gauteng) le Langa (Kapa Bophirimela) mohla la 21 Tlhakubele 1960, moo batho ba bangatanyana ba ileng ba bolawa ka ho thunngwa empa ba lwanela ditokelo tsa bona tsa botho.1.3. Kabinete e kopa maAforika Borwa ho keteka Letsatsi la Ditokelo tsa Botho esita le ho tlotla bao ba ileng ba tela maphelo a bona hore rona re fumane tokoloho eo re ntseng re e nyakallela le kajeno.1.4. Mohlala o mong o jwalo ke wa moitedi wa moetapele, Ngaka Alfred Bathini Xuma, e mong wa dingaka tsa pele tsa sekgowa tsa maAforika kwano Aforika Borwa, ebile e le Moporesidente wa mehleng wa African National Congress. Moporesidente Ramaphosa o ketekile bophelo ba Ngaka Xuma ka ho phatlalatsa Phupu ya hae e le ya Semmuso e Kgethehileng: Mokgahlelo wa 1 wa ho patwa botjha ha hae o tloha setsheng sa bafu sa Brixton Johannesburg ho ya moo a tswaletsweng teng motsaneng wa KwaManzana o Engcobo, Kapa Botjhabela, Sontaheng sena se fetileng.2. Leeto la Moporesidente Ramaphosa la ho ya Rephaboliking ya Congo2.1. Moporesidente Ramaphosa o ya Kopanong ya Tlhomamiso ya Sehlopha sa Bohokahanyi ka Libya e tshwaretsweng Oyo, Rephaboliking ya Congo ka la 11 le la 12 Tlhakubele 2020. O felehetswa ke Letona la Dikamano le Tshebedisanommoho ya Matjhaba, Ngaka Naledi Pandor, Letona la Lebotho la Tshireletso le Mekaubere ya Sesole, Mofumahadi Nosiviwe Mapisa-Nqakula le Letona la Tshireletso ya Naha, Mofumahadi Ayanda Dlodlo.2.2. Mobabatsehi Denis Sassou N Guesso, Moporesidente wa Rephaboliki ya Congo, o memetse Moporesidente Ramaphosa kopanong ena jwaloka ha e le Modulasetulo wa Kopano ya Dinaha tsa Aforika (AU).2.3. Kopano e Tlwaelehileng ya bo33 ya Seboka sa AU e qetile ka ho thea Sehlopha sa Bohokahanyi, bodulasetulong ba Rephaboliki ya Congo mme sona se kenyeletse ditho tsa Komiti ya Boemo bo Hodimo ya AU mabapi le Libya hore e fane ka baetapele ba sepolotiki e be e kgothaletse tlhophiso ya matsapa a naha, ha ho ntse ho tsongwa tharollo ya Koduwa ya Libya.3. Melaetsa ya Matshediso1. Kabinete e romela matshediso ho ba lelapa, metswalle le basebetsimmoho ba mofuputsi e moholo wa Lekgotla le Ikemetseng le Fuputsang Mapolesa (IPID), Monghadi Mandla Mahlangu (47), ya ileng a bolawa bekeng ena. Kabinete e boela e romela matshediso ho ba lelapa, metswalle le basebetsimmoho ba bahlanka ba babedi ba di-Hawks e leng Lefokisi Denele Grobelaar Koonin (44) le Sajene Wynand Herbst (42), ba ileng ba bolawa ho thunyaneng ho neng ho le Leboya Bophirimela.2. Kabinete e di tshwela ka mathe dipolao tsena tsa bahlanka bana ba neng ba itetse, ba neng ba na le boikarabelo ba ho sireletsa maAforika Borwa ohle. Re le setjhaba, re tshwanela hore bohle re eme ka maoto mme re di tshwele ka mathe dipolao tsa mapolesa a habo rona a banna le a basadi.4. Melaetsa ya DithoholetsoKabinete e fetisa dithoholetso tsa yona le ditakaletso tsa mahlohonolo ho:1.1. Mokgethwa wa Moporesidente, Mobabatsehi Monghadi Faur  Essozimna Gnassingb , ka ho kgethwa botjha e le Moporesidente wa Rephaboliki ya Togo, nakong ya Dikgetho tsa Moporesidente tse neng di tshwerwe ka la 22 Hlakola 2020. Kabinete e ikamahanya le Moporesidente Ramaphosa ka ho boela e thoholetsa batho ba Togo ka ho tshwara dikgetho tse kgutsitseng.5. DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Ditho tsa Boto ya Lekgotla la Polokeho ya Mawatleng a Aforika Borwa:a. Mofumahadi Nthato Minyuku (Modulasetulo).b. Mofumahadi Lindelwa Nonjabulo Dlamini;c. Monghadi Lucas Haluodi;d. Mofumahadi Eva Dorothy Khosa; lee. Monghadi Captain Bheka Clive Zulu.Dipotso:Mofumahadi Phumla WilliamsMohala: 083 501 0139"
Pehelo ya Kopano e Kgethehileng ya Kabinete ya la 15 Mmesa 2020,15 Apr 2020,https://www.gov.za/speeches/statement-cabinet-meeting-15-april-2020-15-apr-2020-0000,https://www.gov.za/st/speeches/pehelo-ya-kopano-e-kgethehileng-ya-kabinete-ya-la-15-mmesa-2020-15-apr-2020-0000,"Pehelo ya Kopano e Kgethehileng ya Kabinete ya ka Laboraro, mohla la 15 Mmesa 2020Kopano e Kgethehileng ya Kabinete e neng e tsamaiswa ka marangrang a dikgokahanyo tsa sejwalejwale tsa theknoloji e ne e tshwerwe kajeno, mohla la 15 Mmesa 2020, ho tshetshetha ka morero wa tsosoloso ya moruo wa kahisano ha ho se ho kginollotswe naha yohle ka metsamao ya batho le ditshebeletso tseo e seng tsa mantlha ka baka la COVID-19.Sena se latela tsebiso e entsweng ke Moporesidente Cyril Ramaphosa dibekeng tse pedi tse fetileng, ya hore Kabinete e tla ba le motshetshetho o phethahetseng moo e tla tla le morero wa tsosoloso ya moruo wa naha.Ho ile ha amohelwa ditekelo tse hlano tse tswang dihlopheng tse latelang: (1) Makala a Moruo, Botsetedi, Kgiro le Kaho ya Meralo ya Motheo; (2) Puso, Bokgoni ba Mmuso le Ntshetsopele ya Ditheo; (3) Tshireletso ya Kahisano, Ntshetsopele ya Dibaka le Batho; (4) Tshebedisanommoho ya Matjhaba, Kgwebisano le Tshireletso; le (5) Toka, Thibelo ya Ditlolo tsa Molao le Tshireletso.Ditekelo tsena ke sephetho sa mosebetsi o entsweng ke dihlopha tsohle tsa Kabinete, di tsepamisitse maikutlo tsosolosong ya moruo wa naha ka lebaka la sewa sena sa COVID-19 esita le ho nyotobetswa ha moraorao ha maemo a moruo wa Afrika Borwa ho entsweng ke diakgente tse kalang maemo a moruo wa dinaha, e leng Moody s le Fitch ka tatelano.Kabinete e qetile ka hore metshetshetho e meng hammoho le dipontshano, di ntse di hlokeha pele morero wa moshwelella o kopantsweng o ananellwa hore o abelanwe le setjhaba.Dihlopha tsohle tsa Kabinete di kopilwe hore di sebedisane mmoho e le ho hlahisa tokomane e le nngwe e momahantsweng e mabapi le dintlha tse ka sehloohong tsa morero wa tsosoloso ya moruo wa naha, e tla tlameha ho phethelwa pele ho Kopano e latelang ya Kabinete e reretsweng ho tshwarwa ka Mantaha wa la 20 Mmesa 2020.Kabinete e ile ya boela ya laela Letona la Dikgwebo tsa Setjhaba Pravin Gordhan hore a hlophise tlaleho e nang le tsa moraorao tse mabapi le tshebeletso ya Difofane ya Afrika Borwa, hore e ilo tshetshethwa Kopang e tlang. Kamorao ho moo, Kabinete e tla phethela morero wa tsosoloso ya moruo wa naha.Kabinete e leboha setjhaba sohle ka hore se dule malapeng nakong ena ya ho kginwa ha metsamao ya batho le ditshebeletso tseo e seng tsa mantlha.Dipotso: Mofumahadi Phumla Williams   Radiphatlalatso wa Kabinete ya Tshwereng MolepoMohala: 083 501 0139"
"Pehelo ya Kopano ya Kabinete e neng e Tshwerwe ka Tshebediso ya Marangrang ka Laboraro, mohla la 27 Motsheanong 2020",28 May 2020,https://www.gov.za/speeches/statement-virtual-cabinet-meeting-held-wednesday-27-may-2020-28-may-2020-0000,https://www.gov.za/st/speeches/pehelo-ya-kopano-ya-kabinete-e-neng-e-tshwerwe-ka-tshebediso-ya-marangrang-ka-laboraro,"Pehelo ya Kopano ya Kabinete e neng e Tshwerwe ka Tshebediso ya Marangrang ka Laboraro, mohla la 27 Motsheanong 20201. Bohloko ba Kokwanahloko ya Corona ya 2019 (COVID-19) Afrika Borwa1.1. Kabinete e ile ya hlajwa malotsana ka sephetho sa dipontshano tse entsweng ke Moporesidente Ramaphosa le mekgatlo e mengatanyana ya setjhaba, e le ho netefatsa hore kgatelopele ya naha ya ho tloha boemong ba bone ho ya ho ba boraro ba ho kginwa ha metsamao ya batho le ditshebeletso tseo e seng tsa mantlha naha ka bophara, e na le tshehetso le ditlhahiso tse tswang ho balekane bohle kahisanong1.2. A feleheditswe ke Matona a fapaneng, Moporesidente o ile a kopana le setjhaba, le makala a bosebetsi le a dikgwebo, Lekgotla la Dikereke la Afrika Borwa (SACC); Boetapele ba ditumelo tse fapaneng setjhabeng; Boramotse; Ditonakgolo, Lekgotla la Mmuso wa Dibaka la Afrika Borwa (SALGA), boetapele ba setso le mekga ya dipolotiki e nang le boemedi Palamenteng.1.3. Kabinete e ile ya se amohela sephetho sa dipontshano tsena, tseo ka bobatsi di neng di aha di bile di matlafatsa morero wa ho nyehliswa butlebutle ha dithibelo ha ho uwa boemong ba boraro bo tla thakgoha ka la 1 Phuptjane 2020. Boemo bona bo tla fupara katoloso enngwe e batsi ya diketsahalo tsa moruo esita le ho tloswa ha dithibelo metsamaong ya batho. Bo tla boela bo thusa Maafrika Borwa a ka bang dimilione tse robedi hore a kgutlele mesebetsing.1.4. Ho tla tsepamiswa maikutlo dibakeng tseo  ditshwaetso di jeleng setsi ka ho fetisisa ho tsona  tse ekeditseng sekgahla sa ditshwaetso tsa kokwanahloko ya corona. Mafapha a bophelo bo botle a diprovense a tla nanabetsa bokenadipakeng bo botle dibakeng tseo e jeleng setsi ka ho fetisisa ho tsona ka mokgwa wa tlhahlobisiso, ho etsa diteko, tshekeho le mehato ya thibelo. 1.5. Kabinete e thasiseditse tshehetso ya yona ya dipontshano tse kenyeletsang bohle tse entsweng ke Moporesidente Ramaphosa haesale ho ne ho qale boemo ba koduwa ya naha ka la 15 Tlhakubele 2020. Dipontshano tsena di thusitse makala ohle a setjhaba hore a be le seabo twantshong ya sewa sa COVID-19, moo ho pholoswang maphelo ho bile ho tshireletswa mesebetsi.1.6. Botsamaisi ba ditshebetso le disebedisuwa tsa bokenadipakeng ba COVID-19 bo etelletswe pele ke Lekgotla la Naha la Kopanelo ya Ditshebetso le Boutlwela (NATJOINTS) hammoho le Lefapha la Bophelo bo Botle. NATJOINTS ke lekgotla la mmuso la tlhophiso ya dintho tse ngatanyana le thakgoletsweng hore le tsamaise diprojeke tse kgolo. 1.7. COVID-19 NATJOINTS e bopelletswe methating e fupereng borasaense; ditsebi tsa maemo a hodimo tsa bophelo bo botle; diinjinere, baemedi ba ditsi tsa Bolaodi ba Dikoduwa tsa Naha, baeletsi ba tsa molao; boetapele ba diakgente tsa naha tsa tshireletso le qobello ya molao, le dihlopha tse tswang mafapheng a bopang dihlopha tsa Foramo ya Balaodi-Kakaretso ba Afrika Borwa.1.8. NATJOINTS e amohela ditlaleho tse tswang mafapheng a fapaneng mme e isa ditshisinyo ho Balaodi-Kakaretso (di-DG) hore ba bope dikgothaletso tse tla tekelwa Lekgotla la Naha la Twantsho ya Kokwanahloko ya Corona (NCCC).1.9. NCCC e tshetshetha dikgothaletso tsa di-DG ebile e etsa dikgothaletso tsa yona tse yang Kabineteng moo ditshisinyo, ho akga le melawana, di ananelwang teng. Mosebetsi ona o netefatsa hore ba Phethahatso ba etsa diqeto tsa kopanelo tseo ho dumellanweng ka tsona tse kenyeletsa bohle. Kahoo, Kabinete e di tshwela ka mathe kahohlehohle ditshisinyo tsa mafosisa tse reng ditho tsa Phethahatso ka bomong ke tsona tse ikarabelang ka dikgothaletso tse tswang ho NCCC kapa diqeto tse nkilweng ke Kabinete.1.10.  Kabinete e a ipiletsa hore makala ohle a setjhaba a be ngatana nngwe kgahlanong le sera se le seng se kotsi, e leng sewa sa COVID-19.1.11. Kabinete e leboha Maafrika Borwa ohle ka boitelo le kutlwisiso ya bona nakong ya maikemisetso a ho kginwa ha metsamao ya batho le ditshebeletso tseo e seng tsa mantlha. Phatlalatso ya Moporesidente Ramaphosa ya boemo ba koduwa ya naha ho ya ka Molao wa Taolo ya Dikoduwa wa 2002 (Molao wa 57 wa 2002), e ile ya thusa haholo ho pholosweng ha maphelo. 1.12. Mehato ena e matla ya thibelo e thusitse haholo ka ho sisithehisa le ho fokotsa sekgahla sa ditshwaetso. Ho kginwa ha metsamao ya batho le ditshebeletso tseo e seng tsa mantlha, ho file Afrika Borwa nako le sebaka sa ho kenya mehato makaleng a bophelo bo botle a setjhaba le a poraefete hore a sebetsane le keketseho e ke keng ya qojwa ya ditshwaetso.1.13. Kabinete e tswelapele ho ipiletsa ho Maafrika Borwa ohle hore a nke boikarabelo bo tomanyana ba ho itshireletsa bobona le ba bang, e le ho fokotsa ho ata ha kokwanahloko ena.1.14. Matona a ditshebetsong tse fapaneng a tla manolla dintlha tse tebileng dibokeng tsa ditaba tse tla tshwarwa kajeno, ka Labone mohla la 28 Motsheanong 2020 le hosane, ka Labohlano mohla la 29 Motsheanong 2020.Diqeto tsa Kabinete2. Ho Ahwa ha Seteishene sa Fatshe se tla Disa Bohodimodimo ba Sepakapaka ka Disathalaete2.1. Kabinete e ananetse hore Akgente ya Sepakapaka sa Naha ya Afrika Borwa (SANSA) e kene selekaneng le Botsamaisi ba Naha ya Amerika ba Difofane tsa Sepakapaka hore e sikare kaho ya Seteishene sa Fatshe se tla Disa Bohodimodimo ba Sepakapaka ka Disathalaete. Seteishene sena, se tla tsepama Matjiesfontein Kapa Bophirimela, mme se tla tshehetsa merero ya batho ya ho fofela sepakapakeng ho ya kgweding, ho ya ho Mars le ka nqane ho tsona. 2.2. Se tla kopanngwa le marangrang a seng a le teng a ditsha tse tharo tse Dinaheng tse Kopaneng tsa Amerika, Spain le Australia. E le setsha sa bone, se tla thusetsa ditsha tse ding tse tharo se be se fane ka bobatsi le tshebetso e fetang tekanyo e ntlafaditsweng bakeng sa tshehetso ya maikemisetso a bohlokwa. SANSA ke yona e tla etsa tshebetso, e boloke maemo a le matle e be e laole seteishene sena.2.3. Seteishene sena se tla thusa Afrika Borwa, ho tse ding, ka ntshetsopele ya makgabane a haellang le kgolo lekaleng la saense, injiniereng, theknoloji le bosibolli. Se tla boela se fana ka menyetla ya ho fepela tsebo ya moruo se be se eketse sephetho sa diphuputso tsa naha ho tsa saense le theknoloji ya sepakapakeng. 3. Moralo wa Tokomane ya Tataiso ya Ditshebeletsong tsa Mello3.1. Kabinete e ananetse Moralo wa Tokomane ya Tataiso ya Ditshebeletsong tsa Mello. Tokomane ena ya Tataiso e manolla ditshisinyo tsa bohlokwa tsa leano le tla bopa motheo wa ketso ya molao wa ditshebeletso tsa mello, o tla nka sebaka sa Molao wa ha jwale wa Ditshebeletso tsa Ditimamollo wa 1987 (Molao wa 99 wa 1987).  3.2. E manolla mesebetsi le maikarabelo a makala a mebuso ya naha le diprovense ho tshehetseng bomasepala. Ho netefatsa hore tshebeletso ena e dula e ipapisitse le mekgwa ya sejwalejwale ya taolo ya dikoduwa tsa mello, e sisinya hore ho be teng bokgoni ba diphuputso le pokello ya lesedi. 3.3. Ka kakaretso, e boetse e habile ho e nyalanya le melao e meng e amanang le mmuso wa dibaka, e fetisitsweng kamorao ho 1994. Dipontshano tse batsi di se di entswe le bohle ba amehang ba tshwanelehileng esita le setjhaba ka kakaretso.4. Mesebetsi ya Phethahatso Nakong ya Boemo ba Boraro4.1. Kabinete e ananetse hore katlasa boemo ba boraro bo qalang ka Mantaha wa la 1 Phuptjane 2020, e tla sebedisa mokgwa o tswakantsweng o akgang dikopano tsa Kabinete tsa batho ka bobona le tsa tshebediso ya marangrang.4.2. Kabinete e boetse e ananetse dihlopha tsa bodisa tse bopilweng ka Matona le Batlatsi ba Matona. Di rometswe seterekeng ka seng le toropong ka nngwe e kgolo ho tse 52 hore di ilo disa mekgwa e kentsweng ya ho thibela ho ata ha COVID-19.DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Boto ya Lekgotla la Theknoloji ya Diminerale (MINTEK): Ngaka Vanguard Mbuyiseli Mkosana (Modulasetulo);Mme Ntokozo Faith Ngcwabe   Lefapha la Dirafshwa le Eneji (DMRE);Ntate Rantsadi Andries Moatshe (wa Phapanyetsano);Ngaka Maropeng Walter Ngobeni;Moporofesara Lindiwe Zungu;Ntate Philippus Rudolf Heydenrich;Mme Pontsho Maruping;Ntate Harold Motaung;Mme Phydelis Ntombifuthi Zikalala-Mvelase;Mme Margaret Mosibudi Phiri;Ntate Lefadi Lucas Makibinyane; leNgaka M Motuku. 2.    Boto ya Lekgotla la Geoscience:Ngaka Humphrey Lawrence Mbendeni Mathe (Modulasetulo);Ntate Andries Moatshe (DMRE);Ngaka Thuli Khumalo (Lefapha la tsa Tikoloho, Meru le Botshwasi ba Ditlhapi);Ntate Sanelo Malaza (wa phapanyetsano);Mme Rosalind Mdubeki (Lefapha la Ntshetsopele ya Mahae le Tlhabollo ya Mobu);Mme Pontsho Tsotetsi (wa phapanyetsano);Mme Deborah Mochotlhi (Lefapha la Metsi le Tsamaiso ya Dikgwerekgwere);Ntate Paul Nel (wa phapanyetsano);Ngaka Jennifer Mirembe;Ntate Smunda Mokoena;Ntate Xolisa Mvinjelwa (lekala la merafo);Moadvokheiti Ntika Maake;Mme Adila Chowan (lekana la bohwebi);Ntate B Gerryts (Lefapha la Saense le Bosibolli);Ntate Lebogang Madiba (Lefapha la Matlotlo a Naha); leNtate Moses Mabuza   Mohlanka e Moholo wa Phethahatso (CEO). 3.    Baokamedi bao e seng ba phethahatso ba Boto ya Taolo ya Madiboho ya Afrika Borwa: Ntate Zolani Kgosietsile Matthews (Modulasetulo);Mme Siphokazi Matolengwe;Ntate Asraf Mohamed Adam;Mme Leanda-Marsha Vilakazi;Mme Kenosi Selane; Ntate Zola Fihlani;Ngaka Tshisikawe Victor Munyama; leMme Zandile Kabini.4.    Ntate Abel Moffat SithoIe e le CEO ya Koporasi ya Matsete a Setjhaba (PIC). 5.    Mofumahadi Phumla Williams e le Molaodi-Kakaretso (DG) wa Tsamaiso ya Dikgokahanyo le Tlhahisoleseding ya Mmuso (GCIS).Dipotso:Mofumahadi Phumla Williams   Radiphatlalatso wa Kabinete Mohala: 083 501 0139"
"Pehelo ya Kopano ya Kabinete e neng e tshwerwe ka tshebediso ya marangrang ka Labone, mohla la 4 Phuptjane 2020",4 Jun 2020,https://www.gov.za/speeches/statement-cabinet-meeting-4-june-2020-4-jun-2020-0000,https://www.gov.za/st/speeches/statement-cabinet-meeting-4-june-2020-4-jun-2020-0000,"Pehelo ya Kopano ya Kabinete e neng e tshwerwe ka tshebediso ya marangrang ka Labone, mohla la 4 Phuptjane 2020 1. Kahlolo ya Lekgotla le Phahameng la Dinyewe la North Gauteng ya ka Labobedi, mohla la 2 Phuptjane 20201.1. Kopano e kgethehileng ya Kabinete e ne e tshwerwe ka tshebediso ya marangrang kajeno, ka Labone mohla la 4 Phuptjane 2020, e le ho tshetshetha ka dikgatelopele tsa mekutu ya Afrika Borwa ya ho pholosa maphelo le ho tshireletsa mesebetsi nakong ena ya sewa sa COVID-19. E le karolo ya motshetshetho ona, kabinete e lekotse kahlolo ya Lekgotla le Phahameng la Dinyewe la North Gauteng e diilweng ke Moahlodi Norman Davis ka Labobedi, mohla la 2 Phuptjane 2020, e tsebahaditseng hore melawana ya ho kginwa ha metsamao ya batho le ditshebeletso tseo e seng tsa mantlha ya COVID-19 boemong ba 3 le ba 4, ha e tsamaisane le molaotheo ebile ha e molaong.1.1.1 Kamora ho fumana keletso ya molao le ho mamela maikutlo a mangata a fanweng ke ditsebi mapatlelong a molao mabapi le kahlolo ena, Kabinete e dumela hore lekgotla le leng la dinyewe le ka nna la fihlella qeto e fapaneng tabeng ena.1.2.  Kahoo, Kabinete e qetile ka ho ipiletsa kgahlanong le qeto ya Lekgotla le Phahameng la Dinyewe la North Gauteng.1.3. Mmuso o tla kopa hore ho akofiswe ho mamelwa ha maipiletso ana ho etsetsa hore o tle o fumane kananelo mabapi le melawana ena. Letona la Puso ya Kopanelo le Merero ya Setso, Ngaka Nkosazana Dlamini-Zuma, o tla dikanela maipiletso ana le Moporesidente Cyril Ramaphosa hammoho le Letona la Bophelo bo Botle, Ngaka Zweli Mkhize.1.4. Kabinete e batla ho netefaletsa setjhaba hore bokenadipakeng bohle bo entsweng haesale ho tloha ha Moporesidente Ramaphosa a ne a tsebahatsa ka Boemo ba Koduwa ya Naha ka Tlhakubele 2020, bo ne bo tobisitswe ho pholoseng maphelo feela.1.5. Ho tloha ho kenngweng tshebetsong ha bokenadipakeng bona, haesale mmuso o ntse o dula majwana le makala ohle a setjhaba, jwaloka ha twantsho ya COVID-19 e le mekutu ya naha yohle e hlokang momahano dipakeng tsa mmuso le Maafrika Borwa ohle.1.6. Leha mmuso o ipiletsa kgahlanong le kahlolo ya lekgotla la dinyewe, melawana e renang jwale e tla dula e ntse e sebetsa, mme re ipiletsa setjhabeng sohle sa habo rona hore se ikobele ditsamaiso tsohle tse kentsweng tsa bophelo bo botle, ho akga le ho hatlela matsoho kgafetsa, ho qaqolohana ha batho, ho kenngwa ha dikwahelanko le molomo ha batho ba le bathong, esita le ditlhahlobo le ho fetisetswa ditekong, moo ho hlokehang.2. Katoloso ya Boemo ba Koduwa ya Naha2.1. Kabinete e ananetse katoloso ya Boemo ba Koduwa ya Naha ka nako e kahodimo ka kgwedi, ho tloha mohla la 15 Phuptjane 2020 ho ya ho la 15 Phupu 2020. Molao o dumella hore Boemo ba Koduwa ya Naha bo nke matsatsi a 90.3. Ditshwaetso tsa COVID-19 Kapa Bophirimela3.1. Kabinete e dula e ngongorehile ka sekgahla le keketseho ya ditshwaetso tsa COVID-19 Kapa Bophirimela. Ntlheng ena, Moporesidente Ramaphosa o tla etela provense ena ka Labohlano, mohla la 5 Phuptjane 2020, ho ya tshetshetha maemo ana le Tonakgolo Alan Winde hammoho le phethahatso ya provense, le ho sekaseka boitlhophiso ba provense ba ho lokela taolo e tswelang pele ya sewa sena.3.2. Moporesidente Ramaphosa o tla felehetswa ke Letona la Bophelo bo Botle Zweli Mkhize, le Letona la Lebotho la Tshireletso le Mekaubere ya Sesole, Nosiviwe Mapisa-Nqakula; le Letona la Thuto ya Motheo Angie Motshekga; le Letona la Sepolesa Bheki Cele; le Letona la Bodulo ba Batho, Metsi le Tsamaiso ya Dikgwerekgwere Lindiwe Sisulu esita le Letona la Mesebetsi ya Setjhaba le Meralo ya Motheo, Patricia de Lille.4.  Beke ya Tshireletso ya Bana4.1. Kabinete e hopotsa setjhaba hore beke ena ke Beke ya Tshireletso ya Bana mme e qadile ka Sontaha sa la 31 Motsheanong 2020, e tla fela ka Sontaha sa la 7 Phuptjane 2020. Beke ya Tshireletso ya Bana e habile ho phahamisa dintho tse amanang le tshireletso ya bana selemo ho pota. Mookotaba wa monongwaha o re:  Bohle ha re Tshireletseng Bana, Nakong ya COVID-19 le ka Nqane ho yona .5. Kgaello ya metsi5.1. Kabinete e elelletswe ka ho theoha ha mothamo wa matamo, haholoholo Kapa Bophirimela. Jwaloka naha e nang le kgaello ya metsi, mothamo wa matamo o thefula ditlhoko tsa rona tsa metsi. Kahoo, Kabinete e etsa boipiletso ho rona bohle hore re baballe metsi.Dipotso: Mme Phumla Williams   Radiphatlalatso wa KabineteMohala: 083 501 0139"
"Pehelo ya Kopano ya Kabinete e neng e Tshwerwe ka Tshebediso ya Marangrang ka Laboraro, mohla la 10 Phuptjane 2020",11 Jun 2020,https://www.gov.za/speeches/statement-virtual-cabinet-meeting-held-wednesday-10-june-2020-11-jun-2020-0000,https://www.gov.za/st/speeches/pehelo-ya-kopano-ya-kabinete-e-neng-e-tshwerwe-ka-tshebediso-ya-marangrang-ka-laboraro-0,"1.    Tsa Moraorao Mabapi le Kokwanahloko ya Corona (COVID-19)1.1.  Kopanong ya yona e neng e tshwerwe ka tshebediso ya marangrang ka Laboraro, mohla la 10 Phuptjane, Kabinete e amohetse tlaleho e mabapi le tsa moraorao e tswang Lekgotleng la Naha la Twantsho ya Kokwanahloko ya Corona (NCCC). NCCC e tekile dikgothaletso tse ngatanyana tse amanang le phetoho e ntlafaditsweng ya boemo ba boraro ba naha ba ho kginwa ha metsamao ya batho le ditshebeletso tseo e seng tsa mantlha.Dikgothaletso tsena di itshetlehile ditlhahisong tse entsweng ke makala a mangatanyana le dipuisanong tsa Lekgotla la Naha la Kopanelo ya Ditshebetso le Boutlwela (NATJOINTS).1.2.  Leha ho le jwalo, Kabinete e qetile ka ho sisithehisa kananelo ya dikgothaletso tsena ha e ntse e emetse tlaleho e phethahetseng ya tshekatsheko ya tsa bophelo bo botle e tswang Komiting ya Matona ya Boeletsi ho tsa Bophelo bo Botle Mabapi le COVID-19. Ho lebelletswe hore NCCC e tekelwe ditaba tse phethahetseng ho ella mathwasong a beke e tlang.1.3.  Kabinete e boela e ipiletsa ebile e kopa Maafrika Borwa ohle hore a tsitlallele a be a ikamahanye ka boithaopo le mehato e beilweng ya ho thibela ho ata ha COVID-19. Mehato ena e akga ho hatlelwa ha matsoho kgafetsa, ho qaqolohana ha batho le ho kenngwa ha dikwahelanko le molomo dibakeng tsa bohle.2.  Khamphane ya Naha ya Peteroliamo2.1.  Kabinete e ile ya hlajwa malotsana ka mosebetsi o tswelang pele wa ho lokafatsa mahlomela ohle a peteroliamo (mafura le kgase) a katlasa khamphane ya mmuso ya dieneji tse fapaneng, ya Central Energy Fund.2.2.  Tokafatso ena e tla etsa hore mahlomela a mararo (PetroSA, Strategic Fuel Fund le iGas) a momahanngwe hore e be ntho e le nngwe, e leng Khamphane ya Naha ya Peteroliamo. Sena se kenya tshebetsong tsebiso e ileng ya etswa ke Moporesidente Cyril Ramaphosa Puong ya hae ya Boemo ba Naha ya mohla la 13 Hlakola 2020, ya ho sebedisabotjha le ho lokafatsa dikgwebo tse ngatanyana tsa mmuso e le ho tshehetsa kgolo le ntshetsopele.2.3.  Kabinete e ananetse thonyo e sisintsweng ya khamphane ya seporofeshenale ya tlhophobotjha e ipabolang ka ho momahanya dikhamphane, hore e fuputse ka mokgwa o motle ka ho fetisisa wa ho bopa Khamphane e le nngwe ya Peteroliamo ya Naha.3.  Moralo wa Leano la Ditlhekefetso tse Amanang le Bong (GBV) Dithutong tsa Tsamaiso ya Thuto le Thupello Kamora ho Qeta Materiki3.1.  Kabinete e ananetse Moralo wa Leano la GBV Dithutong tsa Thuto le Thupello Kamora ho Qeta Materiki. Moralo ona wa leano o habile ho arabela keketsehong ya diketsahalo tse amanang le GBV ditheong tsa thuto e phahameng.3.2.  Moralo ona wa leano o fana ka tataiso mekgatlong, mekgweng le diketsahalong tseo ditheo tsa thuto e phahameng di tlamehang ho di kenya tshebetsong e le ho thibela diketsahalo tsa GBV dikhamphaseng tsa tsona. Ho eketsa hodima ho faneng ka makala a tekolo, moralo ona o boela o qobella ditheo tseo hore di thee tlhokomediso maanong a tsona a GBV.4.  Tlaleho ya Diphuputso tsa Boithuto ka Musiamo wa Mokgatlo wa Bohanapuso le Tokoloho (RLMM)4.1.  Kabinete e ananetse Tlaleho ya Diphuputso tsa Boithuto ka ho thewa ha RLMM. Musiamo ona o tla kenya letsoho polokong ya nalane ya ntwa ya bohanapuso le tokoloho Afrika Borwa.4.2.  Diphuputso tsena, tse ananetsweng ke Kabinete ka 2015, di ne di bopelletswe kahara Projeke ya Motjha wa Letlotlo la Bohanapuso le Tokoloho (RLHR). RLHR e kenya letsoho ntshetsopeleng le diphetohong tsa lepatlelo la letlotlo la nalane ya Afrika Borwa.4.3.  Hang ha o se o phethetswe, musiamo ona o tla boloka lethathama la diketsahalo tsa letlotlo la nalane (tse tshwarehang le tse sa tshwarehang) o be o fane ka naenotaba, dihopolwang le malebela, tse amanang le ntwa ya tokoloho ya Afrika Borwa.5.  Motjha wa Naha wa Letlotlo la Botjhaba ba Makhoi le Masan5.1.  Kabinete e ananetse ho kenngwa tshebetsong ha Motjha wa Naha wa Letlotlo la Botjhaba ba Makhoi le Masan, oo e leng projeke ya lefa la naha. Motjha ona o tla hlwaya, o talole, o boloke o be o phahamise letlotlo la botjhaba ba Makhoi, Manama, Magriekwa, Makhorana le Masan. Projeke ena e kenya letsoho kananelong ya nalane ya Afrika Borwa e neng e sa tsotellwe ebile e kotetswe nakong e fetileng.5.2.  E boela e kenya tshebetsong Molao wa Setso le Borena ba Merabe ya Makhoi le Masan wa 2019 (Molao wa 3 wa 2019), o tiiselletsang kananelo ya Borena ba Merabe ya Makhoi le Masan.6.  Meetso ya tjheletetshepe ya sehopotso ya 2021 le 20226.1.  Kabinete e ananetse meetso ya tjheletetshepe e potolohang ya sehopotso e ntshuwang ke Banka ya Risefe ya Afrika Borwa (SARB) le Khamphane ya Tlhahiso ya Tjheletetshepe ya Afrika Borwa.6.2.  Tjheletetshepe ya R5 e potolohang ya sehopotso le tjheletetshepe ya R5 e ditsweng ka silifera le gauta ya sebele e reretsweng babokelli, di tla ntshuwa ka 2021 e le ho keteka dilemo tse lekgolo tsa SARB. Lethathama la bone la Ditjheletetshepe tsa Afrika Borwa tse balehang ka bo-10, le tla ntshuwa ka 2022 mme le tla ba le ditjheletetshepe tsa 10c, 20c, 50c, R1, R2 le R5.Dibili1.  Bili ya Sehlomathiso sa Melao ya Lekala la tsa Ditjhelete ya 20201.1.  Kabinete e ananetse ho tekwa ha Bili ya Sehlomathiso sa Melao ya Lekala la tsa Ditjhelete ya 2020 Palamenteng. Bili ena e sisinya hore ho kgethwe SARB e le yona e Apesitsweng Matla a ho etsa Ditharollo, ebile e ntlafatsa disebediswa tsa taolo tsa SARB tsa ho phetha taelo ya yona ya molao ya ho netefatsa ho ba teng botsitso tsamaisong ya tsa ditjhelete.1.2.  Bili ena e sisinya hore ho be teng moralo o motjha wa ho rarolla mathata a ditheo tsa ditjhelete, haholoholo dibanka, ha di kena nakong ya kgatello e mpe ya tsa ditjhelete. Bili e boela e lelekela sekema sa pele sa Afrika Borwa sa inshorense e phethahetseng ya ho kwallwa ha tjhelete, se tla netefatsa hore bakwalli ba tjhelete ba lefshwa ditjhelete tsa bona haeba banka e hloleha.1.3.  Sekema se jwalo se tla tshireletsa bakwalli ba tjhelete ba kotsing se be se netefatse hore ho notlwa ditshitiso tsamaisong ya tsa ditjhelete le moruong ka bobatsi, ha ditheo tse jwalo di kena kgatellong e mpe ya tsa ditjhelete.DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.Mme Sekgothadi Kabelo e le Molaodi eo e seng wa Phethahatso wa Boto ya Taolo ya Madiboho a Afrika Borwa (PRSAB). Dipotso: Mme Phumla Williams   Radiphatlalatso wa KabineteMohala: 083 501 0139"
Pehelo ya Kopano ya Kabinete e neng e Tshwerwe ka Tshebediso ya Marangrang mohla la 24 Phuptjane 2020,26 Jun 2020,https://www.gov.za/speeches/statement-virtual-cabinet-meeting-24-june-2020-26-jun-2020-0000,https://www.gov.za/st/speeches/statement-virtual-cabinet-meeting-24-june-2020-26-jun-2020-0000,"1.   Morero wa Kinolo ya Kgwebo ya Tshebeletso ya Difofane ya Afrika Borwa (SAA) Mathateng1.1    Kabinete e amohetse tlaleho ya kgatelopele e mabapi le mothati wa kinolo ya kgwebo ya SAA ho tswa Komitiing e Kopanetsweng ya Matona (IMC), eo modulasetulo wa yona e leng Letona la Dikgwebo tsa Mmuso Pravin Gordhan.1.2    Kabinete e tsitlallela hore kananelo e nepahetseng ya boramekitlane ya ho phethela mothati wa kinolo ya kgwebo e ntse e le ona mokgwa o motle o bile o potlaka ka ho fetisisa, bakeng sa hore bofofisi ba naha bo hlophe botjha merero ya bona e kenyeletsang le kgwebo ya yona, dikoloto le maikarabelo a mang. Kabinete e dumela hore tshebeletso ya difofane e hlophilweng botjha e tla hahamalla pele ka lenaneo la diphetoho le kang kgaello ya menyetla ya ntshetsopele ya bafofisi ba batho ba batsho kamora dilemo tse 26 tsa demokerasi ya habo rona.  1.3    E tshehetsa tshisinyo ya tshebeletso e ntjha ya difofane le mawala a kopanetsweng a ho tsoma ditjhelete mehloding e fapaneng, ho kenyeletsa le ho tswa ho balekane ba tekatekano ba bonahalang ba e na le bokgoni bakeng sa tshebeletso e ntjha ya difofane.  Ona ke ona feela mothati wa sebele oo ka ona tshebeletso e ntjha ya difofane e tshepahalang, e tla itjara ka nako e telele ebile e le e nang le bokgoni ba ho qothisana lehlokwa le tse ding, e ka fanang ka ditshebeletso tse momahantsweng tsa kwano lapeng, tsa lebatowa le tsa matjhaba.2.   Moruo2.1    Kabinete e ananela ditokiso tsa tlatsetso tsa ditekanyetso tsa ditjhelete tsa selemo sa 2020/21 tse tekilweng ke Letona la tsa Ditjhelete Tito Mboweni ka Laboraro, mohla la 24 Phuptjane 2020. Sena se susumeditswe ke sewa sa Lefu la kokwanahloko ya Corona (COVID-19) le ho putlama ho teng ha moruo. Ditekanyetso tsa Ditjhelete tsa Tlatsetso di rala moralo wa ho tsitsisa mekitlane ka ho ntlafatsa mekgwa eo re sebedisang tjhelete ka yona esita le ho aha motheo wa tsosoloso ya moruo.2.2    Kabinete e na le tshepo ya hore boikitlaetso bo tsebisitsweng ke Letona Mboweni bo tla bea moruo wa rona motjheng o tsitsitseng ebile e le wa nako e telele, haholoholo haeba e mong le e mong a ipapisa le mmuso bakeng sa ho bo kenya tshebetsong.3.  Tsa moraorao mabapi le COVID-193.1    Kabinete e amohetse tlaleho ya kgatelopele e tswang Lekgotleng la Naha la Twantsho ya Kokwanahloko ya Corona. E le karolo ya ho arabela Mohatong wa Boraro wa ho nyehlisa ho kginwa ha metsamao ya batho le ditshebeletso tseo e seng tsa mantlha naha ka bophara, ho ile ha tekwa dihlomathiso tsa melawana ho ya ka dipeelo tsa Molao wa Taolo ya Dikoduwa, wa 2002 (Molao wa 57 wa 2002).3.2    Leha Kabinete e ananetse mosebetsi o mongata o ntseng o etsuwa wa ho boloka botsitso dipakeng tsa ho baballa boiphediso le ho pholosa maphelo, e tjhaelletse monwana ho kenngwa ha dihlomathiso tse amanang le ho bulwa ha mabenkele a dijo, dihotele le dikhasino koranteng ya mmuso.3.3    Kabinete e boela e etsa kgoeletso ya hore bohle re sebetse mmoho ho kgina ho ata ha ditshwaetso kahara metse ya habo rona ka ho ikobela ditsamaiso tsa bophelo bo botle tse kang ho hatlela matsoho kgafetsa, ho qaqolohana ha batho le ho kenya dikwahelanko le molomo ha re le moo ho phetheselang batho.4.    Dikgoka tse Kgahlanong le Bong (GBV)4.1    Kabinete e ngongorehile haholo ka ho phahama ha diketsahalo tsa Tlhekefetso e Amanang le Bong (GBV) ho phatlalla le naha. Kamora diketsahalo tsa moraorao tsa diphenetho tsa basadi le bana, e ipileditse ho batho bohle ba Afrika Borwa hore ba be ngatana nngwe ho fedisa ho harinya hona. Kabinete e thoholetsa makala a qobello ya molao ka tshebetso ya ona e potlakang ya ho tshwara ba bang ba babelaellwa mme e kgothaletsa makala ana hore a tswele pele ka ho sebetsa ka thata bakeng sa ho tshwara bohle ba amehang diphenethong tsena tse sisimosang.4.2    Kabinete ha e qeaqeye boikitlaetsong ba yona ba ho kenya tshebetsong lethathama la bokenadipakeng le hlahisitsweng ke Morero wa Lewa la Naha la GBV le Diphenetho tsa Basadi. IMC eo modulasetulo wa yona e leng Letona la Boporesidenteng la Basadi, Batjha le Batho ba Qhwadileng, Mme Maite Nkoana-Mashabane, e tswela pele ho susumetsa bokenadipakeng ba mmuso bo ntlha di ngata. Leha ho le jwalo, bokenadipakeng bo botle ka ho fetisisa ke bo hlokang hore Maafrika Borwa ohle a be le seabo mabapi le ho fedisa tlwaelo ya dikgoka kgahlanong le ditho tsa setjhaba tse kotsing ka ho fetisisa.5.    Simphosiamo ya Ntshetsopele ya Meralo ya Motheo ya Nako e Telele ya Afrika Borwa (SIDSSA)5.1    Kabinete e amohela ho kgakolwa ha SIDSSA ho neng ho tshwerwe ka tshebediso ya marangrang bekeng ena, tlasa mookotaba o reng:  Ho tsetela meralong ya motheo bakeng sa katleho e abelanwang: kajeno, hosane le kamoso .  SIDSSA ke lepatlelo le kgobokanyang bankaseabo ba bohlokwa sebayeng sa botsetedi meralong ya motheo, ba thokoletsweng morero wa bohlokwa wa ho akofisa morero wa tsosoloso ya moruo o etelletsweng pele ke meralo ya motheo. Bokenadipakeng ba meralo ya motheo bo tla dula e le sehotetso sa tsosoloso ya moruo wa Afrika Borwa.5.2    Ka mothati ona, ho se ho lekotswe diporojeke tse 276.  Tsena di bopa diporojeke tse thusang tsa matsete a meralo ya motheo tse nang le monyetla wa katiso bakeng sa ho hlahisa menyetla ya mesebetsi le ho matlafatsa moruo.  5.3    Tse  88 tsa diporojeke tsena ke tse seng di le malalaalaotswe bakeng sa matsete mme di kenyeletsa diindasteri tse ipabotseng ka bokgoni ba tsona ba katiso ho tsa eneji; tsa metsi; tsa dipalangwang; tsa meralo ya motheo ya theknoloji ya lesedi le dikgokahanyo; bodulo ba batho; temo le tswelliso ya dihlahiswa tsa temo.5.4    Diporojeke tsena di tla tshehetswa ka matlole ao boholo a tswang ho e meng ya mehlodi e meraro   dikgwebong, ditjheleteng tsa dithuso tsa baithaopi le tse ajwang ke mmuso. E le karolo ya letsete la tsosoloso ya moruo, tjantjello ya naha ya tshebedisanommoho ya lekala la setjhaba le la poraefete e tswela pele ho tsepamisa maikutlo tharollong ya tlhokeho ya tekano ya dibaka, ho fetola moruo le ho hlahisa mesebetsi e hlokehang haholo.DithonyoDithonyo kaofela di di emetse ho netefatswa ka mangolo a thuto le tumello e amehang ya tlhatlhobisiso1.     Ditho tsa Boto ya Boto e Ikemetseng ya Taolo ya Bahlahlobi ba Ditjhelete:1.1.    Mme Martie Janse van Rensburg (O thontswe hape);1.2.    Monghadi Iqbal Motala (O thontswe hape);1.3.    Monghadi Madoda Petros (O thontswe hape);1.4.    Mme Nombulelo Gumata;1.5.    Mme Thembeka Semane;1.6.    Monghadi Roy Andersen;1.7.    Monghadi Preston Speckmann;1.8.    Mme Jesmane Boggenpoels;1.9.    Monghadi Shauket Fakie; le1.10     Profesara Nirupa Padia.2.    Ditho tsa Boto tsa Mokgatlo wa Afrika Borwa wa Inshorense ya Dikotsi tse Ikgethang:2.1.    Monghadi Moss Ngoasheng (Modulasetulo);2.2.    Mme Priscilla Mokonyane (Motlatsi wa Modulasetulo);2.3.    Mme Moipone Ramoipone;2.4.    Monghadi Desmond Marumo;2.5.    Mme Japhtaline Mantuka Maisela;2.6.    Monghadi Christiaan Johannes van Dyk;2.7.    Monghadi Enos Ngutshane;2.8.    Monghadi Reginald Haman;2.9.    Monghadi Sathie Gounden;2.10.    Mme Margret Mosibudi Phiri;2.11.    Mme Refilwe Moletsane; le2.12.    Mme Nolwandile Mgoqi-Mbalo.Dipotso: Mme Phumla Williams   Radiphatlalatso wa KabineteMohala: 083 501 0139"
"Pehelo ka Kopano ya Kabinete ka Kgokahano ya Vidiyo ya Laboraro, 5 Phato 2020",6 Aug 2020,https://www.gov.za/speeches/statement-virtual-cabinet-meeting-wednesday-5-august-2020-6-aug-2020-0000,https://www.gov.za/st/speeches/statement-virtual-cabinet-meeting-wednesday-5-august-2020-6-aug-2020-0000,"A.  Re Tobana le Bobodu1. Tshebediso e mpe ya mehlodi bakeng sa thuso mabapi le Lefu la Kokwanahloko ya Corona (COVID-19)1.1.    Kabinete e thuisitse ka maswabi ditlaleho tsa moraorao tsa diketso tsa bobodu le boshodu ba mehlodi e batlehang ka matla eo mmuso o e abileng ho baballa maphelo le boiphediso nakong ya sewa sa COVID-19.1.2.    Dilalome tse itseng le dikhamphani esale di utswa mehlodi ya puso e neng e reretswe ho fana ka dijo malapeng a hlokang le thepa ya boitshireletso (di-PPE) ho bahlanka ba ka pelepele twantshong ya kokwanahloko ena, ka ho qolleha basebeletsi ba tlhokomelo ya kalafo. 1.3.    Mesebetsi e kang eno ya botlokotsebe le boitshwaro bo hlephileng e kenyeleditse ho nyolla ditheko tse behilweng, ho kgaoletsa le ho fapohisa diphuthelwana tsa dijo tse reretsweng bafutsana, le diketso tsa boqhekanyetsi tse kenyeletsang matlole a reretsweng ho fedisa mathata a basebeletsi le dikgwebo tse anngweng ke ho kwalwa ha mesebetsi ya moruo nakong ya ho kginwa ha ditshebeletso le metsamao ya batho ka hara naha. 1.4.    Kabinete e ipiletsa ho ditheo tsohle tsa mmuso ho tsitlallela maemo a hodimo ka ho fetisisa a bokgabane le boikarabelo, mme di phethe thomo ya tsona ka bohlwahlwa le ka makgethe. Kabinete e dula e itlametse ho aha puso e kgonang, e boitshwaro bo botle le e tswelang pele. E tshehetsa kgoeletso ya haufinyana tjena ya Moporesidente Cyril Ramaphosa ya hore makala a qobello ya molao a etse kahohle-hohle ho tshwara ba amehang bobodung, ho sa natswe hore ke bo mang le ho netefatsa hore a thola ditjhelete tse utsuweng.1.5.    Ke ka dilemo mmuso o hlahisitseng maitshunyako a fapafapaneng ho lwana kgahlanong le kgoba ya bobodu, bo amang phano ya ditshebeletso hampe ho bafutsana le batho ba tsietsing. 1.6.    Setsi sa kgokahano se ikgethang se sa tswa thehwa se reretswe ho matlafatsa maiteko a kopanetsweng hara makala a qobello ya molao ho thibela, ho fokisa, ho batlisisa le ho tjhutjhisa ba molato ka bobodu bo amanang le COVID-19. Se bopilwe ka Setsi sa Boutlwela ba tsa Ditjhelete; Lekgotla le Ikemetseng le Batlisisang Mapolesa; Lekgotla la Botjhutjhisi ba Naha; Lekgotla la Dipatlisiso tsa Ditlolo tsa Molao tse ka Sehloohong (Hawks) la Tshebeletso ya Sepolesa sa Afrika Borwa, Tshebeletso ya Mautlwela a Botlokotsebe le Tshebeletso ya Bofokisi; Tshebeletso ya Lekeno ya Afrika Borwa; Yuniti e Ikgethang ya Dipatlisiso (SIU) le Lekala la Tshireletso ya Puso. 1.7.    Dipelaello tsa bobodu tse fuputswang di kenyeletsa phepelo e fapohileng ya diphuthelwana tsa dijo, ditjhelete tsa kimollo ya setjhaba tsa mmuso, theko ya di-PPE le thepa e nngwe ya bongaka, le ho utsuwa ha Letlole la Inshorense ya ba sa Sebetseng (UIF) la COVID-19 bakeng sa ho imolla Basebeletsi/Bahiri.1.8.    Ho akofisa le ho matlafatsa motjha wa ho sebetsana le bobodu, Moporesidente Ramaphosa haufinyana tjena o saenne phatlalatso e fang SIU matla a ho fuputsa boitshwaro leha e le bofe bo seng molaong kapa bo sa nepahalang mabapi le theko ya thepa leha e le efe, mesebetsi le ditshebeletso nakong ya maemo a naha a koduwa kapa tse amanang le ona setheong sefe kapa sefe sa mmuso.SIU e fuwe matla a ho fuputsa dipelaelo leha e le dife tse amanang le tshebediso e mpe ya matlole a COVID-19 ho parola le dikarolo tsohle tsa Puso le ho kenya tshebetsong ditsamaiso tsa ho buseletswa ditshenyehelo kapa ditahlehelo tsa Puso. Ho netefatsa hore ho nkuwa mehato e potlakileng, Moporesidente o tla thola ditlaleho tsa nakwana tse mabapi le dipatlisiso dibekeng ka ding tse tsheletseng. O tla boela a thola ditlaleho ho tswa ho Foramo e Kgahlanong le Bobodu ya Lekala la Kalafo le fuweng mosebetsi wa ho fuputsa manyofonyofo le mamphemphe lekaleng la kalafo. 1.9.    Kabinete e boetse e ananela dihlomathiso melawaneng ya mathomo ya Khomishene e Fuputsang Dipelaelo tsa Kgapo ya Puso, Bobodu le Boqhekanyetsi ka hara Lekala la Mmuso, ho kenyeletswa le Dikarolo tsa Puso. Melawana ena e hlomathisitsweng jwale e tla dumella ho arolelana ha tlhahisoleseding le makala a mang a qobello ya molao. Sena se tla thusa ho akofisa dipatlisiso le botjhutjhisi ba dinyewe tse amanang le bobodu.1.10.    Jwaloka karolo ya ho matlafatsa maitshunyako ana, Kabinete e boetse e tjhaelletse monwana ho thehwa ha moifo wa Matona a mahlano ao hara tse ding, a tla shebana le ditheko tse amanang le COVID-19 tse entsweng nakong ya ho kginwa ha ditshebeletso le ho matlafatsa ditsamaiso tsa hajwale tsa ditheko. Moifo ona o bopilwe ka Letona la Toka le Ditshebeletso tsa Tlhabollo ya Batshwaruwa, Monghadi Ronald Lamola (Mookamedi); Letona la Ditjhelete, Monghadi Tito Mboweni, Letona la Tshebeletso ya Mmuso le Tsamaiso, Monghadi Senzo Mchunu, Letona la Kopanelo ya Puso le Merero ya Botjhaba, Ngaka Nkosazana Dlamini- Zuma le Letona Kantorong ya Moporesidente, Monghadi Jackson Mthembu. 1.11.    Mafapha ohle a mmuso a tla lebellwa ho hlahisa dikonteraka tsa theko kaofela tse fanweng nakong ena ho moifo ona wa matona hore di tle di phatlalatswe le ho fihlellwa ke setjhaba. 1.12.    Kabinete e amohela tsebiso ya hore bonyane dinyewe tse 36 tse amanang le bobodu di maemong a fapaneng a dipatlisiso le botjhutjhisi. Dinyewe tsena di romela molaetsa o matla wa hore mmuso o keke wa mamella diketso tsohle tsa bobodu, ka ho qolleha hara bahlanka ba ona, le hore batlodi kaofela ba molao ba tla tshwarwa le ho qoswa. 1.13.    Bobodu ke botlokotsebe bo boholo ka ho fetisisa bo falatsang bafutsana le ho ba tima ditshebeletso tsa motheo. Jwaloka setjhaba, ho boikarabellong ba rona ho lwantshana le bobodu mme re lokela ho bo pepesa ntle le tshabo kapa ho utlwela ba bang bohloko. Kabinete e kgothaletsa setjhaba ho sebedisa mehala e fapaneng ya naha le ya makala e reretsweng ho tshehetsa maiteko a ho pepesa le ho latella melato e amanang le bobodu.B. Diqeto tsa Bohlokwa    2. Lewa la Naha la Dijithale le Maitsebelo a Bokamoso2.1.    Kabinete e tjhaelletse monwana phatlalatso ya Lewa la Naha la Dijithale le Maitsebelo a Bokamoso. Lewa lena ke sephetho sa Pampiri e Tshweu ya Tlhahisoleseding le Thekenoloji ya Naha tse Kopanetsweng e neng e phatlalatswe ka Loetse 2016. 2.2.    Lewa lena le arabela ho moralo o hokahantsweng bakeng sa ho kgothaletsa matla a boitsebelo bakeng sa makala kaofela a moruo ka hara mookotaba wa diphethoho ho tsa dijithale le ntshetsopele ya thekenoloji ya 4IR. E fana ka tjhebelopele ya bokamoso le katamelo e tla kenngwa tshebetsong ka tshebedisano e tla kenyeletsa lekala la poraefete, dirutehi le setjhaba ka kakaretso. 3. Lewa la Naha la Kamohelo ya Diphethoho tsa Tlelaemete (NCCAS)3.1    Kabinete e tjhaelletse monwana NCCAS hore e kenngwe tshebetsong. Lewa lena le sebetsa jwaloka Moralo wa Naha wa Kamohelo jwaloka ha ho tekilwe ke Khonvenshene ya Moralo ya Diphethoho tsa Tlelaemete ya Mokgatlo wa Matjhaba a Kopaneng. NCCAS e teka sete ya merero, maitshunyako le diphetho bakeng sa ho thusa naha ya rona ho fana ka boleng ba boitlamo ba Afrika Borwa ho Tumellano ya Paris ya diphethoho tsa tlelaemete.3.2    Lewa le ileng la hlahiswa ka ditherisano le mmuso, lekala la poraefete le badudi ba lehae le reretswe ho fokotsa ho ba kotsing ha setjhaba, moruo le tikiloho ho ditlamorao tsa diphethoho tsa tlelaemete. Le boetse le fana ka katamelo e kopanetsweng le ho hokahanngwa bolaoding ba metjha ya kamohelo karabelong ya diphethoho tsa tlelaemete. Kaha jwale le se le amohetswe, Lefapha la Tikoloho, Meru le Botshwasi ba Ditlhapi le tla hokahanya dikarolo tsohle tsa mmuso, dikgwebo le setjhaba ka kakaretso bakeng sa ho kenngwa tshehebetsong. Moralo ona wa dilemo tse 10 o tla lekolwa botjha dilemo ka ding tse hlano.4  Sehopotso sa Kgwedi ya Basadi, Phato 20204.1    Kabinete e tjhaelletse monwana lenaneo la sehopotso sa Kgwedi ya Basadi tlasa mookotaba:  Ho lemoha ditokelo tsa basadi bakeng sa bokamoso bo lekalekanang . Kgwedi ya Basadi ya monongwaha e tsepamisitse maikutlo hodima kgoeletso ya ho tsitlallela ditokelo tsa basadi le tekatekano ya bong. 4.2    Mmuso o itlamme ho lwana bakeng sa ho fedisa dikgoka tse kgahlanong le bong le dipolao tsa basadi (GBVF). Kabinete bekeng ena e tjhaelletse monwana Dibili tse tharo bakeng sa ho tekwa ka hara Palamente, e leng tse tla matlafatsa tsamaiso ya rona ya toka bakeng sa ho tshehetsa le ho sireletsa mahlatsipa a GBVF.4.3    Lenaneo lena la kgwedi kaofela le tla matlafatsa temoso ya basadi le ho matlafatsa ditheo tse hlophisitsweng tsa basadi tse tla lebisa motjheng wa moshwelella wa tshebetso o mabapi le ditaba tse ba amang. Ka Sontaha, sa 9 Phato 2020, Moporesidente Ramaphosa o tla ba teng lenaneong le tla haswa thelevisheneng naha ka bophara, hammoho le moifo wa dibui tsa bohlokwa.C.  Dibili5   Dibili tse tjhaetsweng monwana tsa GBVF5.1    Kabinete e tjhaelletse monwana ho tekwa ha Dibili tse tharo tsa GBV   Bili ya Sehlomathiso ya Selemo sa 2020 sa Molao wa Botlokotsebe (Ditlolo tsa Molao tsa Thobalano le Dintlha tse Amehang); Bili ya Sehlomathiso sa Rejistara ya Naha ya Ditlolo tsa Molao tsa Thobalano) le Bili ya Sehlomathiso sa Dikgoka tsa Malapeng   ka hara Palamente. Dibili tsena di arabela dintlheng tse ngata tse ileng tsa hlahiswa nakong ya Seboka sa Boporesidente Kgahlanong le GBVF se neng se tshwerwe ka selemo sa 2018 mabapi le tsamaiso ya toka ya botlokotsebe.5.2    Dihlomathiso tsena di itshetlehile hodima karabelo ya mahlatsipa tsamaisong ya toka ya botlokotsebe e mabapi le ditlolo tsa molao tsa thobalano. Di tiisa dipehelo tsa beili bakeng sa baetsi ba ditlolo tsa molao tsa thobalano. Mangolo a tshwaro ha a sa tla hlola a hlokeha pele makala a qobello ya molao a arabela ditlolong tsa molao wa thobalano tse tlalehilweng. Dipehelo tsa parola le tsona di matlafaditswe le dikotlo le tsona di ekeditswe. Dihlomathiso le tsona di matlafatsa ditlamorao tsa ho tlola taelo ya tshireletso. 5.3    Bili ya Sehlomathiso sa Molao wa Botlokotsebe (Ditlolo tsa Molao tsa Thobalano le Dintlha tse Amehang) e boetse e hlomathisa Rejistara ya Naha ya Batlodi ba Molao wa Thobalano ka ho pharalatsa mothamo ho tloha ho bana le batho ba sa itekanelang kelellong feela, mme e atolositswe bakeng sa ho sireletsa dihlopha kaofela tse kotsing. Batho ba teng rejistareng ena ba qobelletswe ho pepesa tlhahisoleseding ena ha ba kenya dikopo tsa ho sebetsa le dihlopha tsena.5.4    Bili ya Sehlomathiso sa Dikgoka tsa Malapeng e thusa ka ho fumantshwa ditaelo tsa tshireletso kgahlanong le diketso tsa dikgoka tsa malapeng ka tshebediso ya marangrang a elektroniki. E tlama Lefapha la Ntshetsopele ya Setjhaba le Lefapha la Bophelo bo Botle ho fana ka ditshebeletso tse itseng ho mahlatsipa a dikgoka tsa malapeng le ho matahanya dipehelo tsa Molao wa Dikgoka tsa Malapeng, wa selemo sa 1998 (Molao wa bo-116 wa selemo sa 1998) le dipehelo tsa Molao wa Tshireletso ya Tlhekefetso, wa selemo sa 2011 (Molao wa bo-17 wa selemo sa 2011).6. Bili ya Tshebediso ya Matekwane Mabakeng a Merero ya Batho ya selemo sa 20206.1.    Kabinete e tjhaelletse monwana ho kenngwa Palamenteng ha Bili ya Tshebediso ya Matekwane Mabakeng a Merero ya Batho ya selemo sa 2020 bakeng sa ho sekasekwa. Bili ena e fana ka matla ho kahlolo ya Lekgotla la Molaotheo e tsebahaditseng hore dikarolo tse itseng tsa Molao wa Dithethefatsi le Tsamaiso ya Dithethefatsi, wa selemo sa 1992 (Molao wa bo-140 wa selemo sa 1992) le Molao wa Taolo ya Meriana le Dintho tse Tsamaelanang, wa selemo sa1965 (Molao wa bo-101 wa selemo sa 1965) ha di tsamaisane le Molaotheo. 6.2.    Kahlolo ena e ile ya fanyehwa bakeng sa dikgwedi tse 24 ho dumella Palamente ho lokisa dikarolo tseo. Bili ena e laola tshebediso le ho ba le matekwane le ho jalwa ha matekwane ke motho e moholo ka morero wa tshebediso ya ka boyena. E fana ka thibelo ya palo ya matekwane ao motho e moholo a ka bang le ona mme e etsa hore ho tsuba matekwane phatlalatsa e be tlolo ya molao.7. Bili ya Sehlomathiso sa Phahamiso ya Mokotla ya selemo sa 20177.1.    Kabinete e tjhaelletse monwana ho kenngwa ha Bili ena Palamenteng. Bili ena e lokisa Molao wa Phahamiso ya Mokotla, wa selemo sa 1978 (Molao wa bo-107 wa selemo sa 1978), ka ho matlafatsa matlole a mararo a teng   Letlole la Kimollo ya Dikoduwa, Letlole la Lebotho la Tshireletso la Afrika Borwa le Letlole la Kimollo ya Baphaphathehi   hore e be Letlole le le leng la Ntshetsopele le Kimollo la Naha. 7.2.    Letlole lena kamora moo le tla shebana le dikimollo tsa dikoduwa le ho kgothaletsa ntshetsopele ya kahisano ya badudi. Letlole lena le matlafaditsweng le tla thusa ka ho tjhorisa metjha ya tsamaiso, mme le thuse ka ditshebeletso tse hlwahlwa ho badudi ba futsanehileng le ho fokotsa ditjeo. Le tla kopanya diboto tse tharo hore e be boto e le nngwe.D.  DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.8.1.      Tshebeletso ya Sepolesa sa Afrika Borwaa.    Mobrikadiri Ebrahim Ahmed Kadwa   Hlooho ya Provense ya Gauteng: Hawks; leb.    Mobrikadiri Moiki Obed Ngwenya   Hlooho ya Provense ya Kapa Botjhabela: Hawks. 8.2.     Monghadi Collins Letsoalo   Mohlanka e Moholo wa Phethahatso (CEO) wa Letlole la Dikotsi tsa Mmila.8.3.    Ditho tseo e seng tsa phethahatso ho Boto ya Lekala la Ditlolo tsa Molao tsa Sephethephethe:a.    Mofumahadi Bongekile Zulu (Modulasetulo);b.    Monghadi Tshikane Owen Mtsetweni;c.    Ngaka Prittish Dala;d.    Mofumahadi Dorcas Khosa-Shikwambana; lee.    Monghadi Bonolo Molemo Ramokhele.8.4.    Batsamaisi bao e seng ba phethahatso ho Boto ya Khamphani ya Maemafofane ya Afrika Borwa:a.    Mofumahadi Dudu Hlatshwayo; leb.    Ngaka Kgabo Badimo. 8.5.    Ditho tseo e seng tsa phethahatso ho Boto ya Bolaodi ba Polokeho Ditereneng:a.    Monghadi Boy Johannes Nobunga; (Modulasetulo);b.    Mofumahadi Yongama Pamla (Motlatsi wa Modulasetulo);c.    Monghadi Sisa Lunga Mtwa;d.    Moatefokate Nokuzola Gloria Khumalo;e.    Mofumahadi Nompumelelo Ekeke;f.    Mofumahadi Dineo Mathibedi;g.    Mofumahadi Salome Chiloane-Nwabueze;h.    Moatefokate Frans Johannes van der Westhuizen; lei.    Moatefokate Johannes Collen Weapond.8.6.    Monghadi Khathutshelo Ramukumba   Mohlanka e Moholo wa Ditjhelete wa Kantoro ya Poso ya Afrika Borwa. 8.7.     Monghadi Mlamli Booi   CEO ya SENTECH SOC Limited (O thontswe hape). 8.8.    Ngaka Mzubanzi Bismark Tyobeka   CEO ya Bolaodi ba Naha ba Nutleleya (O thontswe hape).8.9.    Boto ya Bolaodi ba Naha ba Nyutleleya:a.    Ngaka Thapelo Motshudi (Modulasetulo);b.    Mofumahadi Dineo Peta (Motlatsi wa Modulasetulo);c.    Monghadi Protas Phili; d.    Mofumahadi Devinagie Bendeman;e.    Ngaka Nomusa Qunta;f.    Monghadi Bernard Pelei Petlane;g.    Monghadi David Mamphitha; leh.    Mofumahadi Lindelwa Dlamini. 8.10.    Boto ya Batsamaisi ho Setheo sa Naha sa Tahlo ya Matlakala a Radioactive:a.    Mofumahadi Thandeka Zungu (Modulasetulo);b.    Monghadi Mogwera Khoathane (Motlatsi wa Modulasetulo);c.    Ngaka Kgaugelo Chiloane;d.    Ngaka Cornelius Ruiters; e.    Mofumahadi Leandra Vilakazi;f.    Mofumahadi Lerato Makgae (Lefapha la Mehlodi ya Diminerale le Eneji); leg.    Monghadi Trevor Mark Gordon (Lefapha la Tikoloho, Meru le Botshwasi ba Ditlhapi).8.11.    Katoloso: Nako ya Tshebetso bakeng sa Boto ya Nakwana ya Batsamaisi ba Lekala la Ditjhelete la Dikgwebo tse Nyane:a.    Monghadi AM Mahosi (Modulasetulo);b.    Monghadi M Radebe (Motlatsi wa Modulasetulo);c.    Monghadi J Kganyago;d.    Mofumahadi N Dlamini;e.    Mofumahadi NR Mlonzi;f.    Mofumahadi DL Mabuza;g.    Mofumahadi M Makara; leh.    Moemedi wa Koporasi ya Ntshetsopele ya Diindasteri. 8.12.    Monghadi Mlindi Mashologu   Motlatsa Motsamaisi Kakaretso (DDG):  Ntshetsopele ya Mokgatlo wa Tlhahisoleseding le Diphuputso, Lefapha la Dikgokahanyo le Dithekenoloji tsa Dijithale.8.13.    Mofumahadi Thabitha Constance Mametja   DDG: Ditshebeletso tsa Kgwebo, Lefapha la Toka le Ntshetsopele ya Molaotheo. Dipotso: Mofumahadi Phumla Williams   Sebueledi sa Kabinete Mohala: 083 501 0139"
"Pehelo ya Kopano ya Kabinete ka kgokahano ya vidiyo ya Laboraro, la 26 Phato 2020",27 Aug 2020,https://www.gov.za/speeches/statement-virtual-cabinet-meeting-wednesday-26-august-2020-27-aug-2020-0000,https://www.gov.za/st/speeches/statement-virtual-cabinet-meeting-wednesday-26-august-2020-27-aug-2020-0000,"A. Maemo a Renang Hajwale1. Mohato wa Bobedi wa Tlhokomediso ya Lefu la Kokwanahloko ya Corona (COVID-19) 1.1. Ho sutha ho Mohato wa Tlhokomediso wa Boraro ho isa ho wa Bobedi wa naha wa ho kginwa ditshebeletso le motsamao wa batho ho tloha ka la 18 Phato 2020 o bakile ho nyehliswa ho amohelehang ha dithibelo mesebetsing e meng ya moruo wa kahisano. Diphethoho tsena tsa bohlokwa ruri di tla hlasimolla moruo wa rona le ho nyehela bakeng sa tlhahiso ya mesebetsi e batlehang e le ka nnete, ka ho qolleha indastering ya bohlaudi le ya kamohelo ya baeti.  1.2. Mohato wa Bobedi wa Tlhokomediso o etsa hore ho kgonahale hore Matona a itlhahise pela matlo a mabedi a Palamente, Seboka sa Naha le Lekgotla la Naha la Diprovense, bakeng sa hara tse ding, ho araba dipotso tsa ditho tsa Palamente.1.3. Leha  leqhubu la bobedi  la ditshwaetso le bonweng ke dinaha tse ding tse ngata e le kgonahalo e dulang e le teng, diketso tsa rona tse kopanetsweng dibekeng le dikgweding tse mmalwa tse tlang di ka thibela seo ho etsahala, mme se tla supa kapele kamoo re ka hatelang pele kateng. Kabinete e ipiletsa ho bohle ho fadimeha ka matla, ho itlwaetsa boitshwaro bo nang le boikarabelo le ho etsa tse nepahetseng hore re pheme ho ropoha ha bobedi. 1.4. Mmuso o sebedisana le balekane ba kahisano le badudi ho netefatsa hore ditereke di na le mehlodi e lekaneng le ho itlhophisa bakeng sa ho laola ho nama ha kokwanahloko ena. 1.5. Setjhaba sa bo rona se entse menyabuketso e matla mabapi le ho lwantsha sewa sena. Mosebetsi wa rona o motle, ka bomadimabe, o thunthetswa ke diketso tse bohlaswa tsa batho ba hananang le ho nka boikarabelo ba ho thibela ho nama ha kokwanahloko ena. Batho ba kgannang ba tahilwe le ho itshwara bohlaswa ba beha maphelo a batho ba se nang molato kotsing. 1.6. Ka lebaka la boitshwaro bo kang boo bo bohlaswa, bekeng ena re utlwisitswe bohloko ke lefu la bahlanka ba bararo ba Lefapha la Sepolesa sa Motsemoholo wa Tshwane ba hlokahetseng ho thulaneng ho sehloho ha dikoloi le mokganni ya neng a tahilwe mafelong a beke a fetileng. Kotsi ena e bakileng lefu e lokela ho re bula mahlo kaofela, ka bo mong le ka kopanelo, ho thuisa seo re ka se etsang mabapi le ho qala ho etsa dintho ka boikarabelo le ho bapala karolo ya rona mabapi le ho thibela tshebediso e mpe ya tahi.1.7. Kabinete e kgothaletsa batho bohle ka hara Afrika Borwa ho tswella ho ikobela ditaelo tsa bophelo bo botle le Mohatong wa Bobedi wa Tlhokomediso. Bohle re lokela ho sielana sebaka, ho kenya dimaske ha re le bathong le ho dula re hlapa matsoho kgafetsa ka sesepa le metsi kapa re sebedise sebolaya-dikokwanahloko sa matsoho sa motswako wa alkhohole. 2. Ho Kgutlela Dikolong le Ditsing tse Phahameng tsa Thuto 2.1. Kabinete e ananetse ho bulwa hape ha dikolo tsa poraemari le tsa disekondari tlasa Lefapha la Thuto ya Motheo ka Mantaha ona o fetileng. Baithuti ba Dikereiti tsa 6 le 11 ba kgutletse diphaposing tsa borutelo ka Mantaha ha ba Dikereiti tsa 7 le 12 ba kgutletse kgweding e fetileng ho latela ho kwalwa ha dikolo nakwana bakeng sa ho thibela kgonahalo e neng e ka ba teng ya ho nama ha COVID-19. 2.2. Kabinete e boetse e ananetse phatlalatso ya hore tlasa Mohato wa Bobedi wa ho kginwa ha ditshebeletso le motsamao, diyunivesithi kaofela di tla be di amohela ho kgutla ho tla laolwa ha baithuti bakeng sa dithuto tsa dikhempaseng ho ipapisitswe le dipehelo tse phatlaladitsweng Koranteng ya Mmuso (Vol 660, No 43414 ka la 8 Phuptjane 2020). Ho ya ka dipehelo tse tekilweng, tlasa Mohato wa Bobedi wa ho kginwa ha ditshebeletso le motsamao, ho tla dumellwa bonyane 66% ya baithuti ho kgutlela diyunivesithing. 2.3. E boetse e ananetse ho kgutlela ka mekgahlelo ha baithuti ba dikoletjhe tsa Setekginiki le Thuto ya Makala a Mesebetsi, ho bulwa hape ha ditsi tsa Badudi tsa Thuto le Thupello le ho kgutlela ha basebeletsi dibakeng tsa tshebetso. Sena se tla etswa ho ya ka meralo ya bolaodi ba COVID-19 ka botlalo ho phatlalla le lekala le amehang, le ho netefatsa polokeho e tswellang ya baithuti le basebeletsi, ha le ntse le dumella ho kena ho eketsehileng ha ho ruta le ho ithuta ha baithuti ba bangata.3. Ho Ema Kgahlanong le Bobodu3.1. Kabinete e boeleditse boitlamo ba yona ba ho netefatsa hore dipelaello tsa bobodu bo amanang le ditheko tsa thepa bakeng sa COVID-19 di fuputswa kapele ke makala a qobello ya molao a akgang Yuniti e Ikgethang ya Dipatlisiso. Bohle ba nkgang lefotha ba tla otlwa ha bohloko, mme tjhelete e utsuweng ya Puso ke dikhamphani le dilalome ka ho nyolla ditheko tsa thepa ya boitshireletso e tla kgutliswa. 3.2. Kabinete e boetse e thabisitswe ke kgatelopele e entsweng ke Komiti ya Matona e tlasa bodulasetulo ba Letona la Toka le Ditshebeletso tsa Tlhabollo ya Batshwaruwa Ronald Lamola. Moifo ona wa Matona o ne o lebeletswe ho hokahanya ho bokellwa ha ditheko tsohle tsa thepa ya COVID-19 le ho fumantshwa setjhaba. Lebitsong la ponaletso, websaete ya Lefapha la Matlotlo a Naha (www.treasury.gov.za) e se e phatlaladitse tlhahisoleseding ya boholo ba mafapha le ditheo tse imatahantseng ka botlalo.  3.3. Lefapha la Matlotlo a Naha le tla tswella ka mosebetsi o mong wa ho hlahlobisa tlhahisoleding e amohetsweng bakeng sa ho e tswellisa. Kabinete e thathiselletsa hore makala a qobello ya molao a tla tswella ho ikarabella mosebetsing wa bofuputsi. 3.4. Setsi sa Fusion, e leng se hokahanyang mosebetsi wa makala kaofela a qobello ya molao, se motjheng wa ho fana ka tlaleho ya pele ya dibeke ka ding tse tsheletseng bekeng ya pele ya Loetse 2020 ho Moporesidente Cyril Ramaphosa.3.5. Kabinete e tla neha makala kaofela a qobello ya molao tshehetso e hlokehang. Sena se tla kenyeletsa ho ba fa mehlodi eo ba e hlokang bakeng sa ho sebetsa ka botlalo, ka boikemelo ntle le tshabo, tshekamelo le kgethollo ho thusa ka diphuputso le botjhutjhisi ba dinyewe tse amanang le bobodu ntle le tshenyo ya nako. 3.6. Sekgobo sa bobodu, se ipabolang ka boshodu bo pepeneneng ba mehlodi ya mmuso, ke mofetshe o moholohadi setjhabeng o nang le bokgoni ba ho hohola tshepo ya setjhaba maitekong a mmuso a ho ntlafatsa maphelo a batho. Kabinete e tshwela ka mathe ka matla diketso kaofela tsa bobodu mme e na le tshepo ya hore disenyi kaofela di tla qetella di qositswe, ntle le tshabo kapa tshekamelo.3.7. Kabinete e ipiletsa ho maAfrika Borwa kaofela ho tlaleha bobodu Mohaleng wa Naha o Kgahlanong le Bobodu ho 0800 701 701.B. Diqeto tsa Kabinete1. Mananeo a Thupello Bakeng sa Ditho tsa Phethahatso le Batsamaisi ba ka Sehloohong ka Hara Tshebeletso ya Mmuso1.1. Kabinete e tjhaelletse monwana mananeo a mabedi a thupello a tla fana ka matla boitlamong ba ho aha bokgoni ba puso. La pele ke thupello ya Sekolo sa Sehla sa Selemo sa Taolo ya Moruo, bakeng sa ditho tsa Phethahatso ho tswa makaleng ohle a mmuso. Le reretswe ho pharalatsa ditjhebo tsa ho ithuta ka ho manolla le ho shebisisa maemo a diqholotso tsa mmuso. Le tla tsamaiswa ke Sekolo sa thupello sa Naha sa Mmuso (NSG), ka semphato le Sekolo sa Dithuto tsa Tsamaiso ya Puso sa Wits le Sekolo sa Dithuto tsa Boetapele sa OR Tambo.1.2. Lenaneo la bobedi le reretswe dihlooho tsa mafapha. Le na le dikarolo tse tharo, e leng Lenaneo la Boitokisetso la Ditho tsa Phethahatso, Lenaneo la Thuto ya Ditho tsa Phethahatso le lenaneo le letjha le tla bitswa Etella. Mananeo ana a tla tsamaiswa ke NSG, ka semphato le University College London. 2. Ho Tjhetjhiswa ha ho Tshwarwa ha Seboka sa Mokgatlo wa Mawatle wa Matjhaba (IMO) sa Selemo sa 20202.1. Ka lebaka la sewa sa COVID-19, Kabinete e tjhaelletse monwana ho tjhetjhiswa ha ho tshwarwa ha seboka sa IMO le ketsahalo e bapileng mmoho le sona ya Letsatsi la Lefatshe la Mawatle, ho tloha ho Mphalane 2020 ho ba ka Mphalane 2021. Kabinete e ne e tjhaelletse monwana ho tshwarwa ha ketsahalo ena ka Pudungwana 2015. C. Dibili1. Sehlomathiso sa Bili ya Diakgente tsa Dihlahiswa tsa Temo ya Selemo sa 20181.1. Kabinete e tjhaelletse monwana ho tekwa ha Sehlomathiso sa Bili ya Diakgente tsa Dihlahiswa tsa Temo ya selemo sa 2018 Palamenteng. Dihlomathiso di reretswe ho sireletsa ditokelo tsa bahlahisi ho dintlha tse sa laolweng tsa diakgente tsa dihlahiswa tse foreshe. Hang ha se se se fetisitswe ho ba molao, diakgente hara tse ding di tla qobelleha ho nka inshorense ya tshireletso le ho ba le diakhaonte tsa teraste. 1.2. Dihlomathiso tse sisintsweng ka hara Bili di ile tsa thaothwa ka botlalo le bankakarolo ba amehang. Diphethoho di tla boela di ntlafatse menyetla ya phihlello ya mmaraka bakeng sa bahlahisi ba banyane hammoho le diakgente tsa mmaraka, bahwebi le barekisi ba neng ba tinngwe menyetla. 2. Bili ya Sehlomathiso sa Molao wa Mangolo a Thuo ya Bodulo3. Kabinete e tjhaelletse monwana ho tekwa ha Bili ya Sehlomathiso sa Molao wa Thuo ya Bodulo Palamenteng. Bili ena e fetola Molao wa Mangolo a Thuo ya Bodulo, wa selemo sa 1986 (Molao wa bo-95 wa selemo sa 1986), o dumellang ho thehwa ha dikema tsa thuo ya bodulo. Dihlomathiso tse sisintsweng di tla fana ka tlhakisetso le ho sireletsa bahiri ba madulong a ka tlasa meaho ya ditlhophiso tsa kgiro. 4. Bili ya Sehlomathiso sa Molao wa Dikgetho wa Selemo sa 20204.1. Kabinete e tjhaelletse monwana ho tekwa ha Bili ya Sehlomathiso sa Molao wa Dikgetho wa selemo sa 2020 Palamenteng. Bili ena e fetola dikotwana tse tharo tsa theromolao, e leng Molao wa Khomishene ya Dikgetho, wa selemo sa 1996 (Molao wa bo-51 wa selemo sa 1996); Molao wa Dikgetho, wa selemo sa 1998 (Molao wa bo-73 wa selemo sa 1998) le Molao wa Mebuso ya Lehae wa Dikgetho tsa Bomasepala, wa selemo sa 2000 (Molao wa bo-27 wa selemo sa 2000).4.2. Diphethoho tse sisintsweng di tla matlafatsa mekgwa e teng ya molaotheo. Dihlomathiso hara tse ding di tla hlahisa dintjhafatso mesebetsing ya dikgetho ho ipapisitswe le ditlwaelo tse hlwahlwa ka ho fetisisa bakeng sa ho ntlafatsa tshebetso ya Khomishene e Ikemetseng ya Dikgetho mabapi le ho laola dikgetho. D. DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Katoloso ya konteraka ya Ntate Hubert Mathanzima Mweli jwaloka Motsamaisi-Kakaretso ho Lefapha la Thuto ya Motheo bakeng sa dilemo tse hlano. 2. Boto ya Kantoro ya Poso ya Afrika Borwa:a. Ntate Emmanuel Lekgau;b. Mme Nolitha Pieters;c. Ntate Sandile Phillip; d. Ntate Sipho Majombozi; lee. Mme Yvette Lillian Mavivi Myakayaka-Manzini.3. Batsamaisi bao e seng ba phethahatso ba Postbank SOC Limited:a. Ntate Gcobani Mancotywa;b. Ntate Darwin Zinzile Nkonki;c. Ntate Thabile Wonci; led. Moatefokate Leigh Hefer-Hendrikse.Dipotso: Mme Phumla Williams   Sebueledi sa Kabinete Mohala: 083 501 0139"
"Pehelo ya Kopano ya Kabinete e neng e Tshwerwe ka Tshebediso ya Marangrang a Ponaletso ka Laboraro, ",9 Sep 2020,https://www.gov.za/speeches/statement-virtual-cabinet-meeting-9-september-2020-10-sep-2020-0000,https://www.gov.za/st/speeches/statement-virtual-cabinet-meeting-9-september-2020-9-sep-2020-0000,"A. Dintlha ka Maemo a Renang Hajwale1. Tsa Moraorao ka Lefu la Kokwanahloko ya Corona (COVID-19) 1.1. Kabinete e amohela taba ya phokotseho ya manane a ditshwaetso tse ntjha tse netefaditsweng tsa COVID-19 dibekeng tse mmalwa tse fetileng, esita le sekgahla se phahameng sa ba fodileng se eketsehileng ho ya ho 87%. Lenane la batho ba hlokang ho amohelwa dipetlele tsa habo rona esita le tlhokeho e hodimo ya ho etswa ha diteko tsa COVID-19, le tsona di fokotsehile.1.2. Kabinete e leboha Maafrika Borwa ohle ka seabo sa wona sa ho tsitlallela dithibelong tsa ho batalatsa sekgahla sa ditshwaetso. Re thoholetsa boikitlaetso ba diporofeshenale tsohle tsa bophelo bo botle tseo e neng e le tsona tse hulang teu tshireletsong e kgahlanong le kokwanahloko ena.1.3. Ha re ahelleng hodima morolo wa ditaba tsena tse kgothatsang re be re tswele pele ho sebetsa mmoho e le hore re dule re etsa dintho tse ntle, tse kang ho itlwaetsa ho qaqolohana, ho kenya sekwahelanko le molomo ha re le moo ho phetheselang batho, ho hatlela matsoho ka sesepa le metsi kapa ho sebedisa senyanyatsi sa matsoho se nang le alkhohole.1.4. Kabinete e kgothaletsa batho bohle ba Afrika Borwa hore ba monyolle COVID Alert SA Application ya mahala ho Apple App Store kapa ho Google Play. Lefapha la Bophelo bo Botle le leleketse app ena e le sesebediswa se seng sa ho lemosa Maafrika Borwa haeba a ile a pepeseha ho COVID-19 ka ho teana le motho e mong ya nang le yona. App ena e matlafatsa ntwa ya setjhaba sa habo rona kgahlanong le ho ata ha kokwanahloko ena.1.5. Kabinete e ile ya boela ya ananela katoloso ya maemo a koduwa ya naha hore a ilo fela ka la 15 Mphalane 2020, ho ya ka karolo ya 27(5)(c) ya Molao wa Taolo ya Dikoduwa wa 2002 (Molao wa 57 wa 2002). Sena se etsetswa hore ho tswelwe pele ka ho kenya tshebetsong melawana e ntseng e sebetsa ya ho laola ho ata ha ditshwaetso tsa COVID-19.2. Ditlhekefetso tse Amanang le Bong (GBV)2.1. Sewa sa GBV se tswelapele ho tshwenya setjhaba sa habo rona ka ho teteka ho se nang kelello esita le ho bolawa ha basadi. Mahlatsipa a moraorao a ditlolo tsena tsa molao a akga sebapadi sa ditshwantshiso Thandeka Mdeliswa (34) ya ileng a thunngwa a le habo Evander, Mpumalanga, esita le mosadi ya dilemo di 28 ya ileng a bolawa ke monna wa hae ha a ne a ilo tlaleha ka tlhekefetso ya malapeng Seteisheneng sa Sepolesa sa Madeira se Mthatha, Kapa Botjhabela. Kabinete e etsa kgoeletso ya hore ho sebetswe ka toka ditlolong tsena tsa molao esita le tse ding tse tlalehilweng.2.2. Kabinete e sa tswa ananela melao e meraro e le ho matlafatsa twantsho ya GBV. Yona ke Sehlomathiso sa Bili ya Ditlhekefetso tsa Malapeng; Sehlomathiso sa Bili ya 2020 ya Ditlolo tsa Molao le Dintho tse Amanang le Tsona; le Sehlomathiso sa Bili ya 2020 ya Molao wa Ditlolo tsa Molao (Ditlolo tsa Molao tsa Motabo le Dintho tse Amanang le Tsona). Melao ena e kenya letsoho ho netefatseng hore ho ba teng tshireletso e kgabane ya mahlatsipa a ditlhekefetso tsa malapeng le a GBV.3. Papatso ya Clicks3.1. Kabinete e elelletswe yaba ya ngongoreha haholo ka papatso e sisimosang e phatlaladitsweng websaeteng ya Clicks, e ileng ya thokola merusu setjhabeng sa habo rona naha ka bophara. Kabinete e bona papatso ena e qholotsa leqhoko le leholo ebile e kgetholla ka morabe.3.2. Moriri wa batho ba batsho o fetohile taba eo ho buuwang ka yona ka botebo mapatlelong a dipolotiki, yaba ya eba le mohlodi wa kgethollo e sa lokang nalaneng ya habo rona ya moraorao. Nalane ya setjhaba sa habo rona e silafaditswe ke melao e tshwantshang  botsho  le makgetha a itseng a amanang le bona, a kang letlalo le letsho, moriri o manyetse le o dikgobe, e le sesupo sa maemo a tlase.3.3. Kahoo, re amohela dikgato tsa tokiso tse nkilweng hanghang ke ba ha Clicks. Tsona di akga boikitlaetso ba bona ba ho sebetsa mmoho le mmuso ho bapatsa dihlahiswa tsa kwano lapeng mabenkeleng ohle a bona, esita le ho tshwarana ka matsoho le bafepedi bohle ba bona e le ho kgothalletsa makgabane a molaotheo jwaloka ha a fuperwe ke Molaotheo wa Rephaboliki ya Afrika Borwa wa 1996. Ba tla be ba kenye tshebetsong le lenaneo le kenyeletsang bohle la thupelo e mabapi le ho se tshwane ha merabe bakeng sa baokamedi le basebetsi bohle ba bona.3.4. Kabinete e etsa kgoeletso ho diakgente tsa papatso tsa Clicks le tsa mabenkele a mang, hore le tsona di kenye tshebetsong mananeo a boleng a kgothalletsang a bile a sireletsa ditokelo tsa botho di be di etse tlhokomediso ka dimpe tsa semorabe, tsa ho se lekane le tsa kgethollo.3.5. Makala ohle a setjhaba sa habo rona a tlameha ho ananela selekane se dipakeng tsa mafapha a mmuso le Ditheo tse Tsheheditseng Puso, sa ho kenya tshebetsong matsholo a thuto a kgahlanong le semorabe le a kgahlanong le kgethollo.3.6. Ka ho tshwanang, mmuso o hopotsa Maafrika Borwa ohle hore tokelo ya ho bua kgahlanong le tlhokelo efe kapa efe ya toka ntle le tshabo ya kgoboso, e fuperwe ke Molaotheo wa habo rona. Leha ho le jwalo, tokelo ya ho ipelaetsa e amana le boikarabelo bo boholo ba hore ho etswe jwalo ka kgotso, ntle le ho thunthetsa ditokelo tsa ba bang. Mmuso o seolla diketso tsa bosenyi tse entsweng mabenkeleng a Clicks. Diketso tse jwalo tse tshwephohileng molaong di bebola moya wa ditokelo tsa botho o ileng wa bopa naha ena haesale ho tloha mathwasong a demokrasi.3.7. Afrika Borwa e sebeletsa ho hodisa moruo kahoo e ke ke ya kgona ho ithuela thohako ya ho fela ha mesebetsi ka lebaka la ho kwalwa ha dikgwebo. Bosiyo ba botsitso ba molao le tshenyo ya thepa ya poraefete ha di a tshwanela ho dumellwa, kaha e se mokgwa o motle o nang le boikarabelo wa ho rarolla dikgohlano.4. Moruo4.1. Ho sesefala ho hoholo ha Kgolo le Botsitso ba Moruo (GDP) wa habo rona Kotareng ya bobedi hore o tlohe ho 16,4% ka selemo o ye ho 51,2% ka lebaka la COVID-19, ho hlahisa tsietsi ya ho fihlella kgakanyo ya Bajete ya Tlatsetso ya kgolo ya -7.2% katlase ho lefeela ka 2020.4.2. Sena se tiisa nepahalo ya qeto ya mmuso ya ho kena morerong wa tsosoloso ya moruo ka potlako, re sebetsa mmoho le balekane bohle ba habo rona kahisanong hore re bee moruo motjheng o motlenyana wa kgolo.4.3. Morero ona, o tla etellwa pele ke meralo ya motheo, o tla kenyeletsa ho kenngwa tshebetsong ha ditlhabollo tse hlokehang haholo tsa sebopeho sa moruo.5. Lefu la Nathaniel Julius5.1. Kabinete e fetiseditse matshediso a yona ho ba lelapa la Nathaniel Julius, moshanyana ya dilemo di 16 eo ho belaellwang hore o ile a thunngwa a ba a bolawa ke bahlanka ba sepolesa Eldorado Park.5.2. Ho tshwarwa ha bahlanka ba bararo ba sepolesa ke Lekgotla le Ikemetseng le Batlisisang Mapolesa (IPID) ka diqoso tsa ho bolaya le ho sitisa tshebetso e ntle ya toka, ho tiisa mokgwatsamaiso wa bohlokwa wa hore ha ho motho ya kahodimo ho molao.5.3. Kabinete e etsa kgoeletso setjhabeng sa Eldorado Park hore se thuse IPID se be se tswele pele ho sebetsa se ipapisitse le tsamaiso ya toka ditlolong tsa molao, e le ho netefatsa hore toka e a phethahatswa.6. Tlaleho ya Mohlahlobi e Moholo wa Dibuka tsa Ditjhelete (AG) ka Diphumantsho tse Amanang le COVID-196.1. Tlaleho ya moraorao ya AG e ile ya boela ya talola dikananyetsano tse fosahetseng di bile di se molaong mabapi le tjhelete ya kimollo ya COVID-19 e leleketsweng ke mmuso, e le ho nolofatsa matshwenyeho a moruo le ho thibela ho ata ha kokwanahloko ena.6.2. Diphumano tsena di tla fetisetswa Setsing sa Momahanyo ya diakgente tse ngatanyana se filweng mosebetsi wa ho batlisisa boqhekanyetsi le bonyofonyofo bo amanang le COVID-19. Diphumano di akga ditheko tse nyollotsweng ho feta tekanyo, basebetsi ba mmuso ba etsang dikopo tsa tjhelete ya kimollo eo ba sa lokelang ho e fumana, kgonahalo ya boqhekanyetsi le ho se ipapise le melawana ya bolaodi ba phumantsho ya thepa.6.3. Kabinete e thasisetsa tharollo ya yona ya ho tswela pele ka ho ba sala morao bohle ba fumanweng ba sebedisitse ditjhelete tsena, ho sa natsehe hore na ke bomang. Matshwephenene a pepeswang ke setjhaba ka lesedi le phatlalatswang websaeteng ya Lefapha la Matlotlo a Naha (www.treasury.gov.za) a tla salwa morao ke mafapha a tshwanelehileng.B. Diqeto tsa Kabinete1. Bokenadipakeng ba Naha mabapi le Phetoho ya Tlelaemete1.1. Kabinete e ananetse ho thewa ha Khomishene ya Moporesidente ya Ditlhophiso tse Amanang le Phetoho ya Tlelaemete. Sena se tsamaisana le Tumellano ya Moralo wa Seboka sa Mesebetsi e tekennweng nakong ya Seboka sa Mesebetsi sa Moporesidente ka 2018. Khomishene e tla hlophisa phetoho e nang le toka ya naha ya habo rona, hore e ye tlelaemeteng ya tshebediso e tlase ya khabone esita le moruo le kahisano tse matla ka 2050.1.2. Sebopeho sena se tla ba le baemedi ba tswang mmusong, balekane ba kahisanong, Mekgatlo ya Setjhaba esita le ditsebi tse tswang ditheong tsa thuto e phahameng le ditheong tsa diphuputso. Afrika Borwa ke motekeni wa Selekane sa Moralo wa Matjhaba a Kopaneng mabapi le Phetoho ya Tlelaemete (UNFCCC).1.3. Kabinete e ile ya boela ya ananela Lewa la naha la Ntshetsopele ya Mekunkelo e Tlase (LED). Lewa lena la LED le tla ntshetsa pele leano la naha la phetoho le ntshetsopele ya tlelaemete ka mokgwa o nolofaditsweng, o momahaneng o bile o na le lewa le otlolohileng. Le fana ka mekgwa ya ho kgoba matshwafo e tsepamisitseng maikutlo makaleng a mane a bohlokwa a moruo, e leng Eneji; Diindasteri; Temothuo, Meru le Tshebediso ya Mobu; esita le Dilahlwang.2. Lewa la Naha la Taolo ya Dilahlwang (NWMS) la 20202.1. Kabinete e ananetse hore NWMS ya 2020 e nkele NWMS ya 2011 sebaka. Lewa la taolo ya dilahlwang le kenya tshebetsong dipeelo tsa Taolo ya Naha ya Tikoloho: Molao wa Dilahlwang wa 2008 (Molao wa 59 wa 2008). Le tataisa mananeo a tshireletso ya tikoloho. Le tsamaisa kgolo ya moruo o kenyeletsang bohle, wa nako e telele ebile e le o sa senyeng tikoloho, ka ditshiya tse tharo tseo ho tsepamisitsweng maikutlo ho tsona, e leng ho notla dilahlwang, ditshebeletso tse kgabane tsa nako e telele, le tlhokomediso ya dilahlwang le boikamahanyo.3. Dikholeje tsa Temothuo3.1. Kabinete e ananetse hore ho thewa ha dikholeje tsa temothuo e be boikarabelo ba Dikholeje tsa Thuto e Phahameng ho ya ka Molao wa Thuto e Phahameng wa 1997 (Molao wa 101 wa 1997), jwaloka ha o hlomathisitswe.3.2. Dikholeje tsa temothuo tseo hajwale di leng katlasa Lefapha la Temothuo, Tlhabollo ya Mobu le Ntshetsopele ya Mahae, di fana ka mananeo a ipapisitseng le mangolo a thuto e phahameng a kenyeletsang thupelo ya boqhetseke le mananeo a mesebetsi ya matsoho. Ho fallisetswa ha dikholeje tsena Lefapheng la Thuto e Phahameng le Thupelo ho tla di amahanya le Molao o ananetsweng wa Thuto e Phahameng wa 1997, ebile ho tla ntlafatsa taolo le tsamaiso ya tsona.4. Tlaleho ya 2017/18 ka Lenaneo la Diphuputso le Ntshetsopele (R&D) la Ditsiane tsa Lekgetho4.1. Kabinete e ananetse ho kenngwa ha Tlaleho ya 2017/18 ka Lenaneo la R&D la Ditsiane tsa Lekgetho Palamenteng. Diphuputso tsena di e sala morao taba ya ho sebediswa ha ditsiane tsa lekgetho ke dikhamphane e le ho kgothalletsa diphuputso le ntshetsopele kahare ho makala a tsona a fapaneng. Lenaneo lena la ditsiane tsa lekgetho le qadile ho lelekelwa ka Pudungwana ya 2006. Ho ya ka tlaleho ena, ho tloha ka Pudungwana ya 2006 ho isa ho Hlakola ya 2018, lenaneng la dikhamphane tse 1 091 tse entseng kopo ya tshehetso, ke tse 902 tse filweng ditsiane tsena tsa lekgetho. Tlaleho e felletseng e tla fumaneha hang ha e se e teketswe Palamente.5. Moralo wa Pampiri e Tshweu mabapi le Moralo wa Leano la Ditshebeletso ho Dikateng tsa Kutlo le tsa Pono5.1. Kabinete e ananetse ho phatlalatswa ha Moralo wa Pampiri e Tshweu ka Moralo wa Leano la Ditshebeletso ho Dikateng tsa Kutlo le tsa Pono: Tjhebelopele e Ntjha ya Afrika Borwa ya 2020, bakeng sa dipontshano le ditshwaelo tsa setjhaba.5.2. Pampiri e Tshweu ena, hara tse ding, e sisinya hore ho be teng diphetoho tse ntjha tsa maano le melawana esita le dikgothalletso tse reretsweng ho hlophabotjha makala a mehlodi ya ditaba ya kutlo le pono, bakeng sa kgolo ya kamoso esita le ho kgothalletsa botsetedi.6. Ho fetolwa ha Ditsha tsa Letlotlo la Botjhaba6.1. Kabinete e ile ya bolellwa ka kgatelopele e entsweng ke moifo wa dipontshano o etelletsweng pele ke Lefapha la Dipapadi, Bonono le Botjhaba, ka ho fetolwa ha ditsha tsa letlotlo la botjhaba. Sehlopha sena se ne se tshwanela ho hlahloba ditsha tsa hajwale tsa letlotlo la setjhaba, le kamoo Kabinete e arabelang ka teng makgabaneng a bohlokwa a nalane ya Molaotheo wa habo rona.6.2. Moifo ona o etsa dikgothalletso tsa diemahale/difika tse tshwanelang ho talola makgabane a motheo a Afrika Borwa e ntjha ya demokrasi. Se sisinya hore tse ding tsa diemahale tsa nalane ya naha di fallisetswe diphakheng tse tla hlongwa dibakeng tse fapaneng naha ka bophara. Tlhahlobo e phethahetseng ya diemahale, matshwao le difika tsohle e tla etsuwa mme sephetho sa yona se tla tataisa tlhwayo ya diphakhe tsa setjhaba tsa kaho ya botjhaba tse sisintsweng.6.3. Kabinete e ananela mosebetsi ona o tla kenya letsoho kahong ya setjhaba o be o netefatse hore ditsha tsa setjhaba di bontsha makgabane ohle a molaotheo a tsamaiso ya demokrasi ya kamora bokoloniale le kamora kgethollo. Diphakhe tsa setjhaba tsa kaho ya botjhaba di tla fallisa dintho tsohle tse amanang le matshwao a bontshang bokoloniale le kgethollo, molemong wa meloko e tlang.C. Melaetsa1. DithoholetsoKabinete e fetisetsa dithoholetso tsa yona le ditakaletso tsa mahlohonolo ho:1.1. Molaodi-Kakaretso (DG) wa mehleng Boporesidenteng ebile e le Mongodi wa Kabinete, Ngaka Cassius Lubisi, jwaloka ha a etswa Tshebeletsong ya Setjhaba a bea meja fatshe kamora ho sebetsa e le mohlala o motle wa bosebeletsi ba setjhaba Boporesidenteng le mmusong wa provense ya KwaZulu-Natal. Ngaka Lubisi o siya lefa le letle setjhabeng sa Afrika Borwa la tshebeletso e otlolohileng, ya seporofeshenale eo a e entseng ka sebete.1.2. DG wa mehleng wa Lefapha la Bophelo bo Botle, Ngaka Precious Matsoso, ka ho thonngwa ha hae e le karolo ya Moifo o Ikemetseng wa Mokgatlo wa Lefatshe wa Bophelo bo Botle bakeng sa Boitlhophisetso le Karabelo ya Sewa.2. MatshedisoKabinete e rometse matshediso ho:2.1. ba lelapa le metswalle ya seroki se tummeng ebile e le moitseki wa dipolotiki Monghadi Achmat Dangor, ya neng a sebedisa boqhetseke ba hae ba bongodi ho pepesa bosiyo ba toka mmusong wa kgethollo esita le ho buella ba neng ba sa kgone ho ipuella.2.2. ba lelapa, metswalle le basebetsi mmoho ba Mofumahadi Nyameka Goniwe, Motsamaisi wa Dipuisano Masepaleng wa Inxuba Yethemba Kapa Botjhabela ebile e le mohlolohadi wa moitseki wa Ntwa ya Tokoloho, Ntate Matthew Goniwe.2.3. ba lelapa le metswalle ya Ngaka ya Lebotho la Sesole sa Naha sa Afrika Borwa e neng e se e beile meja fatshe, Moleftenete-Kakaretso Vejay Ramlakan, ya ileng a kenya letsoho le tokolohong ya Maafrika Borwa ohle.2.4. ba lelapa le metswalle ya Monghadi Petrus Meyer, ya neng a tumme ka la Oom Piet, wa Kapa Bophirimela, le Leqosa Kgo i Mohlamme Piet Mathebe le Monghadi David Mbulaheni Malada ba Limpopo. Maafrika Borwa ana a qollehileng a nyehetse ka maphelo a wona ntweng ya tokoloho le demokrasi ya Afrika Borwa.2.5. ba lelapa le metswalle ya moitseki ya tummeng wa ditokelo tsa botho Moadvokeiti George Bizos, ya hlokahetseng a le dilemo di 92. E ne e le qhoku ya ntwa ya tokoloho kgahlanong le kgethollo Afrika Borwa. Moadvokeiti Bizos e bile moeletsi wa tsa molao wa Nelson Mandela ka dilemo tse ngata, ebile e ne e le e mong wa boramolao ba neng ba buella baqosuwa Nyeweng ya Rivonia.E ne e le thatohatsi ya ramolao wa ditokelo tsa botho ebile e ne e le setho sa bathehi ba Setsi sa Mehlodi ya Molao, e leng mokgatlo wa ditokelo tsa botho.D. DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1. Moleftenente-Kakaretso Tebello Constance Mosikili e le Motlatsi wa Hlooho ya Naha ya Lekala la Bofuputsi ba Ditlolo tsa Molao tse ka Sehloohong.2. Monghadi Trevor Rammitiwa e le Mohlanka e Moholo wa Phethahatso wa Setheo sa Naha sa Mehlodi ya Ditaba ya Elektroniki sa Afrika Borwa.Dipotso: Mme Phumla Williams   Radiphatlalatso wa KabineteMohala: 083 501 0139Letsatsi: Labone, 10 Loetse 2020E ntshitswe ke: Tsamaiso ya Dikgokahanyo le Lesedi la Mmuso (GCIS)www.gcis.gov.za; www.gov.za "
"Pehelo ya Kopano ya Kabinete e Neng e Tshwerwe ka Tshebediso ya Marangrang a Ponaletso ka Laboraro, mohla la 23 Loetse 2020",24 Sep 2020,https://www.gov.za/speeches/statement-virtual-cabinet-meeting-23-september-2020-24-sep-2020-0000,https://www.gov.za/st/speeches/statement-virtual-cabinet-meeting-23-september-2020-24-sep-2020-0000,"A.    Dintlha ka Maemo a Renang Hajwale1.    Tsa Moraorao ka Lefu la Kokwanahloko ya Corona (COVID-19) 1.1.    Ha a ne a bua le setjhaba ka Laboraro mohla la 16 Loetse 2020, Moporesidente o ile a tsebisa hore ho tla theohelwa Boemong ba pele ba ho kginwa ha metsamao ya batho le ditshebeletso tseo e seng tsa mantlha naha ka bophara ho tloha ka Mantaha, mohla la 21 Loetse 2020. Kgato ena e buletse diketsahalo tsa moruo tse ngata le ho feta naheng ena, tse tla thusa haholo ka ho aha moruo botjha, ka ho tsosolosa kgolo esita le ka ho thea mesebetsi ena e hlokehang ka ho fetisisa. 1.2.    Ditsebiso tse ileng tsa etswa ke Moporesidente di ile tsa amohelwa ka diatla tse pedi ke makala ohle a setjhaba sa Afrika Borwa, ho akga le a bosebetsi, a dikgwebo, a mekgatlo ya setjhaba le mekga ya dipolotiki.1.3.    Melawana ya boemo ba koduwa ya naha e tsheheditseng ditsebiso tsa Moporesidente, e ile ya phatlalatswa ka Labohlano, mohla la 18 Loetse 2020. Melawana e metjha e nyehlisitse dithibelo tse ding tse neng di kentswe tshebetsong ho tloha ka Tlhakubele 2020, e le ho thibela ho ata ha kokwanahloko. Hara melawana e meng, ho akga ya lenane le amohelehileng la batho diphuthehong tsa setjhaba, diketsahalong tse ding le mapatong, esita le ho bulwa ha madiboho bakeng sa ho eta kahare ho Afrika le matjhabeng, ho tloha mohla la 1 Mphalane. 1.4.    Kabinete e kgothalleditse hore ho be le metshetshetho e meng hape hammoho le baetapele ba setso, e le ho rarolla diqaka tse amanang le meetlo ya lebollo, e leng ntho e ntseng e thibetswe Boemong bona ba pele. Lesedi le tomanyana ka melawana e phatlaladitsweng le fumaneha websaeteng ya mmuso (www.gov.za).1.5.    Kabinete e kopa setjhaba sohle sa Afrika Borwa hore se nne se tswelepele ka ho ikobela ditsamaiso tsa bophelo bo botle tsa COVID-19 tse kang ho qaqolohana, ho kenya sekwahelanko le molomo moo ho phetheselang batho le ho hatlela matsoho kgafetsa ka sesepa le metsi kapa ka ho sebedisa senyanyatsi sa matsoho se nang le alkhohole. 1.6.    Kabinete e boetse e kgothalletsa setjhaba ho monyolla app ya COVID Alert mobile ho Apple App Store kapa ho Google Play Store. App ena, eo dikhamphane tsa marangrang di entseng hore e se ke ya lefellwa letho, e ka monyollwa ntle le ditjeo dife kapa dife tsa deitha   yona e tla ntlafatsa bofofonedi ba bao ho ileng ha atamelanwa le bona ka ho hlokomedisa basebedisi ba yona haeba ba ile ba atamelana le basebedisi ba bang bao diteko di ba fumaneng ba e na le COVID-19 matsatsing a 14 a fetileng. App ena ha e bokelle lesedi le hlokolosi la motho ofe kapa ofe ebile ha e fofonele sebaka seo motho a leng ho sona.2.    Ditlhekefetso tse Amanang le Bong le Diphenetho tsa Basadi (GBVF)2.1.    Kabinete e dula e ikitlaelleditse ho lwantsha sewa sa GBVF ka ho matlafatsa ditheo tsa setlamo sa tshireletso; meralo ya ketso ya melao; ho fana ka tshehetso ya tlhabollo ya maikutlo setjhabeng esita le ka mananeo a tshehetso kahara setjhaba.2.2.    Ho ya ka deitha e fumanweng ka thuso ya Tshebeletso ya Sepolesa sa Afrika Borwa (SAPS), ka maswabi a maholo mmuso o hlwaile dibaka tse 30 naha ka bophara tseo ho tsona GBVF e jeleng setsi ka ho fetisisa. Kabinete e netefaleditse dibaka tse amehileng hore haeba ho sebedisanwa hantle le sepolesa, dikgato tsa bokenadipakeng di tla matlafatswa e le ho netefatsa hore basadi le bana ba a sireletseha. 2.3.    Kabinete e amohetse yaba ya ananela nyehelo ya R50 milione e tswang United Kingdom, e tla atolla matsapa a tswelang pele a Letlole la Tshehetsano a ho lwantsha thefuleho ya moruo e bakilweng ke sewa sa COVID-19. Ditjhelete tsena di tla tsepama diprojekeng tse tshehetsang di bile di ntlafatsa maphelo a basadi.2.4.    Kabinete e ile ya boela ya hlahisa ngongoreho ya yona ka ditlaleho tse sisimosang tsa diketsahalo tsa thekisetsano ya batho tse amang basadi le bana naheng ena. Mapolesa a sala morao a bile a batlisisa dinyewe tsohle tse tlalehilweng tse amanang le thekisetsano ya batho le ya dithethefatsi.2.5.    Kabinete e ipiletsa setjhabeng hore se tlalehe ditlolo tsena tsa molao tse soto hanghang sepoleseng ho e na le ho sebedisa mapatlelo a dikgokahano tsa setjhaba, e leng ntho e thatafaletsang diakgente tsa qobello ya molao ho arabela ka potlako le ka tshwanelo. Setjhaba se boela se hlokomediswa hore se se ke sa hasa ditaba mafosisa, tse ka nnang tsa baka letswalo le sa hlokeheng, tsa phahamisa maikutlo di be di hlohlelletse merusu setjhabeng sa habo rona. 2.6.    Mang kapa mang ya nang le lesedi o tshwanela ho letsetsa SAPS nomorong ya Thibelo ya Ditlolo tsa Molao ya 08600 10111 kapa a sebedise MySAPS Application, e ka monyollwang ho iPhone kapa smartphone efe kapa efe. 3.    Tshenyo le Boshodu ba Meralo ya Motheo ya Setjhaba3.1.    Kabinete e amohela ho tshwarwa ha moraorao ha babelaellwa ba amehang ho utsuweng ha mehala ya motlakase ya koporo le mehala e phallisang diterene Johannesburg le Motse Kapa. Sepolesa se boetse se nkile dikgato ka potlako ho tshwarweng ha batho ba amehang ho senngweng ha mmila o moholo wa Msinga, KwaZulu-Natal.  3.2.    Kabinete e thoholetsa katleho ena e entsweng ke sepolesa ho utsuweng le ho senngweng ha meralo ya motheo ya ho phallisa diterene; e leng tlolo ya molao eo ka dinako tse ding e ileng ya baka ho shwa ha batho ba se nang molato ka lebaka la ho tjhaisana ha diterene.3.3.    Meralo ya motheo ya setjhaba e dula e le yona seikokotlelo se ntshetsang moruo wa habo rona pele. E dula e le ntho ya bohlokwa tjantjellong ya rona ya ho hodisa moruo le ho hlahisa mesebetsi ena e hlokehang ka ho fetisisa. Kabinete e etsa kgoeletso ho Maafrika Borwa ohle hore a tlalehe diketsahalo tsena tsa ditlolo tsa molao sepoleseng. 4.    Ditshebeletso tsa Inthaneteng tsa Lekgotla la Tshireletso ya Setjhaba la Afrika Borwa (SASSA)4.1.    Kabinete e amohela kgakolo ya lepatlelo la ho etsuwa ha dikopo tsa dithuso tsa ditjhelete inthaneteng e entsweng ke SASSA, le thusang hore dikopo di kenngwe ho https://services.sassa.gov.za. Lepatlelo lena, leo madiboho a lona a tla qala ho bulelwa dithuso tsa ditjhelete tsa Tshehetso ya Bana, ya Metsofe le ya Bohlokomedi ba Bana   le tla bolokela ba folang molemo ditjeo tseo ba neng ba tla senyehelwa ke tsona tsa dipalangwang hammoho le ho senyehelwa ke nako ka ho ema meleng.4.2.    Kabinete e kgothalletsa bakopi ba batjha hore ba sebedise lepatlelo lena la boithusi kaha le thusa ho fedisa kotsi e neng e ka etsahala ya ho tshwaetswa ke COVID-19 dibakeng tseo ho subuhlellaneng batho ho tsona. 5.    Phutheho Kakaretso ya Matjhaba a Kopaneng (UNGA)5.1.    Moporesidente Ramaphosa o bile le seabo Ngangisanong ya UNGA e neng e tshwerwe ka marangrang a ponaletso ka Labobedi, mohla la 22 Loetse 2020 katlasa mookotaba o reng:  Bokamoso Boo Re Bo Labalabelang, UN eo Re e Hlokang: Tiisobotjha ya Boikitlaetso ba rona ba Kopanelo Kgwebisanong e se nang Leeme Dipakeng tsa Dinaha tse Fapaneng .5.2.    Kabinete e tshehetsa taba ya hore letsatsi lena la sehopotso le sebediswe e le monyetla wa ho fihlella ditlhabollo tse hlokehang haholo tsa Lekgotla la Tshireletso la Matjhaba a Kopaneng (UNSC) e le ho shebisisa dinnete tsa sejwalejwale lefatsheng.5.3.    Afrika Borwa e tla dula setulong sa UNSC lekgetlo la bobedi ka Tshitwe 2020, jwaloka ha e phethela sehla sa boraro e le setho se kgethilweng sa UNSC.6.    Kopano ya Matona a G20 ya Kgwebisano le Botsetedi6.1.    Kabinete e amohela diphetho tsa Kopano ya Matona a G20 ya Kgwebisano le Botsetedi e neng e tshwerwe ke Saudi Arabia ka marangrang a ponaletso ka Labobedi, mohla la 22 Loetse 2020. Kopano ena e ile ya kgobokanya Matona a tswang meruong e moholo, e akgang wa Amerika, China, Japan, India, Brazil le Germany. Ya neng a emetse Afrika Borwa e ne e le Letona la Kgwebisano, Diindasteri le Ditlhodisano, Ebrahim Patel. 6.2.    Pehelong ya yona, kopano ena e talotse ka bohlokwa ba dikarolo tse fapaneng tsa moruo, e leng se theang tshehetso ya ho aha bokgoni ba tlhahiso ya kwano lapeng makaleng a bohlokwa, ho akga le a ho etsa meriana le a dijo. 6.3.    Kopano e ile ya boela ya tshehetsa dikgato tsa ho phahamisa matlafatso ya basadi moruong le ya dikgwebo tse nyenyane le tse mahareng, yaba ya lemoha le ka dikotsi tsa dikgwebisano tse seng molaong. 7.    Kopano ya Lekgotla la Matona a Kopanyo ya Makgetho a Madibohong a Afrika e ka Borwa (SACU)7.1.    Kabinete e amohetse diphetho tsa Kopano ya Lekgotla la Matona a SACU e neng e tshwerwe ka Mantaha, mohla la 21 Loetse 2020. Matona a tsa Ditjhelete le Kgwebisano a Namibia, Botswana, Eswatini, Lesotho le Afrika Borwa a ne a le kopanong eo, mme modulasetulo e ne e le Letona la tsa Ditjhelete Tito Mboweni, athe Afrika Borwa yona e ne e emetswe ke Letona Patel.7.2.    Lekgotla le ile la se nkela hloohong seabo sa SACU moelelong wa Selekane se setjha sa Kgwebisano e Lokolohileng Khontinenteng ya Afrika. E ile ya qeta ka hore mosebetsi wa kamoso wa lekgotla lena o tla tsepamisa maikutlo kahong le ntshetsopeleng ya dinaha tsa SACU, hore e be dikgubu tse matlanyana tsa tlhahiso le tshibollo tse ka fanang ka dithepa le ditshebeletso khontinenteng ka bophara. B.    Diqeto tsa Kabinete1.    Tlaleho ya Khomishene ya Moporesidente ka Phetoho e Kgolo ya Indasteri ya Bone (PC4IR)1.1.    Kabinete e ananetse hore ho phatlalatswe tlaleho ya PC4IR Koranteng ya Mmuso. Tlaleho ena e etsa ditshisinyo tsa ho tsosolosa ditabatabelo tsa kaho ya diindasteri tsa naha, le ho ntlafatsa bohlodisani ba rona lefatsheng lohle esita le khontinenteng e le ho ntlafatsa kgolo e kenyeletsang bohle. 1.2.    Dikarolo tsa bohlokwa tse susumetsang Lewa la PC4IR di akga bohlodisani ba moruo, ho arabela diqholotsong tsa phano ya ditshebeletso, ho tsetela bokgoning ba batho le ho arabeleng ho COVID-19.1.3.    Sena se tshehetsa Puo ya Boemo ba Naha ya 2018, e ileng ya bontsha hore Khomishene ya Phetoho e Kgolo ya Diindasteri tsa Dijithale e tla arabela dintlafalong tsa theknoloji e akofileng e be e netefatse le hore setjhaba se tswela pele. 2.    Letsholo la Kgwedi ya Dipalangwang la 20202.1.    Kabinete e ananetse lenaneo la letsholo la Kgwedi ya Dipalangwang la Mphalane 2020 katlasa mookotaba o reng:  Re Bopa Bokamoso ba Dipalangwang re le Mmoho . Kabinete e ne e ananele ka 2005 hore Mphalane e nyehellwe ho etsa tlhokomediso ka e mong wa bathusi ba bohlokwa moruong, e leng dipalangwang. 2.2.    Mananeo a monongwaha a tla tsepamisa maikutlo dinthong tse tharo, e leng (1) dintshetsopele lekaleng la dipalangwang, ho bulweng botjha ha moruo nakong ena ya COVID-19; (2) polokeho mefuteng yohle ya dipalangwang, le (3) diphetoho, matlafatso le tsamaiso ya semmuso ya indasteri ya ditekesi. 2.3.    Lenaneo la naha la kgwedi kaofela le tla tsepamisa maikutlo makaleng a fapaneng a indasteri ya dipalangwang. Lenaneo lena le tla phethelwa mafelong a Mphalane 2020, ka Lekgotla la Naha la Ditekesi le tla kgobokanya ditshwaelo tsa Makgotla a Diprovense a Ditekesi. C.    Dibili1.    Bili ya Sehlomathiso sa Ditshebeletso tsa Tshokollo ya Batshwaruwa ya 2020 1.1.    Kabinete e ananetse taba ya ho kenngwa ha Bili ya Sehlomathiso sa Ditshebeletso tsa Tshokollo ya Batshwaruwa ya 2020 Palamenteng. Motheo wa dihlomathiso tsena ke ho arabela kahlolong ya Lekgotla la Dinyewe la Molaotheo, e diilweng Kahlolong ya Phaahla ya mohla la 3 Motsheanong 2019. 1.2.    Dihlomathiso tsena di thasisetsa tokelo ya hore nyewe e buuwe ntle le leeme, jwaloka ha tokelo ena e fuperwe ke Karolo ya 35(3)(n) ya Molaotheo wa Rephaboliki ya Afrika Borwa wa 1996 tshebedisong ya Karolo ya 136 (1) ya Molao wa Ditshebeletso tsa Tshokollo ya Batshwaruwa wa 1998, (Molao wa 111 wa 1998). 2.    Bili ya Sehlomathiso sa SAPS ya 20202.1.    Kabinete e ananetse hore Bili ena e phatlalatswe Koranteng ya Mmuso bakeng sa hore setjhaba se tshwaele. Bili ena e hlomathisa Molao wa SAPS wa 1995 (Molao wa 68 wa 1995), hore o ipapise le Molaotheo wa Rephaboliki ya Afrika Borwa wa 1996 o be o netefatse le boteng ba tshebetso ya sepolesa e ntle ka ho fetisisa. 2.2.    Hara tse ding, e fana ka moralo wa molao tsamaisong ya tshebeletso ya sepolesa le ya ho thewa ha diforamo tsa boahisane ba setjhaba. Bili ena e boela e nkela hloohong dikgothalletso tse tswang Khomisheneng ya Dipatlisiso ya Marikana e neng e etelletswe pele ke Moahlodi ya beileng meja fatshe Ian Farlam.D.    Diketsahalo tse Tlang1.    Letsatsi la Letlotlo la Botjhaba1.1.    Letsatsi la Letlotlo la Botjhaba le ketekwa kajeno, mohla la 24 Loetse 2020 katlasa mookotaba wa Kgwedi ya Letlotlo la Botjhaba o reng:  Ho keteka Matlotlo ao e leng Batho ba Afrika Borwa ba ntseng ba Phela . Moporesidente Ramaphosa o tla tekela setjhaba puo thelevisheneng.1.2.    Maafrika Borwa a kgothalletswa hore a sebedise Kgwedi ena ya Letlotlo la Botjhaba ho keteka lefa le botjhaba ba habo rona bo manoni, a be a kenye letsoho diketsahalong tsa kaho le tsa momahano ya setjhaba. Moporesidente Ramaphosa o kgothalleditse Maafrika Borwa hore a ikamahanye le ketsahalo ya lefatshe lohle ka ho kena qothisanong ya lehlokwa ya motjeko wa pina ya Jerusalema. 1.3.    Kabinete e thoholeditse boqhetseke ba Master KG (eo lebitso la hae la tswalo e leng Kgaogelo Moagi) ka ho hlahisa pina ya Jerusalema, e leng pina e tummeng haholo eo ho yona a sebeditseng le sebini ebile e le mongodi wa dipina, Nomcebo Zikode. Kabinete e a ba leboha ka ho talola boqhetseke le bonono ba bokgoni ba mmino wa naha ena, pineng ena e tsokoditseng lefatshe lohle. Bona ke maqosa a rona a semmuso a Bonono le Botjhaba lefatsheng lohle.E.    Melaetsa1.    MatshedisoKabinete e rometse matshediso ho ba leloko le metswalle ya:1.1.    Mokaubere wa lefokisi, Moleftenete Mokolonele Charl Kinnear, ya ileng a bolaelwa haufi le ntlo ya hae Bishop Lavis Motse Kapa. O ile a nyehela dilemo tse mashome a mararo tsa bophelo ba hae mosebetsing wa SAPS moo a neng a batlisisa ka ditlolo tsa molao tse hlophisitsweng naheng ena.1.2.    Sajene Thabile Mapoma, ya ileng a fenethwa ka sehloho Khayelitsha Kapa Bophirimela. 1.3.    Setho sa Lekgotla la Phethahatso la Rakebi ya Afrika Borwa, Monghadi Monde Tabata, ya neng a le dilemo di 60. Monghadi Tabata o ne a e na le tjantjello ka bokamoso ba rakebi bo kenyeletsang merabe yohle bo bile bo na le katleho Afrika Borwa.1.4.    Moruti Emmanuel Motolla wa Kereke ya Sione (ZCC). Kabinete e ile ya boela ya fetisetsa matshediso a yona ho ditho tsa ZCC ya ba ya di lakaletsa hore di matlafale ba tiye nakong ena ya mahlonoko.F.    DithonyoDithonyo tsohle di emetse ho netefatswa ka mangolo a thuto le tumello e amehang ya tlhatlhobisiso.1.    Lekgotla la tsa Ditjhelete tsa Dikgwebo tse Nyenyane (SEFA):a.    Monghadi Mxolisi Dalukhanyo Matshamba e le Mohlanka e Moholo wa Phethahatso;b.    Mme Sedzani Mudau (Molaodi eo e seng wa Phethahatso wa Boto ya SEFA);c.    Mme Ziyanda Buthelezi-Ngcobo (Molaodi eo e seng wa Phethahatso wa Boto ya SEFA); led.    Mme Hilda-Marie Tsoadi (Moemedi wa Koporasi ya Ntshetsopele ya Diindasteri Botong ya SEFA). 2.    Lekgotla la Ntshetsopele ya Dikgwebo tse Nyenyane (SEDA):a.    Ngaka Joy Ndlovu e le Modulasetulo wa Boto ya SEDA; leb.    Ngaka Stella Bvuma (Molaodi eo e seng wa Phethahatso wa Boto ya SEDA). 3.    Katoloso ya konteraka e tsepameng ya kgiro ya Monghadi Ian van Niekerk e le Mohlanka e Moholo wa tsa Ditjhelete (CFO) wa Broadband Infraco.4.    Monghadi Molatlhegi Khunou Kgauwe e le CFO ya Lekgotla la Mmuso la Theknoloji ya Lesedi. 5.    Mme Marelize Potgieter e le Motlatsi wa Molaodi-Kakaretso (DDG): Ditshebeletso tsa Tsamaiso ya Lekgotla la Dinyewe Kantorong ya Moahlodi e Moholo.6.    Monghadi Brightboy Nhlakanipho Nkontwana e le DDG: Ditherisano, Dikamano tsa Bosebetsi le Meputso Lefapheng la Tshebeletso le Tsamaiso ya Setjhaba. Dipotso: Mme Phumla Williams   Radiphatlalatso wa Kabinete Mohala: 083 501 0139"
"Pehelo ka Kopano ya Kabinete ka Kgokahano ya Vidiyo ya Laboraro, la 21 Mphalane 2020",22 Oct 2020,https://www.gov.za/speeches/statement-virtual-cabinet-meeting-wednesday-21-october-2020-22-oct-2020-0000,https://www.gov.za/st/speeches/statement-virtual-cabinet-meeting-wednesday-21-october-2020-22-oct-2020-0000,"Maemo a Renang Hajwale1. Moruo1.1. Moralo wa Kahobotjha le Tlhasimollo ya Moruo oo Moporesidente Cyril Ramaphosa a o teketseng Ditho tsa Tulo e Kopanetsweng ya Palamente ka kgokahano ya vidiyo ka Labone, la 15 Mphalane 2020, o batla hore makala ohle a mene dimou le ho kopanya matsoho ho tsitsisa moruo wa rona.1.2. Moralo ona o ahella hodima maikemisetso a tshwanang a thehilweng ke balekane ba kahisano   mmuso, mekgatlo ya basebetsi, dikgwebo le mekgatlo ya badudi   ka ditherisano tse matla le tse keneletseng dikgweding tse mmalwa tse fetileng.1.3. Ho na le dintlha tse nne tse ka sehlohlolong tseo e leng motheo wa moralo ona wa tlhasimollo ya moruo, ya pele ke phano e matla ya infrastraktjha. Ntlha ya bobedi e ka sehlohlolong ke ho atolosa bokgoni ba ho fehlwa ha eneji moo mmuso o tla akofisa ho kenngwa tshebetsong ha Moralo o Kopanetsweng wa Mehlodi. Ntlha ya boraro ya bohlokwa ke tsosoloso ya kgiro bakeng sa ho hlahisa mesebetsi le ho tshehetsa boiphediso. Ntlha ya bone e tsepamisa maikutlo hodima kgolo ya diindasteri moo mmuso o tla tshehetsa kgolo tlhahisong ya lehae le ho etsa hore diyantle tsa Afrika Borwa di kene ka matla phehisanong.1.4. Dintlha tsena tse ka sehlohlolong tse hlwauweng di tla nyehela mabapi le ho aha tshepo le ho beha Afrika Borwa motjheng o motjha bakeng sa matsete le kgolo ya moruo ho thefulo e bakuweng ke Lefu la sewa sa Kokwanahloko ya Corona (COVID-19).1.5. Ho netefatsa bodisa ba kamehla ba ho kenngwa tshebetsong ha moralo ona, Kabinete e tjhaelletse monwana ho thehwa ha Lekgotla la Naha la Tlhasimollo ya Moruo. Lekgotla lena le tla sebetsa tlasa bodulasetulo ba Moporesidente mme le kenyeletsa Motlatsi wa Moporesidente, Letona kantorong ya Moporesidente le Matona a Moifo wa tsa Moruo. Lekgotla le tla kopana kgwedi ka nngwe bakeng sa ho beha leihlo ho kenngwa tshebetsong ha moralo wa kahobotjha le tlhasimollo ya moruo mme hape le rerisane le balekane ba kahisano e leng Lekgotla la Naha la Ntshetsopele ya Moruo le Basebetsi.2. Maemo a Naha a Koduwa2.1. Katoloso ya Maemo a Naha a Koduwa ho isa ka la 15 Pudungwana 2020, ho ya ka Molao wa Taolo ya Dikoduwa, wa selemo sa 2002 (Molao wa bo-57 wa selemo sa 2002), e tla thusa mmuso ho tswella ho fokotsa ho ata ha kokwanahloko.2.2. Leha Afrika Borwa e bile le phokotseho e kgolo ya ditshwaetso le ho ata ha COVID-19 dikgweding tse fetileng, kokwanahloko yona e ntse e le teng.2.3. Ha naha e ntse e itlwaetsa  tlwaelo e ntjha  ya ho phela mmoho le COVID-19 le ho ropoha botjha ho ka bang teng, Kabinete e sa boela hape e kgothaletsa maAfrika Borwa kaofela ho tswella ho ikobela melawana ya bophelo bo botle ya ho rwala dimaske, ho sielana sebaka le ho dula a hlapa matsoho ka metsi le sesepa kapa ho sebedisa sebolaya-dikokwanahloko sa motswako wa alkhohole. Ena ke yona feela mekgwa ya thibelo e teng bakeng sa ho itshireletsa le ba malapa mmoho le baratuwa kgahlanong le ho tshwaetswa ke COVID-19.2.4. Kabinete e lakaletsa bohle ba tshwaeditsweng ke kokwanahloko ena ho kenyeletswa le Letona la Bophelo bo Botle, Ngaka Zweli Mkhize le molekane wa hae, Ngaka May Mkhize, ho fola kapele.2.5. Kabinete e boetse e leboha basebeletsi ba kalafo ba moleng o ka pele ka boitelo le boikgathatso ba bona bo lebisitseng ho sekgahla sa naha sa ho hlaphohelwa ho COVID-19 se eketsehileng ka ho fetang 90% le ho boloka sekgahla sa ho hlokahala ho 2.6%3. Tsepamiso ya Maikutlo Hodima Dibaka tsa Mapolasi3.1. Kabinete e tshehetsa ka botlalo mosebetsi wa Sepolesa sa Afrika Borwa mabapi le ho tshwara ba etsang diketso tse sisimosang tsa botlokotsebe ka hara naha ya bo rona tse kenyeletsang ho bolaya le ho fenetha borapolasi le basebeletsi ba mapolasing ho phatlalla le naha. Badudi ba mapolasing ke karolo ya bohlokwa ya moruo wa rona, mme botlokotsebe mapolasing ha bo tshosetse feela polokeho ya borapolasi le basebeletsi empa hape le kanetso ya dijo ya naha.3.2. Mmuso o akofisa ho kenngwa tshebetsong ha Lewa la Polokeho ya Mapolasing le shebuweng botjha bakeng sa ho arabela ho ditlhoko tsa tshireletso tsa badudi ba mapolasing le tshehetso ya ntshetsopele ya moruo wa kahisano.3.3. Kabinete e ipiletsa ho setjhaba ho thusa Tshebeletso ya Sepolesa sa Afrika Borwa (SAPS) ntweng e kgahlanong le botlokotsebe ka ho kenela diforamo tsa sepolesa tsa badudi le ho tlaleha botlokotsebe seteisheneng se haufi sa sepolesa, ho letsetsa nomoro ya Mahala ya Thibelo ya Botlokotsebe ya 08600 10111, ho romela SMS ya mohlokalebitso ho 32211 kapa ho sebedisa App ya MySAPS   e leng sesebediswa sa mahala sa mohala wa selefounu sa ho tlaleha botlokotsebe se sebetsang ho di-smartphone   ho fana ka menyenyetsi ya botlokotsebe ya mohlokalebitso.3.4. Re lokela ho sebetsa mmoho ho fothola botlokotsebe ka metso metseng ya rona le ho etsa hore naha ya rona e bolokehe bakeng sa bohle.4. Twantsho ya Bobodu4.1. Kabinete e ananela ho tshwarwa ha batho ba belaellwang dinyeweng tse fapafapaneng tsa bobodu, boqhekanyetsi, ho pata mohlodi wa tjhelete le boshodu. Dinyewe tsena di kenyeletsa, hara tse ding, tse amanang le ho utsuwa ha matlole a kimollo ya setjhaba a COVID-19, ditheko tsa boqhekanyetsi tsa thepa ya boitshireletso (di-PPE) bakeng sa COVID-19, tlontlollo e amanang le porojeke ya matlo ya asbestose le ho hloleha ho tlaleha kapa ho tlaleha ho fokolang ho Tshebeletso ya Lekgetho ya Afrika Borwa. Kabinete e ananela le ho tshehetsa ka botlalo maiteko kaofela a ho kgutlisa matlole ho tswa ho bohle ba neng ba kene mesebetsing ena ya boqhekanyetsi.4.2. Tshwaro ya moraorao tjena ke bopaki ba hore ha ho motho ya ka hodimo ho molao le ho bontsha boitlamo ba mmuso ba ho beha molato ba tswellang ho roba molao ka ho falatsa maAfrika Borwa a futsanehileng dithuso tsa mmuso tse hlokwang ka matla.4.3. Kabinete e ipiletsa ho setjhaba ho bapala karolo ya sona ka ho tlaleha ba e etsang diketso tse jwalo ho makala a qobello ya molao kapa ka ho letsetsa Mohala wa Naha wa Thuso Kgahlanong le Bobodu ho 0800 701 701.5. Dikgoka tsa Bong le Dipolao tsa Basadi (GBVF)5.1. Sekgobo sa GBVF le tlhekefetso ya bana, seo Moporesidente Ramaphosa a se tshwetseng ka mathe e le sewa sa bobedi kamora COVID-19, se dula e le lekgwekgwe hodima badudi ba rona mme re lokela ho sebetsa ka matla ho le fedisa. Bili ya Ditokelo e teng ka hara Molaotheo wa Afrika Borwa wa selemo sa 1996 e bolela ka ho otloloha hore ngwana ka mong o na le tokelo ya ho sireletswa kgahlanong le tshwaro e mpe, ho se tsotellwe, tlhekefetso kapa nyenyefatso.5.2. Kabinete e ipiletsa ho maAfrika Borwa ohle ho sebetsa mmoho le makala a qobello ya molao ho netefatsa hore dihlopha tsohle tse tsietsing   ka ho qolleha maqheku, basadi le bana   di a sireletswa kgahlanong le dikgoka le tlhekefetso.5.3. Nyewe ya haufinyana tjena ya banana ba babedi ba dilemo di robedi (mafahla) ba Mpumalanga, bao ho belaellwang hore ba hlekefeditswe ke ntata bona, e ngongorehisa le ho tshwenya haholo. E mong wa banana bana o ile a tlaleha ketsahalo eo ho titjhere ya hae mme re lokela ho thoholetsa karabelo ya sekolo e lebisitseng ho tshwarweng ha mmelaellwa. Jwaloka setjhaba se ikobelang molao le ho rata kgotso, re lokela ho ikopanya mabapi le ho tshwela ka mathe botlokotsebe bo jwalo bo sisimosang ntle le tshabo.6. Tokoloho ya Boraditaba6.1. Sehopotso sa bo-43 sa tokoloho ya boraditaba, se tsejwang e le Black Wednesday ka hara Afrika Borwa, se ne se ketekwa ka Mantaha, wa la 19 Mphalane 2020. Letsatsi lena le re hopotsa bohlokwa ba tokoloho ya ho hlahisa maikutlo ka hara bili ya rona ya ditokelo tsa botho, e kenyeletsang, tokoloho ya boraditaba e le ntlha ya bohlokwa, demokerasing ya rona ya molaotheo.6.2. Letsatsi la Tokoloho ya Boraditaba le tshwaya ho thibelwa ha dikoranta tse ngata le ho tshwarwa ha bahlophisi ba tsona ka ho latelana ka la 19 Mphalane 1977 ke sepolesa sa mmuso wa kgethollo, bakeng sa ho pepesa manyampetla a neng a etswa ke mmuso wa kgatello. Boraditaba ba tswella ho bapala karolo ya bohlokwa mabapi le ho thabisa, ho ruta le ho fa setjhaba lesedi, hammoho le ho manolla dikarolo tsohle tsa maphelo a rona a moruo wa kahisano le a sepolotiki.6.2. Boraditaba ba dula e le balekane ba bohlokwa bakeng sa ho matlafatsa demokerasi ya rona le ho hodisa ditokelo tsa molaotheo tsa baahi ba rona. Tokelo ya bona ya ho phetha mesebetsi ya bona e tsamaelana le boikarabelo ba ho netefatsa hore ba tlaleha ka ho hloka leeme le tshekamelo ka dinako tsohle.6.3. Kabinete e lebisa tlhompho ho baqolotsi bohle ba ditaba ba hlokahetseng dinakong tsena tse boima tsa COVID-19, mme e itlama ho hlompha le ho tsitlallela tokoloho ya ho hlahisa maikutlo, ho kenyeletswa le tokoloho ya boraditaba ka hara naha ya bo rona.7. Ditlhahlobo tsa Mafelo a Selemo7.1. Kabinete e lakaletsa baithuti ba 1 058 699 ba Kereiti 12 mahlohonolo ha ba itokisetsa ditlhahlobo tsa makgaolakgang tse tla qala ka la 5 Pudungwana 2020 le ho fela ka la 15 Tshitwe 2020. Monongwaha Lefapha la Thuto ya Motheo le rekotile palo e hodimo ka ho fetisisa ya baithuti ba Kereiti 12 ba tla ngola ditlhahlobo tsa makgaolakgang.7.2. Ho latela ditshitiso tsa selemo sa dithuto ka lebaka la COVID-19, Kabinete e ipiletsa ho batswadi bohle le bahlokomedi ho tshehetsa bana ba bona nakong ena ya bohlokwa. Sehlopha sa materiki sa selemo sa 2020 se kgothaletswa ho sebedisa mehlodi e teng ya mmuso e akgang letsholo la Woza Matrics 2020 Catch-Up (wozamatrics.co.za le #Wozamatrics) mabapi le ho itokisetsa ditlhahlobo tsa Lengolo le Phahameng la Naha.A. Diqeto tsa Kabinete1. Tshehetso ya Indasteri ya Ferrochrome ya Naheng1.1. Kabinete e tjhaelletse monwana maitshunyako a mangata bakeng sa ho tshehetsa tlhahiso ya ka naheng ya ferrochrome le lekala la lethathamo la boleng la chrome ya yona. Maitshunyako ana a kenyeletsa ho tsebahatswa ho sisintsweng ha lekgetho la diyantle tsa manya a chrome, tshebediso ya dithekenoloji tse baballang eneji ho di-smelter, le ho amohelwa ha dithekenoloji tsa phehlo-mmoho le tsa ho iphehlela.1.2. Lekala la ka naheng la ferrochrome ke mohlahisi e moholo ka ho fetisisa lefatsheng wa ferrochrome le ho ba yena feela mohlahisi wa tshepe e sa beng mafome. Ke mofani e moholohadi wa tshepe e sa beng mafome indastering ya makoloi. Maitshunyako ana a sisintsweng a bokelletswe ke moifo wa tshebetso o kenyeletsang mafapha a Mehlodi ya Diminerale le Eneji, la Kgwebisano, la Diindasteri le Phehisano, la Dikgwebo tsa Mmuso le la Matlotlo a Naha.2. Leano la Naha la Batjha (NYP): 2020-20302.1. Kabinete e tjhaelletse monwana NYP 2020-2030 e shebuweng botjha, e leng leano le kenyeletsang makala a phatlalletseng le ileng la hlahiswa ke boemedi ba mafapha a mmuso, balekane ba setjhaba ka kakaretso, ditheo tsa thuto e phahameng le makala a kgwebo. E nkela sebaka NYP 2015-2020, e tla fellwa ke nako mafelong a Tshitwe 2020.2.2. Leano lena le sisinya dintlha tse hlano tse ka sehlohlolong: (1) thuto ya boleng, maitsebelo le menyetla ya bobedi; (2) phethoho ya moruo, boetapele ba dikgwebo le tlhahiso ya mesebetsi; (3) kgothaletso ya boitekanelo ba mmele le kelello, ho kenyeletswa le COVID-19; (4) momahano ya setjhaba le kaho ya setjhaba, le (5) mawa a hlwahlwa le a arabelang ntshetsopeleng ya batjha.3. Moralo wa Naha wa Tshebetso wa Bana (NPAC): 2019-20243.1. Kabinete e tjhaelletse monwana NPAC ya bo-4, e fanang ka matla ho boitlamo ho Khonvenshene ya Mokgatlo wa Matjhaba a Kopaneng (UN) ya Ditokelo tsa Bana le Tjhata ya Afrika ya Ditokelo le Thekolohelo ya Bana.3.2. Moralo ona wa dilemo tse hlano o teka mawa a ka sehlohlolong le ho kenngwa tshebetsong ha mekgwa e mabapi le ho sireletsa le ho qhaneha ditokelo tsa bana. Moralo ona o matahantswe le Moralo wa Lewa wa Nako e Mahareng o lotomanyang mehato eo mmuso o tla e nka le merero e lokelang ho fihlellwa nakong ya dikgetho. O tla kenngwa tshebetsong ka tshebedisano le mekgatlo ya setjhaba ka kakaretso.3.3. NPAC e tla boela e sebetse jwaloka moralo wa ho fana ka tlaleho ya kgatelopele ya naha ho dikomiti ka bobedi e leng Komiti ya Afrika ya Ditsebi tsa Ditokelo le Thekolohelo ya Bana le Komiti ya UN ya Ditokelo tsa Bana.4. Tekolo ya ho Kenngwa Tshebetsong ha Molao wa Batho ba Hodileng wa Selemo sa 20064.1. Kabinete e tjhaelletse monwana tlaleho ya tekolo e neng e laetswe mabapi le ho kenngwa tshebetsong ha Molao wa Batho ba Hodileng, wa selemo sa 2006 (Molao wa bo-13 wa selemo sa 2006). Dikgothaletso tse sisintsweng tsa ho ntlafatsa tsitlallelo ho ditaelo tsa Molao wa Batho ba Hodileng wa selemo sa 2006 di se di ile tsa arolelanwa le lefapha le amehang.4.2. Tlaleho ena e ka fumaneha websaeteng ya Lefapha la Meralo, Bodisa le Tekolo (www.dpme.gov.za).5. Motsamaisi-Kakaretso (DG) wa Mokgatlo wa Kgwebisano wa Lefatshe (WTO)5.1. Kabinete e tshehetsa boiketo ba Ngaka Ngozi Okonjo-Iweala jwaloka DG ya WTO. Pele o kile a sebetsa jwaloka Letona la Ditjhelete la Nigeria le jwaloka Molaodi Kakaretso wa Banka ya Lefatshe. Boiketo bo ile ba boela ba tshehetswa ke Matona a Afrika a Kgwebisano tlasa bodulasetulo ba Letona Ebrahim Patel.Kabinete e lakaletsa Ngaka Okonjo-Iweala tse molemo mme e lebeletse hore WTO e tla beha ntshetsopele bohareng ba lenaneo la yona le ho nyehela tlhasimolohong ya moruo kamora COVID-19. Haeba a ka atleha mohatong o latelang wa ditsamaiso wa WTO, e tla be e le moAfrika wa pele le mosadi wa pele ho kgethelwa mosebetsi wa DG ya WTO.B. Melaetsa1. Dithoholetso1.1. Kabinete e thoholetsa Letona la Ntshetsopele ya Setjhaba Lindiwe Zulu ka thonyo ya lona jwaloka Modulasetulo wa Balekane ba Setjhaba le Ntshetsopele (PPD), ho tloha ka selemo sa 2021 ho isa ho sa 2023. PPD ke molekane wa dinaha tse 27 tse ntseng di tswela pele tse sebedisanang bakeng sa ho hodisa tshebedisano-mmoho ho tsa setjhaba le ntshetsopele, boitekanelo ba tswalo le tekatekano. Afrika Borwa e nka marapo ho baduladitulo ba pele, Tjhaena le India.2. MatshedisoKabinete e rometse matshediso ho:2.1. lelapa le metswalle ya Ngaka Vuyokazi Mahlati, eo e neng e le Modulasetulo wa Phanele ya Boporesidente ya Tlhabollo ya Mobu le Temo. O ne a boetse a sebetsa lekgetlo la bobedi ho Khomishene ya Naha ya Meralo.2.2. lelapa le metswalle ya Mokhomishenara wa mehleng wa Ditseko tsa Mobu ho la Kapa Bophirima, Mofumahadi Beverley Jansen, eo e neng e le mosupatsela ntweng ya rona kgahlanong le mmuso wa kgethollo le ho bapala karolo ya bohlokwa katlehong ya badudi ya ho tseka mobu ho phatlalla le naha.2.3. lelapa, metswalle le bomphato ba Motlatsi wa Modulasetulo wa Khomishene ya Ditokelo tsa Botho ya Afrika Borwa, Lenqosa Devikarani Priscilla Jana, eo e neng e le leqwetha le ipabotseng le le sebete la ditokelo tsa botho le neng le iteletse mosebetsi wa lona bakeng sa ho lwantsha mmuso wa kgethollo. Mopresidente Ramaphosa o mo nehile Lepato la Provense le Ikgethang la Semmuso: Mokgahlelo wa Bobedi.2.4. lelapa, metswalle le bomphato ba baqolotsi ba boraditaba ba Monghadi Dumisane Lubisi, eo e neng e le mohlophisi wa phethahatso wa koranta ya City Press. O ne a iteletse ho netefatsa hore bohle ba na le lentswe ka hara naha ya bo rona.2.5. lelapa, metswalle le bomphato ba Setho sa Palamente (MP), Mofumahadi Dorah Dunana Dlamini, eo e bileng setho sa Palamente ya botshelela kamora dikgetho tsa selemo sa 2019. E bile setho sa Theromolao sa Provense ya KwaZulu-Natal pakeng tsa selemo sa 2014 le sa 2019 pele a sebetsa ka hara Seboka sa Naha.2.6. lelapa, metswalle le bomphato ba Monghadi Zamuxolo Joseph Peter, eo e bileng setho sa Palamente ya botshelela kamora ho sebetsa maemong a fapafapaneng, ho kenyeletsa le ho ba Ramotse wa Phethahatso wa Masepala wa Lehae wa Makana ho la Kapa Botjhabela.2.7. lelapa, metswalle le bomphato ba MP, Moatefokate Hishaam Mohamed, eo e bileng setho sa Palamente ya botshelela kamora dikgetho tsa selemo sa 2019, kamora lekala la mosebetsi wa nako e telele o ipabotseng e le hlooho ya provense ya Lefapha la Toka le Ntshetsopele ya Molaotheo ho la Kapa Bophirima.2.8. lelapa, metswalle le bomphato ba MP, Mofumahadi Thandi Gloria Mpambo-Sibhukwana, eo e bileng setho sa Palamente ya botshelela ka hara Seboka sa Naha, kamora ho sebetsa jwaloka moemedi wa ka dinako tsohle wa Kapa Bophirima ka hara Lekgotla la Naha la Diprovense nakong ya Palamente ya bohlano. O sebeditse dilemo tse ngata e le titjhere pele e ba MP.3. DithonyoDithonyo kaofela di tla lokelwa ke ho netefatswa ha tshireletso le mangolo a thuto.1. Boto ya Kgwebisano ya Taemane ya Puso:a. Mofumahadi Monica M Ledingwane (Modulasetulo);b. Mofumahadi Faith T Mokwena;c. Monghadi Levy G Rapoo; led. Mofumahadi Mpho Mosing.2. Boto ya Bolaodi ba Taemane ya Afrika Borwa le Mahakwe a Bohlokwa:a. Monghadi Morake Abiel Mngomezulu (Modulasetulo);b. Monghadi Yershen Pillay;c. Mofumahadi Kanyisa Macingwane;d. Mofumahadi Mpho Mosing;e. Mofumahadi Phydelis Zikalala-Mvelase;f. Monghadi Warren Wayne Adams; leg. Monghadi Ernest Blom.3. Ditho tseo e seng tsa phethahatso ho Boto ya Taolo ya Lekala la Bapalami ba Diterene la Afrika Borwa:a. Monghadi Leonard Ramatlakane (Modulasetulo);b. Moatefokate Smanga Sethene;c. Monghadi Matodzi Mukhuba;d. Mofumahadi Boitumelo Mokgoko;e. Monghadi Dinkwanyane K Mohuba;f. Ngaka Alison E Lewis;g. Mofumahadi Nosizwe Nokwe-Macamo;h. Mofumahadi Thinavhuyo N Mpye;i. Moemedi wa Lefapha la Dipalangwang;j. Moemedi wa Lefapha la Ditjhelete; lek. Moemedi wa Mokgatlo wa Mebuso ya Lehae ya Afrika Borwa.4. Boto ya Batsamaisi ya Dihlahiswa tsa Tlhaho ya Onderstepoort (SOC) Limited:a. Mofumahadi Rene A Kenosi (Modulasetulo);b. Moporofesara Khathutshelo A Nephawe;c. Mofumahadi Nona N Sonjani;d. Monghadi Lufuno Nematswerani;e. Mofumahadi Kribashni Naidoo; lef. Monghadi Luvuyo Mabombo.5. Monghadi Pieter Uys Pretorius jwaloka Motlatsi wa Motsamaisi-Kakaretso (DDG): Ditshebeletso tsa Kgwebo ho Lefapha la Kopanelo ya Puso le Merero ya Botjhaba.6. Mofumahadi Nonhlanhla Patience Mkhize jwaloka DDG: Mananeo a Tikoloho ho Lefapha la Tikoloho, Meru le Botshwasi ba Ditlhapi.7. Moatefokate Martin Mothusi Mafojane jwaloka Moabi e Moholo wa Mafa ho Lefapha la Toka le Ntshetsopele ya Molaotheo.8. Monghadi Nakampe Joseph Mogale jwaloka DDG: Ditshebeletso tsa Bolaodi ba Kgwebo ho Kantoro ya Moahlodi e Moholo.9. Monghadi Livhuwani Tommy Makhode jwaloka DG ya Lefapha la Merero ya Lehae.Dipotso:Mofumahadi Phumla WilliamsMohala: 083 501 0139"
"Pehelo ka Kopano ya Kabinete ka Kgokahano ya Vidiyo ya Laboraro, la 4 Pudungwana 2020",5 Nov 2020,https://www.gov.za/speeches/cabinet-meeting-wednesday-4-5-nov-2020-0000,https://www.gov.za/st/speeches/pehelo-ka-kopano-ya-kabinete-ka-kgokahano-ya-vidiyo-ya-laboraro-la-4-pudungwana-2020-5-nov,"A. Maemo a Renang Hajwale1. Moruo1.1. Pehelo ya Leano la Ditekanyetso tsa Nako e Bohareng ya selemo sa 2020 tse tekilweng ke Letona la Ditjhelete Tito Mboweni ka Laboraro, la 28 Mphalane 2020, di betla motjha o fokotsang ditshenyehelo tsa tshebetso tsa mmuso. Di boetse di tshehetsa kgolo ya moruo bakeng sa ho matlafatsa ho hlahiswa ha mesebetsi e batlehang haholo. Dikabelo tsena di tshehetsa sefutho sa rona sa ho hlasimolla moruo o thefutsweng ke tshenyo ya sewa sa Lefu la Kokwanahloko ya Corona (COVID-19) le ho hohela matsete.1.2. Kabinete e amohela Operation Vulindlela, e tla tshehetsa ho kenngwa tshebetsong ha Moralo wa Kahobotjha le Tlhasimollo ya Moruo ka ho akofisa diphethoho tsa dintlha tse ka sehlohlolong.1.3. Kabinete e tiisitse meno ka boitlamo ba yona ba ho bona moruo o hola hape mme kahoo diketso tsa rona tse matla di tla akofisa maiteko a rona a ho aha moruo o itsekang haholo.2. COVID-192.1. Kabinete e tshwenyehile ka hore batho ba bang ba itshwere bohlaswa le ka ho hloka boikarabelo hoja eka COVID-19 e se e fedile. Kabinete e ipiletsa ho batho bohle ka hara Afrika Borwa ho tswella ho ikobela melawana ya bophelo bo botle ya ho tsitlallela ho qaqolohana, ho kenya dimaske ha re le hara batho le ho hlapa matsoho a rona ka metsi le sesepa kapa sebolaya-dikokwanahloko sa motswako wa alkhohole, le ho phema dibaka tse nang le batho ba bangata.2.2. Boitshwaro bo kang bona bo tiileng le bo makgethe bo dula e le tshireletso e matla ka ho fetisisa ho rona le ba bang kgahlanong le kokwanahloko ena. Diketso tsa rona tsa boikarabelo di tla netefatsa hore re fokotsa sekgahla sa ditshwaetso ha re ntse re tswella ho aha moruo wa rona botjha.2.3. Kabinete e tswella ho kgothaletsa bohle ho hula app e sa lefellweng ya mehala ya letheka ya COVID Alert SA.ho Apple App Store kapa ho Google Play Store. App ena   eo ba marangrang ya mehala ba entseng hore e se lefellwe le ho hulwa ntle le ditjeo tsa datha   e tla ntlafatsa ho dula mohlaleng wa batho ka ho lemosa basebedisi haeba ba kile ba kopana le basebedisi ba bang ba ileng ba fumanwa ba na le COVID-19 matsatsing a 14 a fetileng. App ena ha e bokelle tlhahisoleseding ya motho leha e le efe kapa ho hlahisa mohlala wa moo mosebedisi a fumanehang teng.2.4. Kabinete e tla tshohla sephetho sa Lekgotla la Naha la Taolo ya Kokwanahloko ya Corona le tla kopana beke e tlang. Moporesidente Cyril Ramaphosa kamora moo o tla tsebisa setjhaba ka se ntseng se etsahala ka hara Afrika Borwa mabapi le lewa la ho shebana le dikotsi tsa kokwanahloko ena bakeng sa ho laola ho nama ha COVID-19.3. Ntshetsopele ya Infrastraktjha3.1. Kopano ya ho tshohla Porojeke ya Infrastraktjha ya Afrika Borwa ya Preparation Roundtable and Marketplace e neng e tshwaretswe Midrand, ho la Gauteng ho tloha ka la 3 ho isa ka la 4 Pudungwana 2020 e ntshetsa pele lenaneo la phano ya infrastraktjha.3.2. Ketsahalo ena e pepesitse diporojeke tse kgolo tse 27 tsa infrastraktjha ka boleng bo kopaneng ba R210 bilione ho batsetedi ba Afrika Borwa le ba matjhabeng, ho kenyeletswa dikemedi tsa ntshetsopele ya ditheo tsa ditjhelete le dibanka tsa ntshetsopele ya dinaha tse ngata.3.3. Kopano ya boitokisetso ba diporojeke e netefatsa hore diporojeke di kenngwa tlasa ditekolo tse matla tsa kgonahalo ya katleho le tshehetso ya boeletsi ka ditumellano tse tla etsa hore di be malala-a-laotswe bakeng sa botsetedi.3.4. Hara diporojeke tse ileng tsa hlahiswa ho batsetedi ke theminale ya kgase ya tlhaho ya mokedikedi ya Ngqura-Coega ho la Kapa Botjhabela; Lenaneo la Matlo a Setjhaba la Bolaodi ba Taolo ya Matlo a Setjhaba; motjha wa dipeipi wa mafura a difofane Boemafofaneng ba Matjhaba ba Motse Kapa; infrastraktjha ya sepakapaka e tla thehwa ke Lekala la Naha la Sepakapaka la Afrika Borwa, le setsha sa saense le thekenoloji Limpopo.3.5. Diporojeke tsena di na le bokgoni ba ho hira palo e ngata ya maAfrika Borwa le ho bopa karolo ya bohlokwa ya sekgahla sa tlhahiso ya mesebetsi sa Moralo wa Naha wa Kahobotjha le Tlhasimollo ya Moruo wa Afrika Borwa o sa tswa thakgolwa ke Moporesidente Ramaphosa.3.6. Kabinete e ananela nyehelo e entsweng ke lekala la poraefete, le nyehetseng botsebi bo batlehang ka ditjeo tsa lona.3.7. Kabinete e ananela tlatsetso ya lekala la poraefete ya ditsebi tse 25 tse tla thusa Infrastraktjha ya Afrika Borwa ho atlehisa diporojeke tse rerilweng.3.8. Ho feta moo, Kabinete e amohela phatlalatso ya Letona la Mesebetsi ya Setjhaba le Infrastraktjha Patricia de Lille ya hore lekala la phediso ya bobodu bo tobaneng le infrastraktjha le tla netefatsa bolaodi bo nang le boitshwaro bo botle ba dikonteraka tsa infrastraktjha.3.9. Kantoro ya Infrastraktjha le Matsete e ka hara Kantoro ya Moporesidente e tla fana ka dintlha tsa maitlamo a entsweng ke batsetedi nakong ya kopano le ya maano a sebaka sa thekiso bekeng ena matsatsing a tlang.1. Pitso ya Matsete a Afrika Borwa (SAIC)1.1. Afrika Borwa e tla tshwara SAIC ya yona ya boraro ka la 17 le ka la 18 Pudungwana 2020, ho tsepamisitswe maikutlo hodima matsete nakong ena ya COVID-19, bakeng sa matlafatso le kaho.1.2. Pitso ya monongwaha e tsepamisa maikutlo hodima ho kenngwa tshebetsong ha maitlamo a teng hajwale bakeng sa ho fihlella tlhahiso ya mesebetsi le ntshetsopele ya moruo. Hodima moo, mmuso o tla tswella ho teka mehato e nkuweng bakeng sa ho tsitlallela tikoloho e hlwahlwa bakeng sa matsete, ho tsepamisitswe maikutlo hodima kahobotjha le tlhasimollo ya moruo.1.3. Pitso ena e ahella hodima dikatleho tsa dipitso tse pedi tse fetileng tse neng di tshwerwe ka ho latelana ka selemo sa 2018 le sa 2019, tse hlahisitseng R664 bilione, di beha motheo bakeng sa matsete le kgolo e potlakileng ya moruo.2. Motlakase2.1. Kabinete e amohetse ho tjhaellwa monwana ha thebene ya ho qetela ya motlakase o fehlwang ka moya.ya dimekawate tse 140 (MW) Polasing ya Motlakase o Fehlwang ka moya ya Nxuba, Kapa Botjhabela, eo e leng karolo ya mokgahlelo wa bone wa Lenaneo la Ditheko tsa Eneji e ka Hlabollwang Botjha ya Bahlahisi ba Motlakase ba Ikemetseng. Hang ha dithebene tsa ho fehla motlakase ka moya kaofela di se di tjhaelletswe monwana, di tla hlahisa dihora tsa dikikawate tse 460 ka selemo ho marangrang a motlakase le ho ntshetsapele maitlamo a rona a mabapi le diphethoho tsa tlelaemete haholo.2.2. Tshebetso e phethahetseng ya Yuniti ya bobedi ya Eskom Seteisheneng sa Motlakase sa Kusile Mpumalanga e nyehela 800 MW ho marangrang a motlakase. Kusile ke seteishene sa pele sa motlakase Afrika Borwa sa ho hokela thekenoloji ya flue-gas desulphurisation   thekenoloji ya maemo e sebediswang ho tlosa dioksaete tsa sebabole, tse akgang sulphur dioxide, ho tswa ho mesi ya dikgase dipolanteng tsa motlakase tse tjhesang mashala kapa oli   e leng se kgemang le maemo a boleng ba moya a hajwale a matjhaba.2.3. Kabinete e boetse e ananetse phatlalatso ya Total SA ya hore e fumane palo e kgolo ya kgase lebopong le ka borwa la Mossel Bay ho la Kapa Bophirima. Sena se tla nyehela maitekong a naha a ho atolosa phehlo ya motlakase bakeng sa ho etsa hore moruo o hole le ho hohela matsete a mang.3. Lekgotla la Naha la Ditekesi3.1. Tumellano e amohetsweng ya Lekgotla la Naha la Ditekesi beke e fetileng ke ya bohlokwa bakeng sa ho aha lekala le hlwahlwa le le bolokehileng la dipalangwang tsa setjhaba. Sephetho sa lona se atametsa naha haufi le ho hlophisa semmuso motlolo wa matlafatso ya indasteri ya ditekesi le ho e beha motjheng wa moshwelella wa kgolo.3.2. Kabinete e ananela boitlamo ba tiisetso ya ho kenngwa lekaleng la semmuso ha indasteri ya ditekesi, e leng se tla netefatsa boimatahanyo le melao ya naha ya basebetsi le ho matlafatsa motlolo wa taolo ya indasteri ena.4. Kgwedi ya Temoso ya Ditokelo tsa Diqhwala4.1. Mmuso o sebedisana le makala a fapafapaneng a setjhaba ho netefatsa matlafatso e felletseng ya batho ba qhwadileng. Kgwedi ya Temoso ya Ditokelo tsa Diqhwala, e qadileng ka la 3 Pudungwana mme e tla fela ka la 3 Tshitwe 2020, e tshwauwa tlasa mookotaba o reng:  Mmoho re Aha Setjhaba se Kenyeletsang Diqhwala. 4.2. Nako ena e fana ka monyetla wa ho hlakisa temoso ka ditokelo tsa batho ba qhwadileng. Letsholo lena la kgothaletso ya temoso ho tsepamisitswe maikutlo tabeng ya ho ipiletsa ho ka bobedi makala a mmuso le a poraefete ho matlafatsa ho thaotha, ho baballa le ho amohela batho ba qhwadileng dibakeng tsa mosebetsi.5. Thibelo ya Botlokotsebe5.1. Kabinete e tshwela ka mathe dipolao tse hlokang kelello le tse sehloho tsa bahlanka ba sepolesa ba tetseng maphelo a bona bakeng sa ho sebeletsa le ho sireletsa setjhaba. Dipolao le ditlhaselo tsa bahlanka ba sepolesa ke tlhaselo e totobetseng ya taolo ya molao le Molaotheo wa Rephabliki ya Afrika Borwa wa selemo sa 1996.5.2. Kabinete e fetisetsa matshediso a yona ho malapa le metswalle ya bahlanka kaofela ba hlokahetseng ba le mosebetsing ba akgang Sajene Mzoxolo Gxotani wa Sehlopha sa Tshebediso ya Maqiti a ho Arabela Bosenyi sa East London ho la Kapa Botjhabela, Molaodi wa Seteishene sa Sepolesa sa Groblersdal Mokolonele Jeffrey Seroka ho la Limpopo, Mohlanka wa Mautlwela a Botlokotsebe Ofentse Mokgadinyane le Sajene ya Bofokisi Billy Mahooe ho la Foreistata; le Sajene Sibongile Teka le Lekonstabole Kganyisa Sitofile ho la Kapa Bophirima.5.3. Kabinete e boetse e tshwela ka mathe ho thunngwa le ho bolawa ha batho ba robedi ba pakeng tsa dilemo tse 30 le 40 ke boradithunya ba sa tsejweng Gugulethu ho la Kapa Bophirima ka Mantaha, wa la 2 Pudungwana 2020.5.4. Kabinete e netefaletsa setjhaba hore sepolesa ka tshebedisano le badudi se tla netefatsa hore ba amehang diketsong tsena tsa botlokotsebe ba a tshwarwa le ho tobana le letsoho le matla la molao.6. Dikgau tsa Boraditaba tsa Ntshetsopele ya Badudi ba Afrika e Borwa (SADC)6.1. Kabinete e ipiletsa ho boraditaba ba Afrika Borwa kaofela ho kenya ditokomane tsa bona bakeng sa Tlhodisano ya Dikgau tsa Boraditaba ba SADC tsa selemo sa 2021. Baqolotsi ba tswang dinaheng tseo e leng ditho tsa SADC ba memelwa ho kenya dikgetho tsa bona bakeng sa dikgau tsena.6.2. Dikgau tsa Boraditaba tsa SADC di kgothaletsa merero ya SADC e mabapi le ho fihlella ntshetsopele ya moruo, kgotso le tshireletso, le kgolo, phediso ya bofuma, hammoho le ho matlafatsa maemo le boleng ba bophelo ba batho ba Afrika e Borwa.6.3. Dikgau tsa Boraditaba tsa SADC ke sesebediswa se matla se kgannang pale ya Afrika e ntjha, e nang le bokgoni bo se nang bofelo le tshepo e ntjhafaditsweng bakeng sa bokamoso bo betere.7. Ditlhahlobo tsa Lengolo le Phahameng la Naha (NSC) tsa selemo sa 20207.1. Kabinete e imatahantse le Moporesidente Ramaphosa mabapi le ho lakaletsa sehlopha sa materiki sa selemo sa 2020 mahlohonolo ditlhahlobong tsa bona tsa NSC tse qadileng kajeno, la 5 Pudungwana tse tla fela ka la 15 Tshitwe 2020. Re kgothaletsa batswadi, bahlokomedi bohle le setjhaba sohle ho tshehetsa le ho kgothatsa baithuti ha ba phethela dilemo tsa bona tse 12 tsa ho kena sekolo.7.2. Sewa sa COVID-19 se amme ho kena ha dikolo le boitokisetso bakeng sa ditlhahlobo tsa Kereiti 12 tsa monogwaha. Leha ho le jwalo, Lefapha la Thuto ya Motheo le dikolo di ile tsa tla ka lenaneo la ho kgaoletsa bakeng sa ho lokisetsa baithuti. Kabinete e na le tshepo ya hore baithuti bana ba na le bokgoni ba ho hlahisa sephetho se setle ka ho fetisisa.B. Diqeto tsa Kabinete1. Lenaneo la Tshebetso (PoA) la Mmuso1.1. Kabinete e tjhaelletse monwana Tlaleho ya PoA ya mmuso ya dilemo ka ding tse pedi bakeng sa nako ya Pherekgong ho isa Phuptjane 2020. Mosebetsi o etsahetseng nakong ena o fana ka matla ho Lewa la Moralo wa Nako e Bohareng la 2019-2024.1.2. Nako e neng e shebuwe botjha e ile ya tjhaisana le ditlamorao tse sitisang tsa sewa sa lefatshe sa COVID-19, moo re boneng mmuso o fapohisa mehlodi le ditshebetso bakeng sa ho sireletsa maphelo le boiphediso.1.3. Leha ho le jwalo Kabinete e thabiswa ke kgatelopele e entsweng mabapi le ho kenya tshebetsong ditshebeletso tsa bohlokwa tse neng di lebeletswe. Leha ditshebeletso tse ding di ile tsa sitiseha, Kabinete e kgotsofetse ka mananeo a lohothwang a tlhasimollo a dikarolo ka ho latelana. Dintlha ka botlalo tsa ditlaleho tsena di tla manollwa nakong ya dikopano tse rerilweng tsa boraditaba.C. Diketsahalo tse Tlang1. Afrika Borwa e dumellana le Tumellano ya Dikamano le Tshebedisano (TAC) le Dinaha tsa Borwa le tsa Botjhabela ba Asia (ASEAN)1.1. Letona la Dikamano tsa Matjhaba le Tshebedisano, Ngaka Naledi Pandor, le tla emela Mmuso wa Afrika Borwa morerong wa tumellano ya Afrika Borwa ya TAC le ASEAN.1.2. Mokete wa tshaeno o tla etswa ka dikgokahano tsa vidiyo o tla tshwarwa ka Labobedi, la 10 Pudungwana 2020. Letona Pandor le tla nka karolo ketsahalong ena ho tloha Motse Kapa, mo le tla beng le na le Dihlooho tsa Kemedi tsa Komiti ya ASEAN tsa Pretoria.1.3. Afrika Borwa e na le dikamano tsa bodiplomate le tsa moruo le ditho tsa ASEAN ka bo mong. Tumellano ya naha ya TAC e tla etsa hore dikamano e be tsa semmuso le ASEAN jwaloka balekane.1.4. Tumellano ya Afrika Borwa le TAC e boetse ke monyetla wa ho matlafatsa tshebedisano ho tsa dipolotiki le moruo le mokgatlo ona wa bohlokwa le o ntseng o hola wa matjhaba.D. Melaetsa1. Dithoholetso1.1. Kabinete e imatahanya le Moporesidente Ramaphosa bakeng sa ho thoholetsa Ngaka John Pombe Magufuli mabapi le ho kgethwa e le Moporesidente ya emetseng tlhomamiso wa Riphabliki e Kopaneng ya Tanzania. Re ikemiseditse ho sebetsa le Ngaka Magufuli bakeng sa ho matlafatsa dikamano tse matla tsa dinaha tse pedi, hammoho le ditaba tsa mabaka a dikgahlehelo tse tshwanang ka hara lebatowa la SADC, hammoho le kontinente ya Afrika le lefatshe.1.2. Kabinete e thoholetsa Mofumahatsana Shudufhadzo Musida bakeng sa ho hapa moqhaka wa Mmabotle wa Afrika Borwa wa Selemo sa 2020 le ho mo lakaletsa tse molemo mosebetsing wa hae jwaloka moemedi wa Brand South Africa. O imatahanya le karolo ya maAfrika a phahamisang folakga ya Afrika Borwa bakeng sa hore naha e itshupe lefatsheng.1.3. Kabinete e thoholetsa Banyana Banyana, ba qadileng ka tshireletso ya bona ya Mohope wa COSAFA ka ho hlola Angola ka 2-0 Port Elizabeth, ho la Kapa Botjhabela ka Labobedi, la 3 Pudungwana 2020.2. MatshedisoKabinete e romela matshediso ho lelapa le metswalle ya:2.1. Morena Enuga Sreenivasulu Reddy, ya hlokahetseng a na le dilemo tse 96. O hlahetse ka hara lelapa le neng le le mafolofolo dipolotiking India Borwa. O ile a etella pele letsholo la Mokgatlo wa Matjhaba a Kopaneng kgahlanong le mmuso wa kgethollo mme a tshehetsa ka matla mokgatlo wa tokoloho wa Afrika Borwa nako e ka fetang dilemo tse mashome a mahlano, mme o boetse o bapetse karolo e kgolo bakeng sa ho kgothaletsa dikotlo-qobello kgahlanong le naha ena.Dipotso: Ms Phumla Williams   Sebueledi sa KabineteMohala: 083 501 0139Letsatsi: Labone, 5 Pudungwana 2020E ntshitswe ke: Tsamaiso ya Dikgokahanyo le Tlhahisoleseding ya Mmuso (GCIS)www.gcis.gov.za; www.gov.za"
"Pehelo ka Kopano ya Kabinete ka Kgokahano ya Vidiyo ya Laboraro, la 18 Pudungwana 20",19 Nov 2020,https://www.gov.za/speeches/statement-virtual-cabinet-meeting-18-november-2020-19-nov-2020-0000,https://www.gov.za/st/speeches/pehelo-ka-kopano-ya-kabinete-ka-kgokahano-ya-vidiyo-ya-laboraro-la-18-pudungwana-20-19-nov,"A. Maemo a Renang Hajwale1. Seboka sa bo-12 sa Brazil, Russia, India, Tjhaena le Afrika Borwa (BRICS)1.1. Kabinete e amohetse sephetho sa Seboka sa bo-12 sa BRICS se neng se eteletswe pele ke Moporesidente Cyril Ramaphosa. Ha se ne se tshwerwe ke Moporesidente Vladimir Putin wa Federeishene ya Russia, seboka se tshohlile semphato sa BRICS bakeng sa botsitso ba lefatshe, polokeho e arolelanwang le kgolo.1.2. Sephetho se ne se kenyeletsa kamohelo ya Lewa le shebuweng botjha bakeng sa Semphato sa Moruo sa BRICS (2020-2025) le kamohelo ya Lewa la BRICS la Twantsho ya Boferekanyi. Tumellano ya Moscow e amohetsweng qetellong ya seboka e hlakisitse, hara dintlha tse ding, tshehetso ya Lenaneo la Kopano ya Afrika (AU) la selemo sa 2063 le maiteko a lebisitseng ho kopanelo e matlafaditsweng le ntshetsopele ka hara kontinente, ho kenyeletswa ho kenngwa tshebetsong ha Tumellano ya Sebaka se Lokolohileng sa Kgwebisano sa Kontinente ya Afrika.1.3. Seboka se boetse se ananetse kgatelopele e fihlelletsweng ke AU mabapi le ho tobana le dikgeo tsa infrastraktjha, ka ho qolleha ka hara moralo wa Semphato se Setjha sa Ntshetsopele ya Afrika, le bohlokwa ba ho kgothaletsa matsete bakeng sa ho tshehetsa ntshetsopele ya diindasteri, ho hlahisa mesebetsi, ho netefatsa kanetso ya dijo, ho lwantsha bofuma le ho fana ka ntshetsopele ya moshwelella ya Afrika.2. Leeto la Tshebetso la Moporesidente wa Malawi2.1. Kabinete e ananetse Leeto la Tshebetso la haufinyana tjena Afrika Borwa la ditho tsa Mmuso wa Malawi le neng le eteletswe pele ke Moporesidente Lazarus Chakwera. Kopano ena pakeng tsa Moporesidente Chakwera le Moporesidente Ramaphosa e tshohlile dintlha tsa dikgahlehelo tsa dinaha ka bobedi, tsa lebatowa le tsa kontinente.2.2. Afrika Borwa e dula e itlamme bakeng sa ho tebisa le ho matlafatsa dikamano le Malawi ka kgwebisano le matsete a atolositsweng ka morero wa ho fihlella boiphediso bo nang le seriti dinaheng ka bobedi. Dinaha tsena tse pedi di na le dikamano tse mofuthu tsa dilemo tse ngata.2.3. Kabinete e ile ya boela ya tsebiswa ka taba ya Monghadi Shepherd le Mofumahadi Mary Bushiri, ba balehetseng Malawi ha ba ntse ba lokolotswe ka beile ya R200 000 motho ka mong ho latela diqoso tsa bobodu le ho pata mohlodi wa tjhelete.2.4. Kabinete e kgotsofetse ka mokgwa oo Lekala la Toka, Thibelo ya Botlokotsebe le Polokeho le sebetsaneng le taba ena mme lekala le tla beha setjhaba sehlohlolong ka tse ntseng di etsahala tabeng ena. Metjha ya ho ba busetsa kwano e se e thakgotswe.3. Dikgetho tsa Tlatsetso tsa Bomasepala3.1. Kabinete e thoholetsa Khomishene e Ikemetseng ya Dikgetho bakeng sa dikgetho tsa tlatsetso tse atlehileng, tse neng di tshwerwe diwateng tse 95 ho parola le bomasepala ba 55 ka Laboraro, la 11 Pudungwana 2020. Dikgetho tsa bomasepala e dula e le tshiya ya ho leotsa demokerasi maemong a ditereke le a bomasepala.3.2. Kabinete e lebohile maAfrika Borwa ohle a nkileng karolo dikgethong tsa tlatsetso, tseo e neng e le tsa lekgetlo la pele kamora hoba mesebetsi ya dikgetho e fanyehwe ka Hlakubele ka lebaka la Lefu la sewa sa Kokwanahloko ya Corona (COVID-19).4. Matsatsi a Mahlano a Naha a ho Ila4.1. Kabinete e kgothaleditse maAfrika Borwa ho nka karolo matsatsing a mahlano a ho ila bakeng sa ho hopola ba lahlehetsweng ke maphelo a bona ka lebaka la COVID-19 le dikgoka tsa bong le dipolao tsa basadi (GBVF). Difolakga tsohle tsa naha di tla fofela tlase nakong ya matsatsi a mahlano a ho ila ho tloha ka Laboraro, la 25 Pudungwana ho isa ka Sontaha, la 29 Pudungwana 2020.4.2. E le mohato wa ho tlotla le ho hopola bohle ba weleng ka lebaka la COVID-19 le GBVF, baahi bohle ba kgothaletswa ho apara diaparo le ho sebedisa mekgabiso e bontshang ho ila ho itshetlehilwe hodima botjha ba bona, meetlo le ditumelo tsa bona.5. Ho saenwa ha Moralo o Moholo wa Tswekere5.1. Kabinete e ananetse ho saenwa ha Moralo o Moholo wa Indasteri ya Tswekere ke Letona la Temothuo, Kabobotjha ya Naha le Tlhabollo ya Dibaka tsa Mahae Thoko Didiza le lekala la indasteri ya tswekere. Moralo o Moholo wa Tswekere o reretswe ho nka mohato o potlakileng ho sireletsa dikete tsa mesebetsi, boiphediso ba metseng ya mahae le dikgwebo, mme hona moo ho bopa boikemisetso bo botjha bakeng sa bokamoso, bo reretsweng ho hlahisa metjha e fapakaneng ya lekeno bakeng sa bahlahisi ba tswekere, mme ho fanwe ka menyetla e metjha e hlwahlwa ya mesebetsi.5.2. Indasteri ya tswekere ke mohiri ya hlokolosi wa basebeletsi le mohlodi wa boiphediso bakeng sa palo e kgolo ya badudi ba dibakeng tsa mahae.B. Diqeto tsa Kabinete1. Lewa la Naha la Twantsho ya Bobodu (NACS)1.1. Kabinete e tjhaelletse monwana NACS e fanang ka moralo wa naha ka bophara wa boitshunyako. Lewa lena ke sephetho sa ditherisano tsa naheng ka bophara le makala a fapafapaneng, ho kenyeletswa dikgwebo, mmuso le setjhaba ka kakaretso. Sehlopha sa Tshebetso sa NACS, se bopilweng ka setjhaba ka kakaretso, dirutehi, borakgwebo le baemedi ba mmuso, se tsheheditse ho hlophiswa ha lewa lena.1.2. NACS e akaretsa ditshiya tse tshelela, tse kenyeletsang ho kgothaletsa boahi bo matla, ho loma tsebe, boitlhompho le ponaletso; ho ntlafatsa boporofeshenale ba basebeletsi, ho matlafatsa taolo ka hara ditheo, le ho matlafatsa mehlodi le kgokahano ya tshebetso le boikarabelo.1.3. Lewa lena le boetse le sisinya ho ba teng ha Lekgotla la nakwana la Boeletsi la Naha la Twantsho ya Bobodu e le tlhophiso ya makala bakeng sa ho netefatsa bodisa bo toma, boikarabelo le ponaletso. Lekala lena la nakwana le tla qala ka motjha wa ho theha lekala le ikemetseng la mmuso le akaretsang le tla tlalehela Palamente ka ho otloloha.2. Lewa la Naha la Katoloso ya Dibaka tse Tshireleditsweng (NPAES)2.1. Kabinete e tjhaelletse monwana NPAES e shebuweng botjha bakeng sa ho kenngwa tshebetsong. Lewa lena le ile la tjhaellwa monwana bakeng sa ditherisano le setjhaba ka Pudungwana 2018. Ditherisano tsena di bakile hore ho be le ditshisinyo tse ngata tse shebuweng botjha tse kenyeletswang ho dikgaolo tse robong tsa lewa lena.2.2. Afrika Borwa ke e nngwe ya dinaha tse ruileng ka ho fetisisa mabapi le dimela le diphoofolo tse fapaneng. E boletswe e le e nngwe ya dinaha tse tharo tse ka hodimo lefatsheng e nang le dintho tse ngata tse fapaneng. Ho laola le ho baballa dintlha tsena tsa bohlokwa tse fapaneng tsa tlhaho ho boetse ho nyehela bakeng sa ho hlahisa mesebetsi ka mananeo a bohahlaudi le paballo ya tlhaho, mme hape di sebetsa e le dibaka tsa diphuputso tsa saense.3. Moralo o Shebuweng Botjha wa Diphapano tsa Tlhaho wa Naha (NBF)3.1. Kabinete e tjhaelletse monwana phatlalatso ya NBF bakeng sa ditshwaelo tsa setjhaba. Sena ke moralo wa lekala wa tshebetso bakeng sa ho sebetsana le ditshoso tsa phapano ya tlhaho tse hlwauweng nakong ya tekolo ya saense ya boemo ba diphapano tsa tlhaho le dibaka tsa diphedi ka hara Afrika Borwa e entsweng ke Setheo sa Naha sa Diphapano tsa Tlhaho sa Afrika Borwa ka selemo sa 2019.3.2. Dibaka tse hlokolosi ka ho fetisisa tlalehong ya tekolo di amana le dibaka tsa diphedi tsa metsing a foreshe, dinokeng le moo dinoka di kopanang le lewatle tse nang le ditlhapi tse hlokang metsi a foreshe e leng tse kotsing ka ho fetisisa bakeng sa diphedi kaofela.4. Moralo o Moholo wa Lekala la Meru (CFS) wa Afrika Borwa (2020-2025)4.1. Kabinete e tjhaelletse monwana ho kenngwa tshebetsong ha Moralo o Moholo wa CFS, oo ho dumellanweng ka ona ke diindasteri, mmuso le basebetsi. Moralo ona o lekalekanya molemo wa tikoloho, moruo le kahisano ho tswa ho mehlodi ya meru.4.2. O akaretsa dintlha tse supileng tse ka sehlohlolong: (a) katoloso ya mehlodi ya meru le bapallo/tshireletso, (b) diphethoho lekaleng lena, (c) keketso ya boleng le tswelliso, (d) boshodu ba lehong le diketso tse seng molaong, (e) diphuputso, ntshetsopele, ntjhafatso le ntshetsopele ya maitsebelo, (f) ditshitiso tse ka sehloohong tsa kgolo tsa lekala lena le (g) ntshetsopele ya ditheo tse amehang.5. Moralo wa Naha o tla Kenngwa Tshebetsong mabapi le ho etsa Tshebeletso ya Mmuso ya seporofeshenale5.1. Kabinete e tjhaelletse monwana phatlalatso ya ho kenngwa tshebetsong ha moralo wa naha mabapi le ho etsa Tshebeletso ya Mmuso ya seporofeshenale. Sena se kgema le boitlamo bo entsweng ke tsamaiso ya botshelela bakeng sa ho bopa Tshebeletso ya Mmuso e kgonang, e nang le botho le tswelopele.5.2. Moralo ona o sisinya ditshiya tse hlano tse hlokolosi tsa ho ntlafatsa tshebeletso ya mmuso tse tla etellwa pele ke Sekolothupello sa Naha sa Mmuso (NSG), ka semphato le ditheo tse fapafapaneng tsa thuto. Ditshiya tsena tse hlano di kenyeletsa ho thaothwa ha pele ho kgiro le kgetho ka hara Tshebeletso ya Setjhaba; thupello le tlwaetso ya mosebetsi; taolo ya meralo le tshebetso; thuto e tswellang le ntshetsopele ya seporofeshenale, le ntlafatso ya mosebetsi le tse etsahalang mosebetsing.6. Ditshisinyo tsa ho Hlomathisa Maano a Molao wa Taolo ya Tshebeletso ya Setjhaba (PAMA) wa Selemo sa 2014 le Molao wa Tshebeletso ya Mmuso (PSA) wa Selemo sa 19946.1. Kabinete e tjhaelletse monwana ditshisinyo tsa maano tse reretsweng ho hlomathisa PAMA, 2014 (Molao wa bo-11 wa selemo sa 2014) le PSA, 1994 (Molao wa bo-103 wa selemo sa 1994). Hara tse ding, a sisinya kgato e tla lebisa ho Tshebeletso ya Mmuso e le nngwe, ho baballwa ha boemo ba NSG jwaloka lefapha la naha le ho hlakisa mosebetsi wa Kantoro ya Boimatahanyo le Maemo a Boitekanelo (OHSC) mabapi le ditsela tsa ho hokahanya melawana le maemo ka hara tsamaiso ya mmuso.6.2. Ditshisinyo tsa maano bakeng sa PSA di kenyeletsa ho hlakisa mosebetsi wa dihlooho tsa mafapha Kantorong ya Tonakgolo le ya Moporesidente, mme hape ho lokisa tse ding tsa dintlha tse tlileng ka dikahlolo tsa lekgotla la dinyewe.6.3. Dihlomathiso tsena di thehilwe hodima taba ya ho lebisa ho boikitlaetso ba Tsamaiso ya Mmuso e le Nngwe le hape ho fana ka matla ho diphethoho tse lohothwang ho Moralo wa Ntshetsopele ya Naha bakeng sa ho aha tshebeletso ya mmuso ya seporofeshenale.6.4. Tsamaiso ya Mmuso e le Nngwe e kgannwa ke ntlha ya ho netefatsa phano ya ditshebeletso e hlwahlwa, ya boleng le ho ba le boikarabelo.7. Leano la Taolo ya Boitsebiso ba Semmuso7.1. Kabinete e tjhaelletse monwana Leano la Taolo ya Boitsebiso ba Semmuso le tla lokollwa bakeng sa ditshwaelo tsa setjhaba. Leano lena le sisinya diphethoho tse ngata, ho kenyeletsa le ho hlomathisa Molao wa Boitsebiso, 1997 (Molao wa bo-68 wa selemo sa 1997) le Molao wa Phetolo ya Bong le Maemo a Bong, Molao wa bo-40 wa selemo sa 2003) ho e matahanya le Molaotheo wa Riphabliki ya Afrika Borwa wa selemo sa 1996 le Molao wa Tshireletso ya Tlhahisoleseding ya Motho, 2013 (Molao wa bo-4 wa selemo sa 2013).7.2. Le boetse le sisinya ho kopanngwa ha Rejistara ya Naha ya Setjhaba ho thusa ka mmono o le mong wa motho ya nang le matshwao a itseng ho ikamahanya le ditsamaiso tse ding tsa taolo ya boitsebiso tsa mmuso le lekala la poraefete. Le tla hokahanya ditsamaiso tsa hajwale le Tsamaiso ya Naha ya Boitsebiso e matlafatswang ka tshebediso ya dikgatiso tsa menwana. Rejistara e ntjha e sisinngwang e tla bopa motheo wa e-identity e tla sebetsa jwaloka mokokotlo wa mapatlelo a mmuso le a poraefete a tsa dijithale.8. Prothokhole ho Molao wa Kenyeletso wa AU e Amanang le Palamente ya Boafrika (PAP)8.1. Kabinete e tjhaelletse monwana ho kenngwa ha Prothokhole ho Molao wa Kenyeletso wa AU ho PAP bakeng sa kamohelo. Bakeng sa ho fana ka matla ho prothokhole ena, dipuso tsa ditho di lokela ho e amohela ka dipalamente tsa tsona ka ho latelana. Afrika Borwa ke yona e tshwarang PAP, e leng karolo ya theromolao ya AU.C. Dibili1. Bili ya Sehlomathiso sa Naha sa Dikgwebo tse Nyane (NSEA) ya Selemo sa 20201.1. Kabinete e tjhaelletse monwana ho phatlalatswa ha NSEA bakeng sa ditshwaelo tsa setjhaba, e reretsweng ho fetola Molao wa Naha wa Dikgwebo tse Nyane, 1996 (Molao wa bo-102 wa selemo sa 1996). Dihlomathiso di bua ka Tshebeletso ya Tshireletso ya Kantoro ya Dikgwebo tse Nyane le ho hula taba e mabapi le ho Thehwa ha Lekala la Boeletsi.1.2. Bili e pharalatsa phumantsho ya toka bakeng sa dikgwebo tse nyane ka tshebediso ya Tshebeletso ya Mosireletsi, ya tla fuwa mosebetsi wa ho sekaseka le ho sebetsana le ditletlebo tsa dikgwebo tse nyane.1.3. Ho kenngwa tshebetsong ha dihlomathiso ho tla tlisa botsitso bo matla lekaleng lena le ho ntlafatsa menyetla ya moruo ka tlhahiso ya mesebetsi dikgwebong tse nyane tse mahareng le tse kgolo.2. Bili ya Sehlomathiso sa Lekala la Naha la Ntshetsopele ya Batjha (NYDA)2.1. Kabinete e tjhaelletse monwana ho kenngwa ha Bili ya Sehlomathiso sa NYDA bakeng sa ditshwaelo tsa setjhaba. Dihlomathiso di matlafatsa bohlwahlwa ba tshebetso ba NYDA mabapi le katoloso ya phihlello ya lona le ho eketsa karabelo ya lona ho ditlhoko tsa batjha.2.2. Batjha ba etsa ho ka bang nngwe borarong ya setjhaba sa Afrika Borwa mme ho kenngwa tshebetsong ha Bili ena ho tswela pele ho nyehela mabapi le ho aha lebotho la basebetsi le nang le maitsebelo le ho boela e eketsa tshehetso bakeng sa boetapele ba dikgwebo. Sena se tla nyehela mabapi le ho sebetsana le diqholotso tse tharo tsa ntshetsopele e leng bofuma, ho se lekalekane le tlhokeho ya mesebetsi.D. Diketsahalo tse Tlang1. Matsatsi a 16 a Twantsho ya Dikgoka1.1. Kabinete e tjhaelletse monwana mookotaba o reng:  Toka ya Moruo wa Basadi e lebisitseng ho Afrika Borwa e hlokang dikgoka le leeme ho basadi  bakeng sa letsholo la Matsatsi a 16 a Twantsho ya Dikgoka Kgahlanong le Basadi, e leng sehlohlolo sa letsholo la Matsatsi a 365 kgahlanong le GBVF. Ka lebaka la melawana ya Boemo ba Naha ba Koduwa e thibelang dikopano tse kgolo, Moporesidente Ramaphosa o tla thakgola letsholo lena ka dikgokahano tsa vidiyo ka Laboraro, la 25 Pudungwana 2020. Moralo wa Tshebetso o Potlakang wa Karabelo bakeng sa ho lwantsha GBVF o ileng wa tjhaellwa monwana ka selemo sa 2019 o qadile ka ho fana ka matla matsholong a ho tshehetsa diphofu; ho matlafatsa temoso le thibelo; ho ntlafatsa melao le maano; ho kgothaletsa matlafatso ya moruo wa basadi, le ho matlafatsa tsamaiso ya ditlolo tsa molao.1.2. Moralo wa Lewa la Naha (NSP) o ananetsweng, o ileng wa fumanwa ke Moporesidente Ramaphosa pejana monongwaha, o ntshetsapele boitshunyako ba karabelo e potlakileng bo qaduweng ka selemo sa 2019. Komiti e Kopanetsweng ya Matona ya GBVF e eteletsweng pele ke Letona la Basadi, Bana le Batho ba Holofetseng Kantorong ya Moporesidente, Mofumahadi Maite Nkoana-Mashabane, e tswella ho tjhorisa ka matla ho okamela ho kenngwa tshebetsong ha mananeo a NSP.2. Letsatsi la Lefatshe la AIDS   la 1 Tshitwe 20202.1. Mookotaba wa Letsatsi la Lefatshe la AIDS ka la 1 Tshitwe 2020:  Sena se re ama bohle, Cheka Impilo!  o toboketsa boikarabelo ba bo mong ba ho netefatsa hore dikuno tsa ho fihlela mona tse mabapi le ho arabela ho diwa tsa HIV le lefuba (TB) ha se tsa lefeela.2.2. Afrika Borwa e na le sewa se seholohadi sa HIV lefatsheng, ka batho ba ka fihlang ho 7.7 milione ba nang le HIV, mme e ikarabella bakeng sa nngwe borarong ya ditshwaetso kaofela tse ntjha Afrika e Borwa. Batho ba bangata hajwale ba etsa diteko tsa HIV. Afrika Borwa e na le lenaneo le leholo ka ho fetisisa la kalafo ka di-antiretroviral. Ke naha ya pele ya Afrika e Borwa ba Sahara ya ho tjhaella monwana Pre-exposure Prophylaxis ka botlalo, eo hajwale e fuwang ba kotsing e kgolo ya tshwaetso.2.3. Kabinete e kgothaletsa maAfrika Borwa ho latela mehato e meraro ya Cheka Impilo: Wa pele, hlahloba maemo a hao a bophelo, kenela diteko tsa HIV le TB tleliniking efe kapa efe e haufi le wena. Wa bobedi, nka bohato hang ha o tseba sephetho sa hao, qala ka kalafo hanghang kapa o dule o nwa meriana. Wa ho qetela, phela hantle, phela ka boitekanelo ka ho phema boitshwaro bo kotsi ho tsa thobalano, ka ho phema ditlwaelo tse kotsi bophelong bo botle, ka ho dula o ja dijo tse tletseng phepo, tse itekanetseng.3. Seboka sa Baetapele ba Sehlopha sa Dinaha tse Mashome a Mabedi (G20)3.1 Moporesidente Ramaphosa o tla etella pele kemedi ya Afrika Borwa ho Seboka sa Baetapele ba G20 se tla tshwarwa ka kgokahano ya vidiyo ka Moqebelo, la 21 Pudungwana le Sontaha, la 22 Pudungwana.3.2 Seboka sa Baetapele ba G20 se bitswa ke Puso ya Borena ba Saudi Arabia ka morero wa ho tiisa tshebedisano ya lefatshe ka mookotaba o reng  Ho fihlella Menyetla ya Mongwahakgolo wa bo-21 bakeng sa bohle . Seboka se reretswe ho etella pele maiteko a matjhaba bakeng sa ho ntshetsapele karabelo e matla e kopanetsweng bakeng sa ho lwantsha sewa sa COVID-19, ho baballa moruo wa lefatshe le ho matlafatsa tshebedisano ya matjhaba.3.3 Dipuisano di tla shebana le ho matlafatsa batho, ho sireletsa polanete le tharollo ya diqholotso tsa lefatshe ka ditharollo tse tswelang molemo batho kaofela.A. Melaetsa1. DithoholetsoKabinete e lebisa dithoholetso le ditakaletso tse molemo tsa yona ho:  Moporesidente Ramaphosa bakeng sa ho keteka letsatsi la hae la tswalo la bo-68 ka Labobedi, la 17 Pudungwana 2020.  Moporesidente Alassane Ouattara le batho ba Cote d Ivoire bakeng sa ho hlophisa dikgetho tse atlehileng.  Moporesidente ya tla hlomamiswa wa Amerika (USA) Joseph R. Biden, le batho ba USA, ho latela ho kgethwa ka katleho.  Master KG bakeng sa ho hapa Kgau ya Best African Act ho MTV EMA s ka lebaka la pina ya setlabolane Jerusalema e kenyeleditseng Nomcebo Zikode, e bileng e nngwe ya dipina tse matla ka ho fetisisa lefatsheng.  Banyana Banyana ba iphumanetseng sekola sa Bompodi ba Basadi ba COSAFA ka dilemo tse nne tse latelanang ka ho hlola Botswana ka 2-1.  Bafana Bafana ba phethetseng tlholo ya bobedi ya Sao Tome le Principe ho ba motjheng wa ho kenela thonamente ya Mohope wa Dinaha tsa Afrika ya selemo sa 2022.2.    MatshedisoKabinete e romela matshediso ho:  batho ba Ghana le lelapa le metswalle ya Moporesidente wa mehleng wa Ghana Jerry Rawlings.  lelapa, metswalle le bomphato ba Mohlahlobi-Kakaretso Monghadi Kimi Makwetu ya tlohelang marapo ya sebeleditseng naha ya rona ka bokgabane le ho nehela mabapi le ho kenya tlwaelo ya boikarabelo tshebedisong ya mehlodi ya puso. Lefu la Monghadi Makwetu e bi le tahlehelo e kgolo lekaleng la bohlahlobi ba maemo a ditjhelete le mosebetsi o tswellang wa ho aha tsamaiso e nang le boikarabelo. Kabinete e hlahisitse motlotlo wa hore Monghadi Makwetu o ile a kgethwa ka ditlatse ho Komiti ya Boeletsi ba Bohlahlobi bo Ikemetseng ya Mokgatlo wa Matjhaba a Kopaneng, e leng mosebetsi oo, ntle le tikatiko, a o phethileng ka bokgabane.  mmuso le batho ba Puso ya Palestina ho latela ho hlokahala ha Ngaka Saeb Erekat. Ngaka Erekat e ne e le Mongodi-Kakaretso wa Komiti ya Phethahatso ya Mokgatlo wa Tokoloho ya Palestina, setho sa Komiti e Bohareng ya Fatah le serutehi se ipabotseng, raditherisano ya ka sehloohong wa kgotso ya Palestina le ho ba motswalle e moholo wa Afrika Borwa.E. DithonyoDithonyo kaofela di tla lokelwa ke ho netefatswa ha tshireletso le mangolo a thuto.1. Lekgotla la Taolo la Khomishene ya Poelano le Bonamodi:a. Monghadi Enos Ngutshane (Modulasetulo);b. Monghadi Siobhan Leyden;c. Monghadi Kaizer Moyane;d. Monghadi Sifiso Lukhele;e. Mofumahadi Riefdah Ajam;f. Monghadi Narius Moloto;g. Monghadi Bheki Ntshalintshali;h. Monghadi Thembinkosi Mkalipi;i. Mofumahadi Thabitha Constance Mametja; lej. Mofumahadi Tshepo Mahlaela.2. Ditho tseo e seng tsa Phethahatso ho Boto ya Batsamaisi ya Koporasi ya Dihlomo ya Afrika Borwa:a. Lenqosa Jeanette Thokozile Ndhlovu (o thontswe hape);b. Ngaka Reginald Cassius Lubisi;c. Ngaka Phillip David Dexter;d. Mofumahadi Refilwe Matenche;e. Majoro Mokgenerale (ya behileng meja fatshe) Lungile Christian Pepani;f. Mofumahadi Fundiswa Skweyiya-Gushu;g. Monghadi Timothy Mandla Sukazi; leh. Mofumahadi Peta Nonceba Mashinini.3. Lekgetlo la bo-6 ho Lekgotla la Boenjinere la Afrika Borwa:1. Mofumahadi Refilwe Buthelezi;2. Mofumahadi Prudence Madiba;3. Mofumahadi Tshwaraganang Ramagofu;4. Monghadi John Daniels;5. Monghadi Mashao Lawrence Lebea;6. Monghadi Kasango Nyembwe;7. Monghadi Simphiwe Nathaniel Zimu;8. Monghadi Thembinkosi Cedric Madikane;9. Monghadi Sipo Mkhize;10. Mofumahadi Nirvanna Rampersad;11. Mofumahadi Liezl Smith Smith;12. Mofumahadi Refilwe Lesufi;13. Mofumahadi Sarah Skorpen;14. Mofumahadi Abimbola Olukunle;15. Monghadi Sandiswa Jekwa;16. Mofumahadi Linda Njomane;17. Mofumahadi Mpho Ramuhulu;18. Mofumahadi Philile Precious Mdletshe;19. Monghadi Lesetja Boshomane;20. Mofumahadi Amelia Mtshali;21. Monghadi Thulebona Memela;22. Mofumahadi Simangele Mngomezulu;23. Mofumahadi Otilia Mthethwa;24. Monghadi Thembinkosi Gamedze;25. Mofumahadi Phumza Zweni;26. Monghadi Bhekinkosi Williamson Mvovo;27. Mofumahadi Patronella Fikile Sibiya;28. Mofumahadi Cingisa Mbola;29. Mofumahadi Thulisile Mwelase;30. Monghadi Kemraj Ramgobind Ojageer;31. Monghadi Enson Muranganwa Mangwengwende;32. Mofumahadi Thandeka Chili;33. Monghadi Sifiso Keswa;34. Mofumahadi Sejako Morejwane;35. Mofumahadi Nirasha Sampson;36. Mofumahadi Sewela Mutileni;37. Mofumahadi Nokhana Moerane;38. Monghadi Mamadi Isau Mailula;39. Mofumahadi Natalie Skeepers;40. Monghadi Matome Edmund Modipa;41. Ngaka Reginald Sethole Legoabe.42. Monghadi Carlo Van Zyl;43. Monghadi Ranthekeng Moloisane;44. Monghadi Njabulo Nhleko;45. Mofumahadi Elizabeth Theron;46. Monghadi Arnold Heinz Sommer;47. Mofumahadi Rachel Ledwaba;48. Monghadi Nic Smit; le49. Monghadi Sekete Zachia David Botsane;4. Khomishene ya Tekatekano ya Kgiroa. Mofumahadi Tabea Kabinde  (Modulasetulo);b. Monghadi Bhabhali kaMaPhikela Nhlapho;c. Mofumahadi Lebogang Mulaisi;d. Monghadi Puleng Tsebe;e. Monghadi Mpho Vuma;f. Mofumahadi Thembi Chagonda;g. Mofumahadi Zinzisa Pearl Mgobondela;h. Mofumahadi Stieneke Jensma; lei. Mofumahadi Dineo Mmako.5. Monghadi Mashwahle Joseph Diphofa   Katoloso ya konteraka ya dilemo tse hlano e le Motsamaisi-Kakaretso (DG) wa Lefapha la Merero ya Botjhaba.6. Ngaka Phil Mjwara   Katoloso ya konteraka ya dilemo tse pedi e le DG ya Lefapha la Saense le Ntjhafatso.7. Ngaka Duncan Ettienne Pieterse   Motlatsi wa DG (DDG): Leano la Moruo, Lefapha la Matlotlo a Naha.8. Ngaka Thuli Nomsa Khumalo   DDG: Bolaodi ba Phethoho ya Tlelaemete le Boleng ba Moya, Lefapha la Tikoloho, Meru le Botshwasi ba Ditlhapi.Dipotso: Mofumahadi Phumla Williams   Sebueledi sa KabineteMohala: 083 501 0139Letsatsi: Labone, la 19 Pudungwana 2020E ntshitswe ke: Tsamaiso ya Dikgokahanyo le Tlhahisoleseding ya Mmuso (GCIS)www.gcis.gov.za; www.gov.za"
"Pehelo ka Kopano ya Kabinete ka Kgokahano ya Vidiyo ya Laboraro, la 2 Tshitwe 2020",4 Dec 2020,https://www.gov.za/speeches/statement-virtual-cabinet-meeting-wednesday-2-december-2020-4-dec-2020-0000,https://www.gov.za/st/speeches/pehelo-ka-kopano-ya-kabinete-ka-kgokahano-ya-vidiyo-ya-laboraro-la-2-tshitwe-2020-4-dec,"A.    Maemo a Renang Hajwale1.    Keketseho ya Ditshwaetso tsa Lefu la Kokwanahloko ya Corona (COVID-19)1.1.    Kabinete e hlahisitse ngongoreho e kgolo ka ho phahama ha palo e ntjha ya ditshwaetso tsa COVID-19 ho la Kapa Botjhabela le dikarolong tsa Kapa Bophirima. Ho phahama ha ditshwaetso ho amahanngwa le, hara mabaka a mang, ho se ikobele melawana ya thibelo ya COVID-19 le melawana ya Tlhokomediso ya Mohato wa Pele.1.2.    Kabinete e tjhaelletse monwana ditsela tsa boitshunyako bakeng sa Masepala o Moholo wa Nelson Mandela Bay (NMB) ho sebetsana le ditshwaetso tse ntseng di phahama tsa COVID-19. Kabinete e boetse e tjhaelletse monwana hore mabollo a ka nna a tswella feela ho ikobetswe melawana e matla dibakeng tse ka thoko ho Masepala o Moholo wa NMB. Letona la Bophelo bo Botle, Ngaka Zweli Mkhize, o tla etela dibaka tsa Kapa Bophirima bakeng sa ho lekola se lokelang ho etswa bakeng sa boitshunyako dibakeng tse akgang Garden Route. 1.3.    Kabinete e boeleditse bohlokwa ba ho ikobela maitshunyako ao e seng a meriana a akgang ho hlapa matsoho ka metsi le sesepa kapa tshebediso ya sebolayadikokwanahloko sa motswako wa alkhohole, ho dula re sielana sebaka le ho kenya dimaske ha re le bathong. Bohle re lokela ho tshehetsa kgoeletso ya Mokgatlo wa Lefatshe wa Bophelo bo Botle (WHO) ya ho thibela ditshwaetso tse ntjha tsa COVID-19.1.4.    Ha re atamela sehla sa monyaka, re lokela ho hopola hore sewa sena se ntse se le matla le ho ba kotsi. Kahoo, re lokela ho phema maeto a sa hlokahaleng, haholoholo ka dipalangwang tsa setjhaba, le ho fokotsa ho etela dibaka tsa setjhaba tse kang direstjhurente, ditamene kapa dibara. E mong le e mong wa rona o lokela ho nka mehato ya ho phema ho jala kokwanahloko ho ba malapa a rona, ka ho qolleha maqheku a rona.1.5.    Re lokela ho dula re sielane sebaka kamehla le ha re kopane re le malapa bakeng sa ho keteka matsatsi a phomolo. Ka boitshwaro ba rona bo nang le boikarabelo, bohle re ka nyehela mabapi le ho lwantsha le ho fokotsa ho ata ha COVID-19. Kabinete e boetse e tjhaelletse monwana Maemo a Naha a Koduwa ho fihlela ka la 15 Pherekgong 2021.2.    Indasteri ya Dipalangwang tsa Dithoto2.1.    Kabinete e tshwela ka mathe ka matla ditlolo tsa molao tse amang indasteri ya dipalangwang tsa dithoto le ho thoholetsa karabelo ya ka potlako ya sepolesa mabapi le ho tshwarwa ha babelaellwa Gauteng. Kabinete e fetiseditse matshediso ho malapa le bomphato ba bakganni ba lahlehetsweng ke maphelo mme e lakaletsa ba lemetseng ho fola kapele.2.2.    Leha re utlwisisa ho nyahamiswa ke ditlolo tsa melao ya bofalli ke tse ding tsa dikhamphani, dikgoka ha se tharollo. Kabinete e ipiletsa ho bohle ba amehang ho kenya ditletlebo tse mabapi le dipalangwang tsa dithoto ho makala a amehang ho e na le ho lwana.2.3.    Letona la tsa Kgiro le Basebetsi Thulas Nxesi le eteletse pele moifo wa Matona o sebetsanang le taba ena mme o lebeletswe ho fana ka tshisinyo e popota ho Kabinete bakeng sa ho sebetsana le dikgang tse amang indasteri ena. 3.    Ntshetsopele ya Infrastraktjha3.1.    Kabinete e amohetse phano ya Sekema sa Phepelo ya Metsi ka Bongata sa uMshwathi ho la KwaZulu-Natal, se tla fetola haholo maphelo a mahae a fetang 3 000 dibakeng tsa Albert Falls, Mpolweni, Trustfeed le Nadi.3.2.    Sekema sena ke letsibolo la diporojeke tse ding tse fapafapaneng tsa phepelo ya metsi ka bongata tsa lebatowa se tla akaretsa ho phatlalla le ditereke tsa bomasepala ba tshelela   Zululand, King Cetshwayo, iLembe, uThukela, uMgungundlovu le Harry Gwala. Kabinete e kgothaletsa bakgolamolemo ho baballa le ho sebedisa metsi ka hloko molemong wa mahae kaofela. 4.    Matsatsi a Phomolo a Bolokehileng4.1.    Ha maAfrika Borwa a nka nako ya ho thabela matsatsi a phomolo le malapa le metswalle, Kabinete e re kgothaletsa bohle ho etsa seo ka boikarabelo. Hodima ho ikobela melawana yohle ya ho thibela ho ata ha COVID-19, re boetse re lokela ho ikobela melao ya tsela ho netefatsa hore re fihla moo re yang re bolokehile. 4.2.    Boipaballo Mebileng ke boikarabelo ba maAfrika Borwa kaofela mme boramakoloi bohle ba kgothaletswa ho kganna ka lebelo le behilweng, o se ke wa kganna o nwele, mme o seke wa kganna bohlaswa le ka ho se tsotelle. 4.3.    Batswadi le bahlokomedi ba kgothaletswa ho se siye bana ba le bang sehleng sena sa matsatsi a phomolo. Ka ho sebetsa mmoho bakeng sa ho itlhokomela, re ka netefatsa sehla sa monyaka se bolokehileng le se tletseng thabo.B.    Diqeto tsa Kabinete1.    Tlaleho ya kgatelopele ya Moifo wa Tshebetso o Kopanetsweng wa Matona (IMTT) mabapi le Provense ya Leboya Bophirima1.1.    Kabinete e tjhaelletse monwana kgothaletso ya IMTT bakeng sa ho hulwa ha maitshunyako a otlolohileng tlasa karolo ya 100(1)(b) ya Leboya Bophirima mafelong a selemo sa ditjhelete sa 2020/21.1.2.    Kabinete e kgotsofetse ke kgatelopele e entsweng mabapi le maitshunyako a mmuso wa naha ho la Leboya Bophirima, leha mosebetsi o lokelang ho etswa o sa le mongata bakeng sa ho busetsa taolo e hlwahlwa provenseng eo ka botlalo. 1.3.    Kgatelopele e entswe mabapi le ho busetsa kgotso ka hara badudi le basebetsi, taolo ya ditjhelete, bolaodi ba ditlamorao le phano ya ditshebeletso. Ho boetse ho bile le diphethoho sephethong sa tlhahlobo ya ditjhelete, le pheletso ya dilemo tse tsheletseng tsa ho putlama le ho ema tsi ha dipatlisiso tsa ditlhahlobo tsa ditjhelete. Tlaleho e felletseng e tla tekelwa Palamente.2.    Tsa Moraorao Mabapi le Moralo wa Pholoso ya Kgwebo (BR Plan) wa Khamphani ya Tshebeletso ya Difofane ya Afrika Borwa (SAA)2.1.    Kabinete e ile ya tsebiswa ka kgatelopele e mabapi le ho kenngwa tshebetsong ha Moralo wa Pholoso ya Kgwebo wa SAA le kamoo kabo ya R10.5 bilione e tla sebediswang ka nepo ho netefatsa katleho ya ho kenya tshebetsong Moralo wa Pholoso ya Kgwebo. 2.2.    Kabinete e ananetse kgatelopele ena le ho kopa Lefapha la Dikgwebo tsa Mmuso (DPE) ho akofisa ho kenngwa tshebetsong ha maikitlaetso a ka sehloohong bakeng sa ho netefatsa ho ropoha ha tshebeletso ya naha ya difofane e bopilweng botjha, e kgabane le ho ba ya thekenoloji e hodimo. 2.3.    DPE e ile ya laelwa ho phethela thonyo ya boto ya nakwana ya SAA le ho qetella thonyo ya Molekane wa Lewa la Tekatekano bakeng sa SAA e bopilweng botjha. Mango e ile ya thoholetswa mabapi le karolo ya lewa eo e e bapetseng jwaloka lekala la semphato la SAA, ho netefatsa boteng bo tswellang ba tshebeletso ena mmarakeng. 3.    Moralo wa Boitokisetso (ho ba Malala-a-laotswe) Bakeng sa Sehla sa Lehlabula sa 2020-213.1.    Kabinete e tjhaelletse monwana Moralo wa Boitokisetso ba Sehla sa Lehlabula sa 2020-2021 o tekilweng ke Letona la Kopanelo ya Puso le Merero ya Botjhaba, Ngaka Nkosazana Dlamini Zuma. Moralo ona o latela bolepi bo bontshitseng hore ho na le menyetla e eketsehileng ya pula e ngata e sa tlwaelehang ho boholo ba dibaka ka hara naha. Sena se bolela hore dibaka tse fumanang pula ya lehlabula diprovenseng kaofela tse robedi- ntle le dibaka tse fumanang pula ya mariha tse kang Kapa Bophirima   di bonahala di tla ba le merwallo le difefo.3.2.    Mabapi le ho kenya moralo ona tshebetsong, ho se ho hlohlomisitswe ditsela tsa pebofatso bakeng sa ho fokotsa dikotsi tse mpe tsa sehla sa lehlabula. Moralo ona o kenyeletsa sehla sa monyaka ho tloha ka Pudungwana 2020 ho isa ka Hlakola 2021, kaha nako ena e ka ba le mathata a eketsehileng a dikotsi tse tsamaelanang le boemo ba lehodimo. Kabinete e boetse e lemohile hore dikarolo tse ding tsa diprovense tsa Kapa di ntse di le ka hara komello.3.3.    Kabinete e ipiletsa ho setjhaba ho itokisetsa dikotsi tsa sehla sa lehlabula le ho netefatsa dikarabelo tse hlwahlwa tse tla baballa maphelo, tsa sireletsa thepa le infrastraktjha. 4.    Moralo wa Ntshetsopele ya Leano la Naha4.1.    Kabinete e tjhaelletse monwana Moralo wa Ntshetsopele ya Leano la Naha o tla tataisa mafapha ohle a mmuso mabapi le ho rala maano a ona a mmuso ka ho latelana. Moralo ona o reretswe ho teka boemo bo tshwanang ba metjha ya ho bopa maano ho parola le dikarolo tsohle tsa mmuso.4.2.    Tokomane ena e hlakisa mehato e fapafapaneng e lokelang ho latelwa bakeng sa ho bopa maano a mmuso, e kenyeletsa bolelele ba nako ya ho etsa maano, maemo a lebeletsweng; dintlha tse lokelang ho nkelwa hloohong ha ho boptjwa maano le ditlhophiso tsa ditheo tse tla thehwang bakeng sa metjha e hlwahlwa ya ho etsa maano le ho a kenya tshebetsong. 4.3.    Moralo wa hajwale ha o netefatse tshwano le tsamaelano mabapi le ho etsa maano mmusong. Tokomane e tla fumaneha ka websaete ya Lefapha la Merero, Bodisa le Tlhahlobo (DPME) (www.dpme.gov.za). 5.    Leano la Dinyehelo tsa Mobu5.1.    Kabinete e tjhaelletse monwana hore leano lena le kenngwe tshebetsong, hore le akofise nyehelo ya mobu e leng e nngwe ya ditsela tsa ho arabela ho motsamao o monyebe wa tlhabollo ya mobu.5.2.    Ho kenngwa tshebetsong ha leano ho tla hlahisa menyetla e kgabane bakeng sa baahi ba ditorotswaneng le dibakeng tsa mahae hore ba nke karolo moruong. Le tla ka ditsiane le ho tataisa dinyehelo tsa mobu tsa batho ba nang le mobu wa dihektare tse ngata. Ditsiane di tsamaelana le maikarabelo a matlafatso a laetsweng mabapi le beng ba mobu wa dihektare tse ngata ba tla nyehela ka mobu.5.3.    Mobu o nyehetsweng le ditsela tsa leano la ditsiane tse matahantsweng le tumellano e fihlelletsweng ke balekane ba kahisano ho di-Operation Phakisa tsa selemo sa 2016 tsa Temothuo, Tlhabollo ya Mobu le Ntshetsopele ya Dibaka tsa Mahae. Leano le ile la bulelwa bakeng sa ditshwaelo tsa setjhaba ka Hlakola 2020.6.    Leano la Naha la Kgetho ya Bakgolamolao le Kabo ya Mobu la Selemo sa 20206.1.    Kabinete e tjhaelletse monwana leano lena, le fanang ka motjha o hlokang leeme, o tshepahalang le ho ba le ponaletso bakeng sa kgetho ya bakgolamolemo le kabo ya mobu ka hara Afrika Borwa. Leano le kenyeletsa ditshwaelo tse ileng tsa amohelwa pejana selemong sena nakong ya phatlalatso ya lona le ho rerelwa ho sebetsana, hara tse ding, le ho se lekalekane ha bong le thuo ya mobu. 6.2.    Le beha ka sehlohlolong kabo ya thuo ya mobu ho basadi, mme ka seo ho kgothaletswa ntshetsopele ya basadi tabeng ena. Le boetse le reretswe ho sebetsana le ditlhokeho tse fapaneng tsa mobu jwaloka ha di hlahisitswe ke badudi bakeng sa tlhahiso ya temo, bodulo ba batho, makgulo bakeng sa bohle, ntshetsopele ya bodulo le diindasteri. 6.3.    Leano le sisinya ho boptjwa ha lekala le ikemetseng bakeng sa ho tsamaisa kabo ya mobu le ho fana ka mokgwa wa ho etsa dikopo ka inthanete ho netefatsa ponaletso e felletseng mabapi le kabo ya mobu. 7.    Leano la Moralo o Kenyeletsang Tsohle wa Madiboho (OSBP) 7.1.    Kabinete e tjhaelletse monwana moralo wa Leano la OSBP bakeng sa ditherisano le setjhaba. Ho boptjwa ha OSBP ho reretswe ho nolofatsa motsamao wa batho le dithoto pakeng tsa madiboho a Afrika Borwa le dinaha tsa boahisani. Ditshisinyo leanong lena di reretswe ho sebetsana le tshubuhlellano e bakang ditiehiso, ka qolleho ya bahahlaudi le bahwebi. 7.2.    Leano lena le fana ka matla ho Moralo o Kenyeletsang Tsohle wa Madiboho o ileng wa amohelwa ke Kabinete ka selemo sa 2018. Boemong ba kontinente, leano le nyehela ho Boikitlaetso ba Matlafatso ya Infrastraktjha ba Moporesidente, bo ntlafatsang momahano hara dinaha tsa Afrika bakeng sa ho sebetsana le kgaello ya infrastraktjha le ho matlafatsa kgwebisano e kopanetsweng ya Afrika. Moralo wa leano lena o tla kenngwa koranteng ya mmuso bakeng sa ditshwaelo tsa setjhaba kotareng ya pele ya selemo sa 2021.8.    Kamohelo ya Khonvenshene ya Mokgatlo wa Matjhaba wa Basebetsi Mabapi le Khonvenshene ya Phediso ya Dikgoka le Tlhekefetso Mosebetsing ya Selemo sa 2019 (No. 190)8.1.    Kabinete e tjhaelletse monwana ho kenngwa ha Khonvenshene ya tsa Mosebetsing ya selemo sa 2019 (No. 190) Palamenteng bakeng sa kamohelo. Khonvenshene ena e sebetsana le dikgoka le tlhekefetso, ka ho qolleha mosebetsing. E fana ka moralo o hlakileng wa tshebetso le monyetla wa ho bopa bokamoso ba mosebetsing bo itshetlehileng hodima seriti le hlompho, bo hlokang dikgoka le tlhekefetso.8.2.    Kamohelo ya khonvenshene ena e matahantswe le Molaotheo wa Riphabliki ya Afrika Borwa wa selemo sa 1996. Hang ha e se e amohetswe, dipehelo tsa khonvenshene di tla fetolwa ho ba tsa ka hara naha le ho matahanngwa le Molao wa Dikamano tsa Basebetsi, 1995 (Molao wa bo-66 wa selemo sa 1995).8.3.    Lefapha la Kgiro le Basebetsi le se le tlile ka Khoutu ya Ditlwaelo tse Ntle mabapi le Thibelo le Phediso ya Dikgoka le Tlhekefetso Mosebetsing.9.    Lewa le Shebilweng Botjha la Antarctic le Southern Ocean9.1.    Kabinete e tjhaelletse monwana lewa le shebilweng botjha bakeng sa ho kenngwa tshebetsong, le kenyeletsang ditshwaelo tse fumanweng nakong ya phatlalatso ya lona pejana monongwaha. Lewa lena le fana ka kgokahano le ho kenngwa tshebetsong ha Molao wa Ditumellano tsa Antarctic, 1996 (Molao wa bo-60 wa selemo sa 1996), o amanang le diphuputso, paballo, tshebediso ya moshwelella ya mehlodi le bolaodi ba tikoloho bakeng sa ho tshehetsa lenaneo la Afrika. 9.2.    Sena se nyehela ho Merero ya Ntshetsopele ya Moshwelella, ka ho ananela hore Antarctic le Southern Ocean ke dikarolo tse hlokolosi tsa tsamaiso ya tlelaemete ya lefatshe. Lewa lena le nyehela ho tshebetso ya tsa tlelaemete le seriti sa bodulo ba tsa tlhaho ka ho kgothaletsa ho thehwa ha dibaka tse sireleditsweng le ho laolwa bakeng sa morero oo. Le ile la phatlalatswa ka Hlakubele 2020 bakeng sa ditshwaelo tsa setjhaba.10.    Tokomane ya Ditokelo tsa Botho, Tokoloho le Poelano: Thonyo ya Ditsha tsa Lefa la Nelson Mandela 10.1.    Kabinete e tjhaelletse monwana ho kenngwa ha Tokomane ya Ditokelo tsa Botho, Tokoloho le Poelano: Thonyo ya Ditsha tsa Lefa la Nelson Mandela ho Setsi sa Mafa a Lefatshe sa Mokgatlo wa Matjhaba a Kopaneng wa Thuto, Saense le Botjhaba hore e sekasekwe le ho ngolwa e le Setsha sa Mafa a Lefatshe. Sena ke karolo e pharalletseng ya Porojeke ya Motjha wa Boitwanelo le Tokoloho. 10.2.    Thonyo e supa ditsha tse 10 ka bo mong diprovenseng tse nne le ho bomasepala ba supileng. Tsena di emela nalane ya rona ya tokoloho le diokelo tsa botho, mme di fana ka bopaki ba mekgahlelo e fapaneng ya ntwa ya tokoloho. 10.3.    Thonyo ena e matahantswe le Morero wa Ntshetsopele ya Naha, o toboketsang paballo le pusetso ya dibaka tse sireleditsweng. E boetse e ananela bokgoni ba moruo wa boiqapelo ba ho nyehela mabapi le ho hlahisa mesebetsi le dikuno tsa diyantle.C.     Dibili 1.    Bili ya Paballo le Ntshetsopele ya Mobu wa Temo ya Selemo sa 20201.1.    Kabinete e tjhaelletse monwana ho kenngwa ha Bili ena Palamenteng. Bili e fedisa Molao wa Mobu wa Temo, 1970 (Molao wa bo-70 wa selemo sa 1970) ho fana ka matla ho ditlhokeho tsa molaotheo, le ho fana ka katamelo e hlokang leeme le e lekalekanang tshebedisong ya mobu wa temo.1.2.    Bili ena e sireletsa mobu wa temo bakeng sa tlhahiso ya dijo ka ho thehwa ha Dibaka tsa Temo tse Sireleditsweng moo mobu o nang le bokgoni bo matla ba tlhahiso o tla behellwang ka thoko bakeng sa temo mme o nang le bokgoni bo tlase o tla sebedisetswang merero eo e seng ya temo. 1.3.    Ho kenngwa tshebetsong ha Bili ena ho sebetsana le tshoso ya kanetso ya dijo bakeng sa naha le malapa.D.         Diketsahalo tse Tlang1.         Seboka sa Kopano ya Afrika (AU) 1.1.    AU e tla tshwara Seboka se sa Tlwaelehang sa Sebaka se Lokolohileng sa Kgwebisano ya Kontinente ya Afrika (AfCFTA) ka la 5 le 6 Tshitwe 2020, mabapi le ho lokisetsa ho qala ha AfCFTA ka la 1 Pherekgong 2021. 1.2.    AfCFTA e fupere melemo e mengata bakeng sa Afrika Borwa mme e sebetsa e le sethusi mabapi le kgolo ya moruo le matsete. Sebaka se bulehileng sa kgwebisano se bulela diyantle tsa rona tsa thepa le ditshebeletso mmarakeng wa batho ba fetang 1.2 bilione. Jwaloka Modulasetulo wa AU, Afrika Borwa esale e itlhomme pele mabapi le ho ntshetsapele ho kenngwa tshebetsong ha AfCFTA.1.3.    Tumellano ena e ntshetsapele kopanelo ya moruo le ntshetsopele, matlafatso ya basadi ka hara kontinente, le ho matlafatsa mekutu e lebisitseng ho maemo a kgotso le botsitso ka hara Afrika.2.         Letsatsi la Poelano2.1.    Afrika Borwa e tla hopola Letsatsi la Poelano ka la 16 Tshitwe 2020 tlasa mookotaba:  Re ipopa kgahlanong le Semorabe, Dikgoka tsa Bong le ho Hloka Mamellano . Ha re sebediseng letsatsi lena bakeng sa ho itlama botjha mabapi le ho fihlella kaho ya setjhaba le momahano ya kahisano.2.2.    Tsepamiso ya maikutlo hodima semorabe monongwaha ho supa bohlokwa ba hore e mong le e mong a nke boikarabelo ba ho lwantsha semorabe, kgethollo ya merabe, lehloyo la melata le ditsela tse ding tsa ho hloka mamellano ka hara naha. 3.         Letsatsi la Matjhaba la ho Ema Kgahlanong le Bobodu3.1.    Afrika Borwa e tla ipapisa le lefatshe kaofela mabapi le ho hopola Letsatsi la Matjhaba Kgahlanong le Bobodu ka Laboraro, la 9 Tshitwe 2020. Letsatsi lena le reretswe ho lemosa badudi ka ditlamorao tse mpe tsa bobodu le ho bo fedisa.3.2.    Bobodu ha bo amohelehe, le ha e ka ba bo etsahala makaleng a mmuso kapa a poraefete. Bobodu bo tla ka dibopeho tse fapafapaneng le diketso tse kang ho  reka  lengolo la ho kganna, ho ntsha tjotjo bakeng sa ho baleha kotlo ya semolao, mmommori le boitshwaro bo kgahlanong le tlhodisano, kaofela ke bobodu. 3.3.    Katleho ya ntwa ya rona kgahlanong le bobodu e itshetlehile hodima ho itahlela ka setotswana ha baahi le ditheo tsohle. Ka Pudungwana 2020, Kabinete e tjhaelletse monwana hore Lewa la Naha Kgahlanong le Bobodu le kenngwe tshebetsong le ho ipiletsa ho bohle ho ipopa bakeng sa ho lwantsha bobodu. Haeba o bona ho hong, bua ho hong, tlaleha bobodu ka ho letsetsa Mohala wa Naha wa Thuso Kgahlanong le Bobodu ho 0800 701 701. E.     Melaetsa1.    DithoholetsoKabinete e fetiseditse dithoholetso le ditakaletso tse molemo ho: 1.1.    Mofumahadi Tsakani Maluleke, ya thontsweng jwaloka Mohlahlobi-Kakaretso wa Ditjhelete wa Afrika Borwa ho tloha ka la 1 Tshitwe 2020. Kabinete e mo lakaletsa tse molemo maikarabelong a hae a ho netefatsa hore ho ba le boikarabelo tshebedisong ya mehlodi ya puso. 2.    MatshedisoKabinete e fetiseditse matshediso ho:2.1.    lelapa, metswalle le bomphato ba sebapadi sa mehleng sa mola o kamorao sa Bafana Bafana le Mamelodi Sundowns Anele Ngcongca. 2.2.    Setjhaba sa Borena ba Bafokeng ka ho hlokahala ha Mohumagadi (Mma Morena), Ngaka Semane Bonolo Molotlegi.2.3.    setjhaba sa AbaThembu ka ho hlokahala ha Mma Morena wa setjhaba sa Borena ba AmaXhosa Nozamile Sigcawu, mme wa mofu Morena Mpendulo Zwelonke Sigcawu.2.4.    lelapa la Motlotlehi Morena Goodwill Zwelithini ka ho hlokahala ha mora wa hae Kgosana Lethukuthula Zulu.F. DithonyoDithonyo tsohle di emetse ho netefatswa ka mangolo a thuto le tumello e amehang ya tlhahlobisiso.1.    Mofumahadi Mukondeleli Johanna Mulaudzi jwaloka Mohlanka e Moholo wa Phethahatso (CEO) wa Bolaodi ba Madiboho ba Afrika Borwa. 2.    Mofumahadi Ayanda Noah jwaloka Modulasetulo wa Boto ya Khamphani ya Letlole le Bohareng la Eneji.3.    Monghadi Loyiso Tyabashe jwaloka CEO ya Koporasi ya Eneji ya Nyutleleya ya Afrika Borwa.4.    Ditho tsa Lekgotla la Bolaodi ba Indasteri ya Dikhamphani tsa Poraefete tsa Bolebedi:a.    Ngaka Audrey Leah Mofomme (Modulasetulo)b.    Monghadi Matome Solomon Ralebipi (Motlatsi wa Modulasetulo);c.    Monghadi Humphrey Nhlanhla Ngubane;d.    Ngaka Sithembile Nombali Mbete; lee.    Mofumahadi Thandeka Ntshangase.5.    Katoloso ya konteraka ya Monghadi Mbulelo Tshangana jwaloka Motsamaisi-Kakaretso (DG) wa Lefapha la Bodulo ba Batho.6.    Mofumahadi Nomfundo Clementine Tshabalala jwaloka DG ya Lefapha la Tikoloho, Meru le Botshwasi ba Ditlhapi. 7.    Ngaka Annette Theresa Griessel jwaloka Motlatsi wa Motsamaisi-Kakaretso (DDG): Kgokahano ya Meralo ya Naha ho DPME.8.    Ngaka Nontsikelelo Valencia Tshayingca-Mashiya jwaloka DDG: Ditshebeletso tsa Kgwebo ho DPME.9.    Mofumahadi Dorcas Tshepiso Moahloli jwaloka DDG: Bookamedi ba Thepa le Ditshebeletso tsa Maikarabelo ho Lefapha la Matlotlo a Naha. Dipotso:Mofumahadi Phumla Williams   Sebueledi sa Kabinete Mohala: 083 501 0139"
"Pehelo ka Kopano ya Kabinete ka Kgokahano ya Vidiyo ya Laboraro, 24 Hlakola 2021",26 Feb 2021,https://www.gov.za/speeches/statement-virtual-cabinet-meeting-wednesday-26-feb-2021-0000,https://www.gov.za/st/speeches/pehelo-ka-kopano-ya-kabinete-ka-kgokahano-ya-vidiyo-ya-laboraro-24-hlakola-2021-26-feb-2021,"A.    Maemo a Renang Hajwale1.    Sehlopha sa Selemo sa 20201.1.    Kabinete e thoholeditse Sehlopha sa selemo sa 2020 se mamelletseng tlasa maemo a boima le ho fihlella sephetho sa materiki se babatsehang. Ditlhahlobo tsa selemo sa moo ho bileng le keketseho palong ya baithuti ba ngotseng ditlhahlobo tsa makgaolakgang ha ho bapiswa le selemong sa 2019, di boetse di bonahetse ka keketseho palong ya baithuti ba fihlelletseng tumello ya ho ya ntshetsa pele dithuto tsa bona diyunivesithing. 1.2.    Kabinete e lakaletsa baithuti bohle tse ntle ha ba kena dilemong tsa kamora materiki. Hodima taba ya ho ya kena diyunivesithing, baithuti ba boetse ba kgothaletswa ho shebana le thupello ya maitsebelo a mosebetsi e fumanehang dikoletjheng tsa Setekginiki le Thuto le Thupello ya Mesebetsi (TVET) jwaloka karolo ya ho matlafatsa motheo wa Afrika Borwa wa maitsebelo a setekginiki a leng bohlokowa bakeng sa moruo wa rona. Baithuti ba sa lokeleng ke ho kena dikoletjheng tsa TVET kapa diyunivesithing ba kgothaletswa ho shebana le Lenaneo la Materiki la Monyetla wa Bobedi.1.3.    Kabinete e boetse e thoholeditse bahlanka bohle le bolaodi ba Lefapha la Thuto ya Motheo   hodima ho kenya tshebetsong ditsela tsa boitekanelo le polokeho dikolong ka selemo sa 2020 bakeng sa ho sireletsa matitjhere le baithuti kgahlanong le sewa sa bohloko ba corona (COVID-19)   ba sebeditse ka boitelo ho fihlella sephetho sa materiki se kgahlisang. 1.4.    Kabinete e lakatsa ho hlahisa kananelo ya yona ho matitjhere kaofela, balaodi ba dikolo, bahlanka ba ka hara ditsamaiso tsa thuto ya motheo, mekgatlo ya matitjhere, mekgatlo ya baithuti le batswadi ba bona bakeng sa mosebetsi o matla le boinehelo bo kopanetsweng ho netefatsa hore re fihlella mofuta wa sephetho oo re leng motlotlo ka ona ho sa natswe mathata ao re teaneng le ona ka 2020. 1.5.    Kabinete e thabetse hore selemo sa sekolo sa 2021 se qadile semmuso mme e na le tshepo ya hore ditsela tse teng di lekane bakeng sa ho ruta le ho ithuta ho bolokehileng. Ke maikarabelo a rona kaofela ho dula re fadimehile le ho ikobela ka matla dipehelo tsa boitekanelo le polokeho, tse reretsweng ho sireletsa boitekanelo le polokeho ya matitjhere, basebeletsi le baithuti. Kabinete e ipiletsa ho maAfrika Borwa ohle ho tshehetsa baithuti ba rona le ho netefatsa hore ba a atleha.2.    Puo ya Boemo ba Naha (SoNA)2.1.    Kabinete e amohetse SoNA ya selemo sa 2021 e entsweng ke Motlotlehi, Moporesidente Matamela Cyril Ramaphosa, Tulong ya matlo a mabedi a Palamente e neng e tshwerwe ka vidiyo moo ho neng ho na le palo e seng kae ya ditho   Seboka sa Setjhaba le Lekgotla la Naha la Diprovense   Motse Kapa ka Labone, la 11 Hlakola 2021.2.2.    SoNA le Karabelo ya Mopoesidente ho Dingangisano tsa SoNA e fanne ka tlaleho ya kgatelopele mabapi le ho kenngwa tshebetsong ha Moralo wa Tsosoloso le Tlhasimollo ya Moruo (ERRP) le mmapa wa ho kenngwa tshebetsong ka sekgahla ha meralo ya mmuso. Kabinete e lomahantse meno bakeng sa ho kenya tshebetsong maitlamo ohle a phatlaladitsweng ke Moporesidente.2.3.    Leha re ananela diqholotso tsa moruo wa kahisano tse re tobileng, Kabinete e dula e na le tshepo ya hore ho tla sebetsanwa le tsona ka ho kenngwa tshebetsong ha ERRP le Lenaneo la Tshebetso (PoA) la mmuso, ho tsepamisitswe maikutlo hodima ho fihlella kgolo a kenyeletsang le merero ya Tjhebelopele ya selemo sa 2030 jwaloka ha e tekilwe ho Morero wa Ntshetsopele ya Naha (NDP).2.4.    Ho sa natswe tshitiso ya sewa sa COVID-19 se qadileng ka selemo sa 2020, PoA ka kakaretso e dula e le motjheng leha e ka re e tsamaya butle. Ka Laboraro, 24 Hlakola 2021, Letona la ditjhelete Tito Mboweni le adile ditekanyetso bakeng sa ditjhelete tsa meralo ya monongwaha.3.    Tlaleho ya Tjhebobotjha ya NDP3.1.    Kabinete e ananetse tlaleho ena ya diphetho tsa tjhebobotjha ya NDP mme e tla leka ho busetsa kgatelopelo ya nyehelo ya mmuso mabapi le Tjhebelopele ya selemo sa 2030. Khomishene ya Naha ya Meralo e tla lokolla Tlaleho ya Tjhebobotjha ya NDP.4.    Ntshetsopele ya diente tsa Naha 4.1.    Kabinete e amohetse mekutu le kgatelopele e entsweng ke borasaense, bafuputsi le ditsebi tsa bongaka tsa rona mabapi le boikitlaetso ba naha ba ho itlhahisetsa diente tsa rona bakeng sa ho sebetsana le diwa tsa hajwale le tsa kamoso. Borasaense, bafuputsi le ditsebi tsa bongaka tsa rona esale ba le kapelepele mabapi le ho sebetsana le sewa sa COVID-19 le ho etella pele ho beha leihlo ho ikatisa ha kokwanahloko ya COVID-19, ho bakileng ho sibolla mofuta o motjha wa 501Y.V2. Tabeng ena, Kabinete e rata ho thoholetsa borasaense le bafuputsi kaofela ba Afrika Borwa ba kgonneng ho hlahisa botjha kokwanahloko ena laboratoriamong ka morero wa ho matlafatsa diphuputso tse mabapi le phekolo ya sewa sa COVID-19. 4.2.    Kabinete e dumela hore tsamaiso ya rona ya naha ya saense le ntjhafatso ke mohlodi wa bohlokwa o lokelang ho baballwa le ho ntshetswapele.4.3.    Hape le ka nqane ho diphuputso tsa COVID-19, Borasaense le bantjhafatsi ba Afrika Borwa ba hlomphuwang ke lefatshe ba fanne ka thekenoloji e babatsehang e kang laser ya pele ya dijithale le sekhena sa x-ray sa Lodox se popolang mmele kaofela. 5.    Phano ya Ente ya COVID-195.1.    Kabinete e ananetse tshimoloho ya lenaneo la phano ya kentelo ya COVID-19, moo meriana ya pele ya ente ya Johnson & Johnson e fuweng basebeletsi ba kalafo (di-HCW) ka bobedi makaleng a mmuso le a poraefete. 5.2.    Esale sewa sa COVID-19 se qala, di-HCW esale e le thebe e sireleditseng setjhaba sa bo rona. Ba ne ba tobane ka kotloloho le kokwanahloko mme ba mamelletse kgahlanong le kokwanahloko ena e hanang ho fela. Boitelo ba bona bo pholositse maphelo a mangata mme setjhaba sa bo rona se ba kolota diteboho tse tebileng. 5.3.    Kentelo ya bona e tla thusa ho ba sireletsa kgahlanong le tshwaetso mme qetellong ba busetse naha setlwaeding. Kabinete e thabetse hore dimilione tsa diente tsa tlatsetso tse rekilweng mehloding e mmalwa di tla fihla ka dinako tse fapafapaneng dikgweding tse tlang, ho tloha ka Tlhakubele 2021.5.4.    Hang ha di-HCW di se di entuwe karolong ya Mokgahlelo wa Pele wa lewa la phano ya kentelo, Mokgahlelo wa Bobedi o tla tsepamisa maikutlo hodima basebeletsi ba bohlokwa le dihlopha tse ka bang tsietsing ya tshwaetso, tse kenyeletsang batho ba ka hodimo ho dilemo tse 60, batho ba ntseng ba na le mahloko a mang hammoho le batho ba dulang mahaeng a kokelo le dihostele. 5.5.    Baahi ba hopotswa hore kentelo ke mahala le ka ho ithaopa, mme e dula e le tshireletso kgahlanong le kokwanahloko, e tsamaelanang le ho dula re ikobela melawana ya boitekanelo ya ho qoba dikopano tse kgolo, ho kenya maske ha o le bathong, ho hlwekisa matsoho ka ho hlapa ka metsi le sesepa kapa sebolaya-dikokwanahloko se nang le motswako wa alkohole wa 70% le ho sielana sebaka sa bonyane dimithara tse pedi le halofo Ditsela tsena di hlokolosi bakeng sa boitekanelo ba setjhaba sa bo rona. 6.    Diphuputso tsa tsa Lebotho la BasebetsiQLFS) tsa Kotara ya bo-46.1.    QLFS ya kotara ya bo-4 e lokollotsweng ke Lefapha la Dipalopalo la Afrika Borwa ka Labobedi, la 23 Hlakola 2021 e tswella ho re hopotsa ka diqholotso tsa tlhokeho ya mesebetsi tse tjametseng naha. Kabinete leha ho le jwalo e kgothatswa ke matshwao a tshepisang ao moruo wa rona o tswellang ho a bontsha hara dinnete tsa hajwale tse bohloko tsa moruo.6.2.    Ho ya ka dipalopalo tsa moraorao kgiro e eketsehile ka mesebetsi e 333 000, moo lekala la semmuso le nyehelang ka ho fetisisa (mesebetsi e 189 000) pakeng tsa Kotara 3 le Kotara 4 ka selemo sa 2020. Ho feta moo, ho bile le phokotseho palong ya Ba sa Neheleng Moruong ba 890 000 ho Kotara 4 ka selemo sa 2020 ha ho bapiswa le Kotara 3 ka selemo sa 2020.6.3.    Kabinete e dula e tshwenyehile hore sekgahla seo moruo o hlahisang mesebetsi ka sona se ntse se le monyebe ho feta kamoo naha e kgephotseng mesebetsi ka 701 000 pakeng tsa Kotara 3 le Kotara 4. Leha Kotara 4 e bontshitse keketseho ya sekgahla sa tlhokeho ya mesebetsi, keketseho ka phesente ka 1, 7% e ntse e le tlase ho feta keketseho ya Kotara 3 ya 9% ho sekgahla sa tlhokeho ya mesebetsi.6.4.    Ho a ngongorehisa hore batho ba batjha ke karolo e kgolo ka ho fetisisa ya batho ba sa sebetseng. MaAfrika Borwa a batho ba batsho le ba mmala hammoho le basadi e dula e le bona dihlopha tse hlophehileng ka ho fetisisa moruong wa naha, mme sena se matlafatsa maikemisetso a mmuso a ho akofisa ditsela tsa ho tshehetsa le ho kgontsha bonkakarolo bo bonahalang ba batjha, basadi le batho ba batsho ka hara moruo wa naha. Sena se tsamaelana le ho itlama botjha mabapi le diphethoho le tlhabollo moruong bo entsweng ke Moporesidente ho SoNA ya selemo sa 2021.7.    Ditekanyetso tsa Naha tsa Selemo sa 20217.1.    Ho tekwa ha Ditekanyetso tsa Naha tsa selemo sa 2021 ke karolo ya bohlokwa ya tsamaiso e bulehileng le e ikarabellang ya demokerasi ya Afrika Borwa. Ho latela SoNA ya Moporesidente Ramaphosa, Ditekanyetso tsa Naha tsa selemo sa 2021 di ala moralo wa mmuso wa ditjhelete bakeng sa ho tshehetsa ho kenngwa tshebetsong ha PoA jwaloka ha e tekilwe ho SoNA ya selemo sa 2021. 7.2.    Kabinete e ananela Ditekanyetso tsa Naha tsa selemo sa 2021 e le kgetho e teng e hlwahlwa ka ho fetisisa mabapi le ho tsitsisa maemo a moshwelella a ditjhelete ha ho ntse ho thuswa ka ditjhelete bakeng sa dintlha tse ka sehlohlolong tsa mmuso tse akgang theko ya diente tsa COVID-19, ho tshehetsa batho ba maemong a hlobaetsang setjhabeng sa bo rona ka lenaneo le pharaletseng la thuso ya kahisano le ERRP bakeng sa ho aha moruo botjha, ho tshehetsa tlhahiso ya mesebetsi le ho hohela matsete, leha re le tlasa tikoloho e tletseng diphephetso ya moruo.8.    Boshodu ba Dikheibole tsa Koporo8.1.    Kabinete amohetswe kahlolo ya ditho tse hlano tsa lequlwana le fumanweng le le molato wa boshodu ba dikheibole tsa koporo ke Lekgotla la Phahameng la Dinyewe la Kapa Bophirima ya ho ahlola dilemo tse 1 250 ka ho di kopanela tjhankaneng. Re thoholetsa makala a qobello ya molao bakeng sa botjhutjhisi bo atlehileng ba batho ba utswang dikheibole tsa koporo. 8.2.    Kabinete e na le tshepo ya hore tshwaro ena ya morarao le dikahlolo di rometse molaetsa o matla wa hore batho ba ikarabellang bakeng sa tshenyetso e jwalo ya moruo le ditlolo tsa molao ba tla tobana le letsoho le matla la molao. Re ipiletsa ho setjhaba ho tlaleha dikebekwa makaleng a qobello ya molao. 9.    Dikgoka tsa Bong le Dipolao tsa Basadi (GBVF)9.1.    Kabinete e amohetse ho tshwarwa ha monna ya hlatseng Mofumahadi Dimakatso Ratselane ka sehloho, eo e leng moqolotsi wa ditaba wa Lesedi FM.9.2.    Kabinete e boetse a amohetse ho ahlolwa ha mmolai wa moimana Tshegofatso Pule le ho tshwarwa ha Nthuthuko Shoba, e leng mohlankana wa hae le ntata ngwana hae ya sa tswalwang, bakeng sa ho belaellwa hore ke yena ya rerileng polao ya hae. 9.3    Kabinete e ipiletsa ho tsamaiso ya toka ho netefatsa hore toka e a sebediswa lebitsong la Mofumahadi Ratselane, mofu Mofumahadi Pule le diphofu tse ding tsa GBVF. Phediso ya dikgoka kgahlanong le basadi le bana e batla hore bohle re eme ka maoto ho kgina kgoba ena.10.    Dikgau tsa Boraditaba tsa Ntshetsopele ya Badudi ba Afrika e Borwa (SADC)10.1.    Kabinete e ipileditse ho boraditaba ba Afrika Borwa ho kenya boiketo ba bona bakeng sa tlhodisano ya Dikgau tsa Boraditaba tsa SADC tsa selemo sa 2021. Boraditaba ba nang le thahasello ba ka fihlella ho tseba haholwanyane ka tlhodisano ena ho www.sadc.int le www.gcis.gov.za.10.2.    Dikgau di kgothaletsa momahano le tshebedisano ya lebatowa ka ho kgothaletsa boraditaba dipusong tsa dinaha tsa SADC ho ngola ka dintlha tse etsahalang lebatoweng lena.B.    Diqeto tsa Kabinete1.    Boemo ba Naha ba Koduwa1.1.    Kabinete e tjhaelletse monwana qeto ya ho tsebahatsa Boemo ba Naha ba Koduwa ho latela tshenyo e bakuweng ke sefefo sa ditropiki sa Eloise le dipula tsa sehla sa hlabula tse siileng infrastraktjha le matlo di senyehile diprovenseng tse fapafapaneng. Sena se entswe ho ya ka Karolo 27(1) ya Molao wa Taolo ya Dikoduwa, 2002 (Molao wa bo-57 wa selemo sa 2002).1.2.    Tsebahatso e tla thusa mmuso ho matlafatsa ditsela tsa hajwale tse nkuweng ke makala a fapafapaneng a puso ho bebofatsa kgahlamelo ya koduwa ya naha.2.    Tlaleho ya Tjhebo Botjha ya Khomishene ya Meputso ya Kantoro ya Moporesidente (PRRC) 2.1    Kabinete e fumane le ho tjhaella monwana tlaleho ya PRRC. PRRC e thontsweng bakeng sa ho batlisisa meputso le maemo a tshebeletso ka hara Tshebeletso ya Mmuso le ditheo tsa naha le tsa diprovense tse boletsweng ho Karolo A le C, Sekejule 3 sa Molao wa Taolo ya Ditjhelete tsa Mmuso, 1999 (Molao wa bo-1 wa selemo sa 1999). 2.2    Makala a ka sehlohlolong a akareditsweng tlalehong a kenyeletsa matitjhere, bophelo bo botle, lekala la tshireletso le ditheo tsa mmuso (Sekejule 3A le 3B tsa PFMA ya selemoa sa 1999. Tlaleho e tla ba teng ka websaete ya Lefapha la Tshebeletso ya Mmuso le Tsamaiso (www.dpsa.gov.za).3.    Tlaleho ya Naha ya Afrika Borwa ho Mokgatlo wa Matjhaba a Kopaneng (UN) ya Phediso ya Dibopeho Tsohle tsa Kgethollo ya Semorabe 3.1.    Kabinete tjhaelletse monwana ho kenngwa ha tlaleho ya Afrika Borwa ya dinako tse itseng ya borobong ho isa ho ya bo-11 ya Khonvenshene ya Matjhaba ya UN ya Phediso ya Dibopeho Tsohle tsa Kgethollo ya Semorabe (ICERD). Afrika Borwa e saenne ICERD ka selemo sa 1994 le ho e amohela ka la 10 Tshitwe 1998.3.2.    Tlaleho e teka kgatelopele e entsweng ke Afrika Borwa ya ho tla ka ditsela tsa ketsamolao, boahlodi le tsa tsamaiso ho fedisa dibopeho tsohle tsa kgethollo ya semorabe. 3.3.    Tlaleho ena ya dinako tse itseng e tsepamisa maikutlo hodima kgatelopele e entsweng mabapi le  ho ntshetsapele tekatekano, twantsho ya lehloyo la melata le diketso tse ding tse tsamaelanang le ho se mamellane, thibelo ya ditlolo tsa molao tsa lehloyo, le ho hlakisa diqholotso tse sa ntseng di salletse. Kamora ho hlahisiwa lekaleng le amehang, tlaleho e tla leba setjhabeng. 4.    Tumello ya Khonvenshene ya Matjhaba ho Kgatello le Kotlo ya Ditlolo tsa Molao tsa Mmuso wa Kgethollo 4.1.    Kabinete e tjhaelletse monwana ho tekwa ha Khonvenshene ya Matjhaba ya Kgatello le Kotlo ya Ditlolo tsa Molao tsa Mmuso wa Kgethollo Palamenteng bakeng sa tumello. Sena se etswa ho ya ka Karolo 231(2) ya Molaotheo wa Afrika Borwa wa selemo sa 1996. Khonvenshene, hara tse ding, e tsebahatsa mmuso wa kgethollo e le tlolo ya molao kgahlanong le batho mme e bakile tshoso e mpe ya kgotso le tshireletso ya matjhaba. 4.2.    Hang ha sena se tjhaelletswe monwana ke matlo ka bobedi a Palamente, Lefapha la Dikamano tsa Matjhaba le Tshebedisano le tla fana ka tumello ho UN. 5.    Hlomathiso ya Tumellano Pakeng tsa Afrika Borwa le Netherlands ya Tshireletso ya Kahisano 5.1.    Kabinete e tjhaelletse monwana sehlomathiso sa tumellano pakeng tsa mmuso wa Afrika Borwa le mmuso wa Borena ba Netherlands ya tshebedisano ho tsa tshireletso ya kahisano. 5.2.    Tumellano ya tshebedisano ya tshireletso ya kahisano e ne e saenwe toropong ya The Hague ka Motsheanong 2001. Tumellano e thusa ka ho lata ka ntle melemo ya tshireletso ya kahisano bakeng sa baahi ba amehang. Leano la Netherlands la Tshireletso ya Kahisano le entse dihlomathiso ho tshireletso ya kahisano e romelwang ntle mabapi le bana ba Netherlands. Sehlomathiso se sisintsweng ke ho amahanya tumellano le diphethoho tsena. 6.    Kamohelo ya Pitso ya Dikgokahanyo tsa Radiyo tsa Lefatshe (WRC-19) ya Selemo sa 20196.1.    Kabinete e tjhaelletse monwana ho kenngwa ha Ketsahalo ya ho Phethela ya WRC-19 Palamenteng bakeng sa kamohelo, ho ipapisitswe le Karolo 231(2) ya Molaotheo. WRC-19 ke sephetho sa pitso ya Kopano ya Dikgokahanyo tsa Mehala (ITU) ya UN e bitswang selemo ka seng ho, hara tse ding, sheba botjha le poeletso ya melawana ya radiyo. Afrika Borwa ke setho sa tshaeno ho ITU. Hang ha Palamente e amohela Ketsahalo ya ho Phethela ya WRC-19, Afrika Borwa e tla hlomathisa Moralo wa Naha wa Maqhubu a Radiyo ka tshwanelo.7.     Tokomane ya Tataiso ya Leano la Naha la Dipalangwang e shebuweng botjha7.1.    Kabinete e tjhaelletse monwana   Tokomane Tataiso ya Leano la Naha la Dipalangwang e shebuweng botjha. E nka sebaka sa Leano la Naha la Dipalangwang la selemo sa 1996. Leano le shebuweng botjha le sebetsana le diphethoho tse hlahelletseng ho ya le dilemo mapatlelong a mebila, diterene, mawatle le bofofisi. Le matahanya naha le mekgwa ya dipalangwang ya matjhaba, lebatowa le kontinente ka bobatsi. 7.2.    Leano le kene ditherisanong tse phatlaletseng le bankakarolo kaofela ba amehang. Hang ha le se le kentswe koranteng ya mmuso, tokomane e tla fihlellwa ka websaete ya Lefapha la Dipalangwang (www.transport.gov.za). C.    Dibili1.    Bili ya Lekgotla la Dinyewe tsa Mobu 1.1.    Kabinete e tjhaelletse monwana ho kenngwa ha Bili ya Lekgotla la Dinyewe tsa Mobu Palamenteng bakeng sa tswelliso. Bili ena e theha Lekgotla la Dinyewe la Mobu le ikgethileng, ka dikahlolo tsa lona, ditaelo le diqeto tseo ho ka ipiletswang ka tsona ho Lekgotla la Maipiletso la Dinyewe tsa Mobu le sisintsweng. 1.2.    Bili ena e tla rarolla diqholotso tse neng di ba teng tlasa Molao wa Pusetso ya Ditokelo tsa Mobu, 1994 (Molao wa bo-22 wa selemo sa 1994) tse kang ditshallomorao tsa ditseko tsa mobu le mekgwa ya tharollo ya dikgang ha dikgang di runya. E tla boela e nyehele ka matla tabeng ya ho kenngwa tshebetsong ha Lenaneo la Tlhabollo ya Mobu.2.    Bili ya Sehlomathiso sa Kgase sa selemo sa 20202.1.    Kabinete e tjhaelletse monwana ho kenngwa ha Bili ya Sehlomathiso sa Kgase ya selemo sa 2020 Palamenteng.  Bili e sisintsweng e reretswe ho matahanya indasteri ya kgase ho, hara tse ding, ho kenyeletsa dithekenoloji tse ntjha tsa tsamaiso ya kgase ya tlhaho le dikgase tse seng setlwaeding tse neng di sa kenyeletswa Molaong wa Kgase, 2001 (Molao wa bo-48 wa selemo sa 2001) wa hajwale. Dihlomathiso, tseo ho rerisanweng ka tsona ka botlalo le bankakarolo kaofela ba amehang, di tla nyehela ho infrastraktjha ya matsete e tswellang ho netefatsa phapano ya motswako wa eneji wa naha.2.2.    Ho feta mona Bili e tla kena motjheng wa ditherisano wa Palamente ho netefatsa hore e tla tjhaellwa monwana ka bobatsi bakeng sa ho kenngwa tshebetsong hang ha e se e fetisitswe ho ba molao. 3.    Bili ya Sehlomathiso sa Kgothaletso ya Tekatekano le Thibelo ya Kgethollo e Leeme ya Selemo sa 20214.    Kabinete e tjhaelletse monwana phatlalatso bakeng sa ditshwaelo tsa setjhaba tsa Bili ya Sehlomathiso sa Kgothaletso ya Tekatekano le Thibelo ya Kgethollo e Leeme ya selemo sa 2021. Dihlomathiso tse sisintsweng di reretswe ho sebetsana le mefokolo e ho Molao wa Kgothaletso ya Tekatekano le Thibelo ya Kgethollo e Leeme, 2000 (Molao wa bo-4 wa selemo sa 2000). Dihlomathiso tse sisintsweng di tla matlafatsa bokgoni ba yona ba ho thibela kgethollo le ho kgothaletsa tekatekano bakeng sa maAfrika Borwa kaofela, jwaloka ha e hlahella ho Karolo 9 ya Molaotheo wa Riphabliki ya Afrika Borwa wa selemo sa 1996.4.1.    Bili e tla kenngwa koranteng ya mmuso le ho fihlellwa ka websaete ya Lefapha la Toka le Ntshetsopele ya Molaotheo (www.justice.gov.za).5.    Bili ya Sehlomathiso sa Banka ya Poso ya Afrika Borwa ya Selemo sa 20205.1.    Kabinete e tjhaelletse monwana phatlalatso ya Bili ya Sehlomathiso sa Banka ya Poso ya Afrika Borwa ya selemo sa 2020 bakeng sa tshwaelo ya setjhaba. Bili e hlomathisa Molao wa Banka ya Poso ya Afrika Borwa, 2010 (Molao wa bo-9 wa selemo sa 2010).5.2.    Bili e fana ka ho thehwa ha Khamphani e ka Sehloohong ya Banka ya Poso ho ya ka Molao wa Dibanka, 1990 (Molao wa bo-94 wa selemo sa 1990). Khamphani e tla fana ka kenyeletso ya ditho tsa setjhaba tse kotetsweng ho tsa ditjhelete hore di nke karolo ka bokgabane mesebetsing ya moruo. Hape e tla fana ka sebaka bakeng sa ditshebeletso tse ding tsa ditjhelete tsa mmuso. D.    Diketsahalo tse Tlang1.    Letsatsi la Matjhaba la Basadi1.1.    Kabinete e tla ipapisa le lefatshe mabapi le ho keteka Letsatsi la Matjhaba la Basadi ka la 8 Tlhakubele 2021. Letsatsi lena le sebediswa ho thuisa ka kgatelopele e entsweng mabapi le tekatekano ya bong mme hape le kopana le sehopotso sa bo-25 sa kamohelo ya Molaotheo wa Riphabliki ya Afrika Borwa wa selemo sa 1996.1.2.    Esale ho tloha ka 1994, re entse menyabuketso mabapi le ho kenya tshebetsong maano le mananeo a reretsweng ho ntshetsapele ditokelo tsa basadi le ho dula re itlamme ho netefatsa hore basadi ba ntlafatswa moruong. 1.3.    Mabapi le ho ananela dinyehelo tsa bo mong le tsa kopanelo tsa qhoku ya Ntwa ya tokoloho Mama Charlotte Maxeke tokolohong le demokerasing ya Afrika Borwa, mmuso o tsebahaditse selemo sa 2021 ho ba Selemo sa Charlotte Maxeke, ho tshwaya sehopotso sa bo-150 sa letsatsi la hae la tswalo. E ne e le molwanedi wa kahisano le dipolotiki ya neng a le sebete le ho ba bohlale bo makatsang.2.    Kopano ya Foramo ya Matona a Basadi a India, Brazil, Afrika Borwa (IBSA)2.1.    Afrika Borwa   e eteletswe pele ka Letona la Basadi, Batjha le Batho ba Qhwadileng Kantorong ya Moporesidente, Mofumahadi Maite Nkoana-Mashabane   e tla nka karolo Kopanong ya IBSA ka la 16 Tlhakubele 2021. Ketsahalo ena e bohlokwa ho Afrika Borwa hobane ha e ne e ntse e le Modulasetulo wa Kopano ya Afrika ka selemo sa 2020, Moporesidente Ramaphosa o ne a behile ka sehlohlolong matlafatso ya basadi, boetapele ba dikgwebo le ntwa kgahlanong le GBVF. 2.2.    Foramo ena, e thehilweng ka 2007, e tla fana ka lepatlelo bakeng sa Afrika Borwa ho ntshetsapele maano a yona le dintlha tsa bohlokwa tse nang le tshusumetso ho basadi. 2.3.    Ketsahalo ena e tlang e tla etsahala morerong wa dinaha tsena e le ho tshohla meralo ya ho hlaphohelwa e amanang le COVID-19. Ka kakaretso ho ananelwa hore basadi ke bona ba jereng boima ka ho fetisisa ba ditlamorao tse thefulang tsa sewa sena. 3.    Kgwedi ya Ditokelo tsa Botho3.1.    Moporesidente Ramaphosa o tla tshetleha puo e ka sehloohong ka vidiyo ya sehopotso sa Letsatsi la Naha la Ditokelo tsa Botho la selemo sa 2021 ka la 21 Tlhakubele 2021 tlasa mookotaba:  Selemo sa Charlotte Maxeke: Re kgothaletsa le ho sireletsa ditokelo tsa botho nakong ya COVID-19 . 3.2.    Sehopotso sa monongwaha sa Kgwedi ya Ditokelo tsa Botho se kopana le sehopotso sa bo-25 sa kamohelo ya Molaotheo wa Riphabliki ya Afrika Borwa wa 1996, mme se re neha monyetla wa ho thuisa ka sebete sa banna le basadi ba ileng ba ipelaetsa ka la 21 Tlhakubele 1960 bakeng sa phediso e phethahetseng ya melao ya dipasa. 3.3.    Kabinete e ipiletsa ho maAfrika Borwa ho sebedisa letsatsi lena ho hopola le ho tlotla ba lwanetseng tokoloho le demokerasi ya rona. E.    Melaetsa1.    DithoholetsoKabinete e fetisetsa dithoholetso le ditakaletso tsa yona tse molemo ho: Baetsi ba Difilimi ba Afrika Borwa ba filimi ya Address Unknown, ka hore e fihlelle Kgetho ya Semmuso ya selemo sa 2021 ho Pan African Film Festival, e leng mokete wa difilimi tsa batho ba batsho o moholo le ho tuma ka ho fetisisa wa Amerika. Filimi ena e kgutshwane, e reretsweng ho hlompha batho ba District Six, e thusitswe ka matlole ke hara ba bang, Mokgatlo wa Difilimi tsa Naha le Dividiyo, e leng lekala la Lefapha la Dipapadi, Bonono le Botjhaba.Ngaka Ngozi Okonjo-lweala, letswallwa la Nigeria le ileng la kgethwa ka ntswe leng ka la 15 Hlakola 2021 jwaloka Motsamaisi-Kakaretso (DG) wa bo-7 wa Mokgatlo wa Lefatshe wa Kgwebisano (WTO), ho tloha ka la 1 Tlhakubele 2021. Ke mosadi wa pele le ho ba moAfrika wa pele ho sebetsa e le DG ya mokgatlo wa matjhaba o sebetsanang le melawana ya lefatshe ya kgwebisano pakeng tsa ditjhaba. 2.    MatshedisoKabinete e fetiseditse matshediso ho lelapa le metswalle ya:Thovhele Ranwedzi Gilbert Tshikalange (87) wa leloko la borena ba Mphaphuli ho la Limpopo, eo e neng e le qhoku ya ntwa ya tokoloho le mohanyetsi ya bohale kgahlanong le ho kenngwa tshebetsong ha Molao wa Tsamaiso ya Dphatlho tsa Batho ba Batsho wa selemo sa 1927. O ile a etella pele Boipelaetso ba Tefello ya Lekgetho ho tloha ka selemo sa 1964 ho isa ho sa 1969. O ile a thibelwa le ho lelekelwa Kuruman, Kapa Leboya ho tloha ka selemo sa 1969 ho isa ho sa 1974. Ho kgutlela ha hae lebatoweng la habo, o ile a boela a katwa taelo ya thibelo le ho behwa ka tlasa ho kwallwa ka tlung lekeisheneng la Makwarela seterekeng sa Makgistrata wa Sibasa ho tloha ka selemo sa 1974 ho isa ho sa 1976. Ka selemo sa 1987, hammoho le mekaubere e meng ya Ntwa tokoloho le baetapele ba borena ba neng ba batla ho bona kgatelopele, ba ile ba theha Lekgotla la Baetapele ba Marena la Afrika Borwa (Contralesa) mme a kgethwa jwaloka Mohlophisi wa Naha lekgotleng lena.Basebetsi ba bararo ba ArcelorMittal   Monghadi Lesenyeho Mofokeng (31), Monghadi Thami Sampo Molefe (52) le Monghadi Mpho Meshack Madumisa (29), ba hlokahetseng ka sehloho ha moaho o ne o heleha Vanderbijlpark moo ba neng ba sebetsa teng ho latela ho phatloha ka Laboraro, la 17 Hlakola 2021. Lefapha la Kgiro le tsa Basebetsi le ba setsi sa bona sa Ditshebeletso tsa Bohlahlobi le Qobello tsa Basebetsi ba thakgotse dipatlisiso kotsing ena. Kabinete e kgothaletsa dikhamphani tsohle ho beha ka sehlohlolong polokeho ya basebeletsi le ho dula di etsa diteko tsa ditsamaiso tsa tsona ho netefatsa hore basebetsi ha ba behwe kotsing.Lenqosa Themba Muziwakhe Nicholas Kubheka (72), ya hlokahetseng ka Pherekgong Pietermaritzburg, KwaZulu-Natal. Lenqosa Kubheka le sebeditse e le lenqosa la Afrika Borwa ho Riphabliki ya Batho ba Tjhaena, Denmark le Riphabliki ya Angola. O ile a sebetsa hape e le setsebi sa Dikamano tsa Kopanelo ya Mmuso ya Boditjhabatjhaba le Tshebedisano ya Puso Kantorong ya Lekgotla la Naha la Diprovense Palamenteng. O ile palehong dilemong tsa bo-1970 mme a kwetliswa Angola ka selemo sa 1977 jwaloka setho sa Umkhonto we Sizwe, mme o ne a tsebahala ka lebitso la boikgakanyo la Aaron Mnisi. F. KgiroPele batho bohle ba hirwa, ho tla hlahlobiswa mangolo a bona a thuto le a mang a hlokahalang.1.    Boto ya Botsamaisi ya Ditshebeletso tsa Metsi tsa Amatolaa.    Monghadi Mncedisi Malotana;b.    Mofumahadi Buhle Tonise;c.    Monghadi Abraham Pieter le Roux;d.    Ngaka Mosidi Makgae;e.    Monghadi Zamikhaya Xalisa;f.    Nkosazana NomaXhosa Jongilanga;g.    Ngaka Gaathier Mahed;h.    Mofumahadi Tabiso Wana;i.    Monghadi Mxolisi Joe Skosana; j.    Monghadi Makgobi Ramushu; lek.    Mofumahadi Lebogang Letsoale.2.    Modulasetulo le Motlatsi wa Modulasetulo ba Boto ya Batsamaisi ba Letlole la Dikotsi tsa Mebila: 1.    Mofumahadi Thembi Msibi; le2.    Ngaka Nomonde Mabuya.3.    Mofumahadi Nomkhita Mona   Mohlanka e Moholo wa Phethahatso (CEO) wa Sehlopha sa Kantoro ya Poso ya Afrika Borwa.4.    Monghadi Moegamat Ishaam Abader   CEO ya Tshebeletso ya Bolepi ya Afrika Borwa.5.    Monghadi Zolani Kgosietsile Matthews   CEO ya Sehlopha sa Lekala la Bapalami ba Diterene la Afrika Borwa. 6.    Mofumahadi Melanie Rambally   Mohlanka e Moholo wa Ditjhelete wa SENTECH.7.    Moatefokate Boyce Mkhize   Mosireletsi e Moholo: Tshebeletso ya Bosireletsi ba Dikema tsa Badudi, Lefapha la Bodulo ba Batho, Metsi le Tsamaiso ya Dikgwerekgwere. Dipotso:Mofumahadi Phumla Williams   Sebueledi sa Kabinete Mohala: 083 501 0139"
"Tlaleho ka Kopano ya Kabinete ka Kgokahano ya Vidio ka Laboraro, 10 Tlhakubele 2021",11 Mar 2021,https://www.gov.za/speeches/statement-virtual-cabinet-meeting-wednesday-10-march-2021-11-mar-2021-0000,https://www.gov.za/st/speeches/statement-virtual-cabinet-meeting-wednesday-10-march-2021-11-mar-2021-0000,"A. Maemo a Renang Hajwale1. Ditlhaselo le dipolao tsa diofisiri tsa sepolesa di tshwelwa ka mathe1.1.  Kabinete e tshwetse ka mathe ditlhaselo le dipolao tse ntseng di tswela pele tsa diofisiri tsa sepolesa jwalo ka ha e se feela diketso tse soto empa, hape di tlisa ngongoreho malebana le polokeho ya setjhaba. Ditho tsa tshebeletso ya Sepolesa sa Afrika Borwa (SAPS) le diagente tse ding tse kenyang molao tshebetsong, ho kenyeletswa dikhampani tsa poraefete tsa tshireletso, di beha maphelo a tsona kotsing ka mehla ho re tshireletsa; hape, di boetse di tshwanela ho fumana tshehetso le tshireletso ya rona. 1.2.    Kabinete e ananetse dipatlisiso tse potlakileng tsa sepolesa tse eteletseng ho tshwarweng ha mmelaellwa ya amahanngwang le ho bolawa ha diofisiri tse pedi tsa sepolesa sa Kapa Bophirima ka Sontaha, 28 Hlakola 2021, tse bileng tsa amohuwa dithunya tsa tsona. Diketso tsohle tsa botlokotsebe, ho kenyeletswa polao, ha di tlo mamellwa, mme ditlokotsebe di tla tsongwa di be di nehelwe matsohong a molao. 1.3.    Kabinete e boetse e rorisitse ketso e mawala ya SAPS ya ho phamola khokheine ya boleng ba seterateng bo fetang dimilione tse 500 tsa diranta sekepeng se tshwasang ditlhapi lebopong la Saldanha. Tshebetso ena e ne e eteletswe pele ke mafokisi ho tswa Karolong ya Botlokotsebe bo Hlophisitsweng le Dithethefatsi, tshebedisanong mmoho le dikarolo tse ding tsa SAPS. 1.4.    SAPS e boetse ya thoholetswa ka ho phamola dibotlolwana tse 400 tse akanyetswang ho ba ditekanyo tse 2 400, tsa ente mmotwane ya Lefu la Kokwanahloko ya Khorona (COVID-19) ntlong ya polokelo e Germiston, Gauteng. Diofisiri di boetse tsa hapa dimonkwane mmotwane tsa sefahleho, tsa ba tsa tshwara batho ba bararo.1.5.    Kabinete e kgothaletsa setjhaba ho qobana le ho reka diente tseo e seng tsa nnete ho tswa ho barekisi ba lonya ba seng molaong ba behang maphelo a baahi ba seng sedi kotsing. Ka Lefapha la Bophelo bo Botle, mmuso o se o qadile ho Kenya tshebetsong lenaneo la ente e sa lefellweng e tla fihlella ho Maafrika Borwa ohle a ithaopelang ho entwa. Ho fihlela jwale, Mokgahlelo wa Pele wa lenaneo lena la kentelo ditsheng tse hlwailweng tsa ho entela naheng ka bophara le se le fihleletse batho ba fetang 100 000. 2. Lefu le Soto la Monna wa Braamfontein, Johannesburg2.1. Kabinete e utlwisitswe bohloko ke lefu le soto la monna ya ileng a bolawa nakong ya letsholo la boipelaetso la baithuti ba Univesithi ya Wits, Braamfontein, Johannesburg ka Laboraro, 10 Tlhakubele 2021, mme e fetisetsa matshediso ho lelapa le metswalle ya mofu. 2.2. Lekala le Ikemetseng la Diphuputso tsa Sepolesa (IPID) le se le ntse le etsa dipatlisiso ho fumana maemo ohle a bakileng lefu lena. 2.3. Kabinete e etsa boipiletso ba hore mapolesa a sebetse ka mokgwa wa boikgino, empa a ntse a netefatsa kgutso le kgotso setjhabeng nakong tsa matsholo a boipelaetso, mme a se ke a sebedisa dikulo tse bolayang le ka mohla. 3. Feberu ya Dikolobe ya Afrika (ASF)3.1.    Ho qhoma ha Feberu ya Dikolobe ya Afrika ho tlalehilwe polasing tse pedi tsa Mfuleni, Kapa Bophirima. Lefapha la Temothuo la Kapa Bophirima le kentse tshebetsong thibelo ya ho rekiswa le ho tsamaiswa ha dikolobe tse phelang ho tloha Mfuleni e le ho kgina ho nama ha lefu lena.3.2.    Feberu ya Dikolobe ya Afrika ke bohloko bo neheletsanang bo amang dikolobe tse ruuweng le tse hlaha, empa ha bo fetele bathong. Le ha ho le jwalo, Kabinete e etsa phatlalatso ya hore ho be teng phadimehelo e matla malebana le ho thibela ho nama ha lefu lena ho ya dikarolong tse ding tsa naha.3.3.    Balemi ba eletswa hore ba bedise dijo le ha e le dife tsa dikolobe bonyenyane nako e etsang hora pele ba ka fepa dikolobe ka tsona, ho netefatsa ho thibelwa ha kokwanahloko ya Lefu la Dikolobe la Afrika esita le mafu a mang a tshwenyang.4.    Dipalo tsa Kakaretso ya Tlhahiso ya ka Lapeng (GDP) bakeng sa kotare ya bone ya selemo sa 2020.4.1.    Kabinete e etse hloko dipalo tsa Kakaretso ya Tlhahiso ya ka Lapeng tsa kotare ya bone ya selemo sa 2020 tse ntshitsweng ke Lefapha la Dipalopalo la Afrika Borwa ka Labobedi, 9 Tlhakubele 2021. Kakaretso ya Tlhahiso ya ka Lapeng e sa lekanyetswang e hotse ka diperesente tse 6.3, haholoholo ka lebaka la ho ntshetswa pele ha dinyehliso tsa dipehelo tsa ho kginwa ho bakilweng ke COVID-19. Sephetho se bontshitse kgolo e matla ya theko ya ditshebeletso e etswang ke malapa, esita le tlhahiso ya dietswa. Ka lebaka lena, bakeng sa selemo sa 2020 ka botlalo, Kakaretso ya Tlhahiso ya ka Lapeng e sa suthiswang e ile ya fokotseha ka diperesente tse 7.0   sephetho se setle ho feta ka moo ho neng ho lebeletswe. 4.2.    Karolo ya moruo ya dietswa e hotse ka diperesente tse 21.1 kotareng ya bone ya 2020. Tse robong ho tse leshome tsa dikarolwana di ngodisitse kgolo (di eteletswe pele ke dijo le dino, dikoloi le dikarolwana tsa dikoloi, le dihlahiswa tsa tshepe le setala), ha kgolo ya kgwebo (diperesente tse 9.8) e ile ya etellwa pele ke kgwebo ya thekiso, kgwebo ya dikoloi, phano ya ditshebeletso le madulo. Temo e ngodisitse kgolo ya yona e hodimodimo ya selemo le selemo (diperesente tse 13.1 bakeng sa 2020 ka lebaka la maemo a matle a lehodimo, esita le katleho e ntlafetseng ya ditlhaku, le temo le tsamaiso ya dikarolwana tsa moruo tsa temo ya dijarete le temothuo.4.3.    Ntlheng ya ditjeho, ditjeho tsa malapa tsa dihlahiswa tse phethahetseng e hotse ka diperesente tse 7.5, e eteletswe pele ke matlo a ho jela le dihotele; dijo le dino tse hlokang tahi; le dikarolwana tsa boikgathollo le setso. Kakaretso ya popeho ya matlotlo a tsitsitseng (GFCF) e hotse ka diperesente tse 12.1, e eteletswe pele ke matsete a eketsehileng ho disebediswa tsa dipalangwang le mesebetsi ya kaho, jwalo ka ha tshebediso ya ditshebeletso tsa maeto a mebileng le ho thothwa ha thepa di ile tsa ntlafala, le mesebetsi ya setekgniki e ile ya bulwa. 4.4.    Kabinete e na le tshepo e tiileng ya hore moruo o tla tsoseletseha ka lebaka la matsapa a behilweng ka sehloohong a bophelo, mmoho le boiteko ba tshebetsommoho ya mmuso, kgwebo, basebetsi le setjhaba ho kenya tshebetsong Morero wa rona wa Kahobotjha le Tsoseletso ya Moruo.5.    Seboka le Dipontsho tsa Proudly South African sa ho Reka Dihlahiswa tse Tswang ka Hara Naha5.1.    Mopresidente Cyril Ramaphosa o ile a fana ka Puo ya Mantlha kgokahanong ya vidio ka Labobedi, 9 Tlhakubele 2021 ketsahalong ya selemo le selemo ya Seboka le Dipontsho tsa Proudly South African sa ho Reka Dihlahiswa tse Tswang ka Hara Naha seo mokotaba wa sona e leng:  Ho Sebedisa Mehato ya ho Hlahisa le ho Reka Dihlahiswa tsa Naha ho Hodisa Moruo  Proudly South African ke agente ya Lefapha la Kgwebo, Dihlahiswa le Tlhodisano.5.2.    Seboka se hasitswe ditsheng tse ngatangata tsa inthanete le marangranng a setjhaba ho bulehela seabo sa ba bangata haholo dipuisanong tsena. Dipontsho tse hasitsweng ka kgokahano ya vidio di file dikhampani monyetla wa ho bapatsa dihlahiswa le ditshebeletso tsa tsona ka mokgwa wa vidio e kgutshwane ya mabonwa ya dijithale e faneng ka setsi sa kopano ya inthanete bakeng sa bao ba batlang ho hweba. 5.3.    Kabinete e ipiletsa ho Maafrika Borwa le dikgwebo ho tshehetsa dihlahiswa le ditshebeletso tse hlahiswang ka lapeng, haholoholo nakong ena ya tsoseletso ya moruo, ho fa kgolo ya moruo le tlhahiso ya mesebetsi matla.6.    Ho Etelwa ha Moaho wa Polokelo wa Biovac 6.1.    Motlatsi wa Mopresidente David Mabuza o etetse moaho wa Polokelo wa Biovac Midrand, Gauteng ka Labobedi, 2 Tlhakubele 2021, e le karolo ya mosebetsi wa Komiti e Kopanyang Mafapha morerong wa Diente tsa COVID-19, eo e leng leihlo lenaneong le atlehileng la ho thakgolwa ha kentelo.6.2.    Setheo sa Biovac ke khampani e hlahisang meriana e etswang dinthong tse phelang, eo motheo wa yona o leng Kapa, e kopanetswe ke mmuso le karolo ya moruo e porafete. E theilwe ka selemo sa 2003 e thehelwa ho ba le boikarabelo mamaneong a thibelo ya mafu tlhahisong ya diente, le mekgwa e fapafapaneng ya polokelo le tsamaiso ya diente ho ya ditsheng tse fapafapaneng tsa kentelo.6.3.    Lemong tsena tse fetileng, Biovac e thehile bokgoni bo anetseng ba ho boloka le ho aba diente. Kabinete e ile ya kgotsofatswa ke seabo sa yona lenaneong la kgakolo ya kentelo le entsweng mmoho le mosebetsi oo setheo sena se o entseng dikhampaning tsa tlhahiso ya meriana ho hlahiseng diente tsa COVID-19.6.4.    Kabinete e ipiletsa ho bohle hore ba dule ba na le phadimehelo, mme ba tswele pele ho phetha mananeo a bophelo bo botle ka ho kgwesa semonkwana ha ba le dibakeng tsa bohle, ba hlatswe matsoho ka sesepa le metsi kgafetsa, kapa ba sebedise sehatledi se bolayang kokwanahloko se thehetsweng dipersenteng tse 70 tsa alkhohole ba boloke tshielano ya sebaka ya bonyenyane mitara le halofo le ho qoba dikopano tsa batho ba bangata. Thibelo ya leqhubu la boraro le ka bang teng e matsohong a rona.B.    Diqeto tsa Kabinete1.    Morero wa Naha wa Thuso ya Baithuti ka Ditefello (NSFAS)1.1.    Kabinete e amohetse tlaleho e kgutshwanyane ho Letona la Thuto e Phahameng, Saense le Thekenoloji, Ngaka Blade Nzimande, malebana le diphephetso tsa jwale tsa kgaello ya ditefello, e tadimaneng leNSFAS. Diphephetso tsena di bakile tiehiso ho phethweng ha boingodiso ba baithuti ba selemo sa pele ba diunivesithi. 1.2.    Sewa sa COVID-19 se mpefaditse le ho feta diphephetso tse morero ona o tobaneng le tsona. Tse ding tsa tsena ke selemo sa dithuto se atolotsweng, le baithuti ba bangata ba lokelang ho lefellwa ka lebaka la ho fellwa ke mosebetsi ha batswadi. Ho rarolla phephetso ena, Kabinete e dumeletse ditefello tsa tlatseletso, mme dintlha tsa tsona di tla lokodiswa ke Letona Nzimande kapele ka mora tlaleho ena. 1.3.    Kabinete e laetse hore mosebetsi o mong o tlameha ho etsuwa wa ho fumana mokgwa o tla ba le mokoka ho feta ona wa ho lefella baithuti bakeng sa thuto ya bona e phahameng. Kabinete e ntse e ikemiseditse ho netefatsa hore baithuti bohle ba lokelang ho lefellwa ba se ke ba behellwa ka thoko ka lebaka la tlhokeho ya ditefello. 2.    Moralo wa Tokomane ya Ntlhakemo Bakeng sa Tsamaiso ya Mobu le Diphetoho Thuong ya Mobu Dibakeng tsa Mahaeng2.1.    Kabinete e amohetse moralo wa Tokomane ya Boemo bakeng sa Tsamaiso ya Mobu le Diphetoho tsa Thuo ya Mobu Dibakeng tsa Mahaeng bakeng sa ditherisano tse ding hape mmoho le ba amehang. Diphetoho tse tsitsintsweng di fana ka moralo wa molao molemong wa ho thakgola tshebetso ya ho nehelana ka mobuo o kopanetsweng ho batho kapa metse eo thuo ya yona ya mobu e se nang polokeho molaong. 2.2.    Diphetoho tsena di tla boela di atolla motheo wa matlotlo a kopanetsweng ho matlafatsa ditjhabana ho etsa ditshebeletso tsa boikgethelo ba tsona ho tsa setso, tsa setjhaba le ho tsa maruo. Ditherisano tsena di tla fihlella sehlohlolong sa ho mengwa ha Seboka sa Mobu sa Naha se lohothwang.3.    Ho Fumaneha ha Ente3.1.    Kabinete e amohetse tlaleho e kgutshwane ya Letona la Bophelo bo Botle Zweli Mkhize, mmoho le Letona la Ditjhelete Tito Mboweni malebana le dipuisano ka ditumellano tsa ho fumaneha ha ente le dikhampani tse fapafapaneng tsa tlhahiso ya meriana. Kabinete e amohetse tse ding tsa dipehelo tse boima ditumellanong tseo, tse sa nyalaneng le ditokisetso tsa Molao wa Tsamaiso ya Ditjhelete tsa Setjhaba wa selemo sa 1999 (Molao 1 wa 1999), hape ya amohela le dintlha tsa bofapohi tse seng di amohetswe ke Lefapha la Matlotlo a Setjhaba molemong wa maphelo a Maafrika Borwa. 3.2.    Dintlha tsena tsa bofapohi di kenyeleditse ditokisetso tsa ditefello tse entsweng pele ho nako e tshwanelang e le ho netefatsa hore Maafrika Borwa a ba le mokgwa wa ho fumana diente kapele ka moo ho ka kgonehang. Kabinete e tsheheditse boiteko ba Lefapha la Matlotlo a Setjhaba le Lefapha la Naha la Bophelo bo Botle ho tswela pele le dipuisano le ho netefatsa ho fumanwa kapele ha diente ke bohle.4.    Maemo a Koduwa ya Naha 4.1.    Kabinete e ananetse ho atollwa ha Maemo a Koduwa ya naha ho ya ho 15 Mmesa 2021. Hona ho etsuwa ho latela ditokisetso tsa Karolo 27(5) (C) ya Molao wa Tsamaiso ya Koduwa wa selemo sa 2002 (Molao 57 wa 2002). Setjhaba se kopuwa ho tswela pele se ikamahanya le mehato le mananeo ohle a bophelo a COVID-19 ho thibela ho nama ha kokwanahloko ena.C.    DibiliBili ya Polokeho ya Bophelo Mosebetsing (OHS) ya selemo sa 20201.1.    Kabinete e ananetse phatlalatso ya Bili ya Polokeho ya Bophelo Mosebetsing (OHS) ya selemo sa 2020 bakeng sa ditherisano tsa setjhaba. Bili ena e batla ho lokisa molao wa Polokeho ya Bophelo Mosebetsing, wa selemo sa 1993 (Molao 85 wa 1993), e o amahanye le ditlwaelo tsa matjhaba. Hape e batla ho tiisa mehato ya polokeho ya basebetsi dibakeng tsa bona tsa tshebetso ka ho fapana.1.2.    Bili ena e hlahisa ditokisetso tse matlafaletsang basebetsi ho hula tshebetso ya bona haeba ba ka ba utlwa tikoloho ya bona e le kotsi, hape e sa bolokeha, kantle ho ho ba diphofu tsa boramesebetsi. 2.    Bili ya Tshireletso ya Bareki ba Matlo2.1.    Kabinete e dumetse tlhahiso ya Bili ya Tshireletso ya Bareki ba Matlo bakeng sa ho tekwa Palamenteng. Bili ena e suthisa Molao wa Mehato e Tshireletsang Bareki ba Matlo, wa selemo sa 1998 (Molao 95 wa 1998). Ditokiso tse sisinngwang di kenyeletsa ho atollwa ha tshireletso e fumantshwang bareki ba matlo   ho kenyeletsa ditokiso, dintlafatso, diphetolo le dikeketso ntlong e seng e le teng. Bili ena e boetse e sisinya mananeo a diphetoho indastering ya matlo a bodulo. 2.2.    Diphehiso tse ngata di se di ile tsa fumaneha ho tswa ho ba amehang indastering ka mokgwa wa ditherisano tsa setjhaba. Molao ona o thehwang o tla bulelwa ditherisano tse ding hape tshebetsong ya palamente pele o pasiswa hore e be molao.D.    Diketsahalo tse Tlang 1.    Letsatsi la Lefatshe la Paballo ya Metsi1.1.    Afrika Borwa e tla ikopanya le baahi ba matjhaba ho tshwaya Letsatsi la Lefatshe la Paballo ya Metsi ka Mantaha, 22 Tlhakubele 2021. Letsatsi lena le hlahisa tlhokomediso ya tsietsi ya metsi e aparetseng lefatshe lohle, hape le tadimisisa ho fihlellwa ha Sepheo 6 sa Ntshetsopele e nang le Mokoka: Metsi a Hlwekileng le Tsamaiso ya Dikgwerekgwere bakeng sa bohle pele ho 2030.1.2.    Lefapha la Metsi le Tsamaiso ya Dikgwerekgwere le thakgotse letsholo la #BaballaMetsi ho hopotsa Maafrika Borwa ohle hore lerothodi le leng le le leng ke la bohlokwa. Le ha re bile le dipula tse ntle haufinyane, naha ya rona e nang le leqeme la metsi e sa ntse e le kotsing ya ho tjamelana le dipalla tse sa feleng tse mpefatswang ke diphetoho tsa maemo a lehodimo.1.3.    Kabinete e ipiletsa ho Maafrika Borwa ho sebedisa metsi ha feela ho hlokeha, le ka paballo, hobane mokgwa wa rona wa tshenyo wa kajeno o ka ama meloko e tlang. Ha re beng moloko o nang le boikarabelo o nketseng bokamoso matsohong kaofela a rona ka ho kwala pompo ya tshenyo ya metsi. E.    Melaetsa1.    ThoholetsoKabinete e thoholeditse:MmeTshepho Faith Koopa, rasaense wa bongaka ho tswa Laboratoring ya Sesosa sa Mafu ya LabOne ya sibolotseng anthijene e sebediswang ditekong tsa COVID-19. Anthijene ena ke karolo ya phahlo ya diteko tse kgakolwang ke dilaboratori tsa LabOne, Khayelitsha, Kapa Bophirima le Midstream, Gauteng. Laboratori enwa ya diteko tsa sesosa sa mafu ya LabOne e rekile phahlo ena ya diteko ka kopanelo le Kgosana Amon Moagi wa morabe wa Bakgatla mane Bokone Bophirima, mmoho le ka kopanelo le Sehlopha sa Matsete sa Africapacity le sa Matlotlo a Brawn.2.    Melaetsa ya Matshediso Kabinete e tshedisitse malapa le metswalle ya: Mme Karima Brown (54), moqolotsi wa ditaba ya hlwahlwa haholo le moitseki wa tokoloho. Ntate Peter Matlare (61), mohwebi le Motlatsi wa Mohlanka wa Phethahatso wa Absa ya bileng a ba le tema ya ho ba makgotleng a phethahatso dikgwebong tsa maemo a hodimo tsa Afrika Borwa le ho Lekgotla la Kgaso la Afrika Borwa.Ntate Azwifarwi Dick Ralushi (71), mokaubere wa boitseko ba tokoloho. Ralushi e ne e le setho sa Black Peoples Convention (BPC), mme a sebetsa e le Mongodi wa yona wa Diphatlalatso. E ne e le setho sa Northern Trasvaal Action Committee, e neng e le ka tlasa taolo ya United Democratic Front (UDF), hape e ne e le moitseki wa sekgukgu wa lekala la African National Congress (ANC) la sesole sa Umkhonto WeSizwe, tlasa Northern Transvaal Rural Machinery. F.    Kgiro     Pele batho bohle ba ka hirwa, ho tla hlahlobisiswa mangolo a bona a thuto le a mang a hlokahalang..1.    Mme Mamogala Jennifer Musekene   Motlatsi wa Motsamaisi-Kakaretso: Tsamaiso ya Dikhemikhale le Ditshila, Lefapha la Tikoloho, Meru le Botshwasi ba Ditlhapi. Dipotso:Mme Phumla Williams   Mmuelli wa Kabinete Mohala: 0835010139 "
 Pehelo ka Kopano ya Kabinete ka Kgokahano ya Vidiyo ka Laboraro la di 24 Tlhakubele 2021,25 Mar 2021,https://www.gov.za/speeches/statement-virtual-cabinet-meeting-24-march-2021-25-mar-2021-0000,https://www.gov.za/st/speeches/statement-virtual-cabinet-meeting-24-march-2021-25-mar-2021-0000,"Maemo a Renang Hajwale1.    Lenaneo la Letsholo la ho Enta1.1.    Ditsi tsa ho entela bohloko ba Kokwanahloko ya Corona (COVID-19) di ekeditswe ho ba tse 54 naha ka bophara. Lenaneo lena le se le entile batho ba fetang 207 808 ho fihlela hajwale. 1.2.    Mekgahlelo e meraro ya lenaneo la moento la Aforika Borwa le ka tsela e latelang: Mokgahlelo wa pele:O tla phethahatswa nakong ya dikgwedi tse tharo ho tloha ka kgwedi ya Hlakola ho fihlela ka Mmesa 2021, bakeng sa ho enta basebeletsi ba bophelo ba miliyone le halofo (ba 608 295 ba ngodisitsweng) naha ka bophara. Lefapha la Bophelo le mothating o motle wa ho qeta ho enta basebeletsi bohle ba bophelo mafelong a Mokghlelo wa pele. Mokgahlelo wa bobedi: O tla phethahatswa nakong ya dikgwedi tse tshelela, ho tloha ka kgwedi ya Motsheanong ho fihla ka Mphalane 2021. Mokgahlelong ona ho tla entwa batho ba 13 350 140 ba tlokotsing, basebetsi ba ditshebeletso tse hlokahalang ka ho fetisisa le basebetsi ba netefatsang tshebetso e bolokehileng mesebetsing; basebetsi ba makala a bohlokwa ka ho fetisisa bakeng sa ho iphumana ha moruo a jwalo ka dimmaene, lekala la kamohelo ya bahahlaudi lekala la ditekesi, mabenkele le mabenkele a manyane a metseng, barekisi ba mmileng ba ditholwana le meroho, ditheo tsa phatlalatso ya ditaba le tse ding tse maleba. Ditsi tsa ho enta tsa Mokgahlelo wa bobedi le wa boraro di tla eketswa ho ba tse 2 085 mme di tla kenyeletsa ditsi tsa makala a poraefete bakeng sa ho ntlafatsa le ho tatisa lenaneo la moento.Mokgahlelo wa boraro: O tla kenngwa tshebetsong nakong ya dikgwedi tse tharo e leng ho tloha ka Pudungana 2021 ho fihlela ka Hlakola 2021 bakeng sa ho enta Maafrika Borwa ohle a setseng, ho kenyeletsa le ba sa entwang mokgahlelong wa bobedi, ka kakaretso ho tla entwa batho ba 22 600 640.1.3.    Kabinete e ananela ho fihla ho tswellang ha meqeqeko ya ente ya Johnson & Johnson ka hara nana, e leng ho netefatsang kgatelo pele ka ho phethahatswa ha mokgahlelo wa pele wa lenaneo la Sisonke la ho enta. 1.4.    Kabinete e ntse e na le tshepo ka kgatelo pele e makatsang e entsweng ke Lekala la Taolo ya Dihlahiswa tsa Bophelo la Aforika Borwa (SAHPRA) ka ho tjhaela ente ya J&J monwana bakeng sa ho enta setjhaba. Ho tjhaelwa monwana ho sa tswa etswa ha diente tsa COVID-19 e leng Pfizer/BioNTech ho tlameha ho fa naha phihlello ya diente tse ngata tse pholosang bophelo 1.5.    Kabinete e lakatsa ho kgothatsa Maafrika Borwa ka bokgoni ba Lefapha la Bophelo, ka tshebedisano mmoho le mafapha a poraefete, ba ho enta setjhaba se sengata ha mokgahlelo wa bobedi o thakgowa.1.6.    Kabinete e boetse e ananela ketelo ya Setsi sa Tlhahiso ya Biovac se Kapa Bophirima ka Labone la di 18 Tlhakubele 2021 ke Modulasetulo wa Komiti ya Matona a ikarabellang ho tsa ente ya COVID-19 e leng Motlatsa Moporesidente David Mabuza. Ketelo eo e lekotse bokgoni ba setsi, meralo ya motheo le matsete a ho tshehetsa tlhahiso le ntshetsopele ya ente. 1.7.    Tshebedisano mmoho e pakeng tsa Biovac le khamphani ya Amerika ya phekolo e itshetlehileng ho masole a mmele e leng ImmunityBio, ya ho thusa Aforika Borwa ho ba le bokgoni ba ho hlahisa diente tsa COVID-19, e tla thusa hore letlobo la bobedi la ente ya ImmunityBio ya COVID-19 le hlahiswe ka hara naha.1.8.    Kabinete e ipiletsa ho Maafrika Borwa ohle le bohle ba ka hara naha ho bapala karolo ya bona mme ba ikobele dipehelo tsa ho thibelwa ha ho tsamaya le ditshebeletso tse ding   haholoholo nakong ya mekete e tlang ya bodumedi, mekete ya Paseka le Ramadan   bakeng sa ho fokotsa ditshwaetso tse ntjha tsa COVID-19 le ho thibela leqhubu le ka bang teng la boraro. 1.9.    Kabinete e boetse e toboketsa molemo wa ho ikobela melawana ya bophelo eo e seng ya meriana ya ho thibela tshwaetso ya COVID-19 ya ho rwala semonkwana dibakeng tsa setjhaba, ho sielana sebaka sa mitara le halofo dipakeng tsa batho, ho hlapa matsoho ka metsi le sesepa ka dinako tsohle kapa ho sebedisa setlolo se bolayang dikokwanahloko se nang le alkhoholo, le ho qoba kgobokano e kgolo ya batho.2.    Motlakase2.1.    Kabinete e tseba hantle ditlamorao tse mpe tsa bophelong le moruong, pherekano le tshitiso tse bakwang ke ho kgaoha nakwana ha phepelo ya motlakase setjhabeng le dikgwebong dibekeng tse mmalwa tse fetileng. 2.2.    Ho etswa malebaleba ohle a ho fumana tharollo ya bothata ba hajwale ba motlakase le ho ba le bokgoni ba ho fehla motlakase ka nako e kgutshwane e ka kgonahalang, e leng motheo wa bohlokwa bakeng sa ho hlaphohelwa ha moruo wa Aforika Borwa. Ho sa le jwalo, mmuso o tswela pele ho tshehetsa malebaleba a ho tlisa botsitso ho Eskom le ho e beha maemong a kgonang ho laoleha.2.3.    Kabinete e ananetse phatlalatso e entsweng ke Letona la Diminerale le Eneji Gwede Mantashe ya baiketi ba robedi ba ka sehlohong ba tla fepela dimekawatse tse ding tsa motlakase wa tshohanyetso tse tla thusa ho tshehetsa kgokahanyo ya phepelo ya motlakase nakong e kgutshwane.2.4.    Baiketi bana ba ka sehlohong ba tswang ho Lenaneo le Ikemetseng la ho Fehla Motlakase ba lebeletswe ho fehla motlakase ka letsatsi, moya, kgase ya tlhaho e metsi le polokelo ya dibeteri. Dikgokahanyo tsa pele tsa phepelo ya motlakase di reretswe ho ba ka kgwedi ya Phato 2022.2.5.    Diporojeke tsena tse robedi di tla kenya R45 biliyone moruong, ka palo bohareng ya tsa selehae ya diperesente tse 50 le ho theha menyetla ya mosebetsi e 3 800 nakong ya kaho. Menyetla e meng e 13 500 ya mosebetsi e tla thehwa nakong ya dilemo tse 20 tsa Tumellano ya Theko ya Motlakase. 2.6.    Leano la bokena dipakeng la mmuso la ho etsa botjha le ho matlafatsa tsamaiso ya motlakase le tla ntlafatsa bokgoni ba naha ba ho fehla motlakase haholo. Kgatelo pele ya bohlokwa e ntseng e etswa e bontsha hore mekutu ya rona ya ho rarolla mathata a motlakase e ntse e fumana morethetho.2.7.    Kabinete e boela e ipiletsa ho rona bohle ho tshehetsa ho kena dipakeng hona bakeng sa ho matlafatsa tshebetso ya Eskom ka ho tlaleha dikgokahanyo tsa motlakase tse seng molaong, ho henahenana le lebokoso la motlakase (mitara) le thekiso e seng molaong ya motlakase ho ditheo tse kenyang molao tshebetsong. Bohle re tlameha ho ba bareki ba motlakase ba nang le maikarabelo ka ho lefa mekitlane ya rona ya kgwedi le kgwedi.3.    Tumellano ya Ditefello tsa Dithuto Diyunivesithing 3.1.    Kabinete e ntse e ikemiseditse ho fumana tharollo ya moshwelella bakeng sa ditefello tsa thuto e phahameng, ya ho netefatsa hore baithuti bohle ba lokelang ha ba qhelelwe ka thoko dithutong ka lebaka la tjhelete. 3.2.    Tumellano ya ditefello e fihleletsweng ke Lefapha la Thuto e Phahameng le Kwetliso le ditheo tsa thuto e phahameng di ikamahantse le infoleishene, jwalo ka karolo ya ho etsa hore thuto e phahameng e se be theko e hodimo. 3.3.    Kabinete e ngongorehiswa ke mekitlane ya kgale ya baithuti e entseng e ata metjheng ya thuto e hodimo. Hajwale Lefapha la Thuto e Hodimo le Kwetliso le ntse le kopanya dintlha tsa baithuti ba anngweng ke mokitlane ona, tse tla ba karolo ya tekolo e rerilweng ya leano la ditefello tsa baithuti bakeng sa ho hlahisa motjha wa moshwelella wa ditefello tsa thuto e phahameng.3.4.    Ho sa le jwalo, Kabinete e kgothaletsa ditheo tsa thuto e phahameng ho ikopanya le mekga ya baithuti bakeng sa ho fumana tharollo e tla dumella baithuti ba bangata ho ingodisa. 3.5.    Kabinete e ananetse diphuputso tse potlakileng le ho tshwarwa ha maponesa a mane a nkgang lefotha polaong ya Monghadi Mthokozisi Ntumba a neng a le dilemo tse 35 nakong ya boipelaetso bo sa tswa feta ba baithuti ka ntle ho Yunivesithi ya Wits ho la Johannesburg. Ho feta moo, Kabinete e ananetse ho tshwarwa ha ba ikarabellang ho merusu setjhabeng le ditlhaselo tsa maponesa tse ntseng di tswella nakong ya boipelaetso. 3.6.    Kabinete e hlompha tokelo ya molaotheo ya boipelaetso bo nang le kgotso ho latela dipehelo tsa molao. Le ha ho le jwalo, ditheo tse kenyang molao tshebetsong di ke ke tsa dumella ditlokotsebe ho nka monyetla wa boipelaetso bo molaong le ho baka pherekano ka ho tjhesa le ho senya thepa ya mmuso le ya poraefete.4.    Ho Bolawa ha Maponesa4.1.    Kabinete e dula e tshwenyehile ka ho hlaselwa ha ditho tsa Seponesa sa Aforika Borwa. Maponesa a beha bophelo ba bona kotsing ka mehla bakeng sa ho netefatsa hore setjhaba sa Aforika Borwa se bolokehile. 4.2.    Kgweding e fetileng, ho tloha ka di 25 Hlakola 2021, maponesa a 12 a ile a fenethwa ka sehloho a le mosebetsing a mang a se mosebetsing dikarolong tse fapaneng tsa naha. 4.3.    Diketso tsohle tsa dikgoka le polao kgahlano le maponesa ha se bokwala fela, empa hape ke ho se rate naha, mme ha di a tlameha ho dumellwa setjhabeng sa rona. Kabinete e ipiletsa ho ditheo tsa ho kenya molao tshebetsong ho netefatsa hore toka e a phethahatswa bakeng sa maponesa a bolailweng. 4.4.    Jwalo ka setjhaba se ikobelang molao le ho rata kgotso, ha re bontsheng ho nyonya dipolao tsa maponesa ka ho tlaleha dinokwane tsohle le ba palehong ho ditheo tse kenyang molao tshebetsong. Polao ya maponesa e tshwelwa ka mathe. 5.    Letsatsi la Ditokelo tsa Botho5.1.    Kabinete e lebohile Maafrika Borwa ohle a ileng a keteka Letsatsi la Ditokelo tsa Botho meketeng ya naha ka Sontaha sa la 21 Tlhakubele 2021 tlasa mookotaba:  Selemo sa Charlotte Maxeke: Ho kgothaletsa Ditokelo tsa Botho Mehleng ya COVID-19 . Sehopotso sa selemong sena se kopana le sehopotso sa bo 25 sa kamohelo ya Molaotheo wa Rephaboliki ya Aforika Borwa ka 1996. 5.2.    Letsatsi leo le ile la re hopotsa maikarabelo a rona jwalo ka setjhaba a ho se phetse ho lwantsha kgethollo ya mmala, kgethollo ya bong, lehloyo la melata le diketso tse ding tse mabapi le lehloyo, ho kenyeleditse le dintwa tsa bong le masalla a sehloho sa maponesa. 5.3.    Kabinete e ipileditse ho Maafrika Borwa ohle ho sebedisa matsatsi a setseng a Ditokelo tsa Botho ho kgothalletsa matahano ya setjhaba, kaho ya setjahaba le boitsebiso bo kopanetsweng ba naha. A.    Diqeto tsa Kabinete1.    Dintlha tsa Naha le Leano la Polokelo e Kgonang ho Fihlellwa ke Bohle ya Dintlha1.1.    Kabinete e tjhaetse monwana ho ngolwa koranteng ya mmuso ha Moralo wa Dintlha tsa Naha le Leano le Kgonang ho Bonwa ke Bohle la Polokelo ya Dintlha bakeng sa ditshwaelo tsa setjhaba. Leano lena le reretswe ho hokahanya maano le melao e seng e le teng bakeng sa ho netefatsa hore naha e nka monyetla o felletseng wa ntshetsopele ya moruo wa dijithale. 1.2.    Ditshebeletso tsa Poloko ya Dintlha le Polokelo e Fumanwang ke Bohle ya Dintlha ke tsona tse thusang bakeng sa moruo wa dijithale. Leano lena le boetse le batla ho etsa bonnete ba hore naha e kenya letsoho mehleng ena e metjha ya tlhahisoleseding ya dikhomphiutha. Ha le se le amohetswe, leano lena le tla boela le matlafatse bokgoni ba mmuso ba ho fana ka ditshebeletso setjhabeng sa ona.2.    Moralo wa Naha wa Phehiso e sa Kgaotseng (NDC) Bakeng sa Tharollo ya Lefatshe ya Phetoho ya Maemo a Lehodimo2.1.    Kabinete e tjhaetse monwana moralo o ntjhafaditsweng wa NDC ho tharollo ya phetoho ya maemo a lehodimo bakeng sa ditshwaelo tsa setjhaba. Tumellano ya Paris e mabapi le phetoho ya maemo a lehodimo e hloka hore Aforika Borwa e romele di-NDC nako le nako tse hlalosang metjha ya tekanyo ya kgase e futhumatsang tikoloho. 2.2.    Ho tloha ha ho ne ho amohelwa Tumellano ya Paris ka Tshitwe 2015, Aforika Borwa e se hatetse pele haholo ho leba ntshetsong pele le phethahatso ya di-NDC.2.3.    Moralo o ntlafaditsweng wa NDC o ela hloko maemo a naha a Aforika Borwa, ditlhoo tsa semolao tsa Tumellano ya Paris, tekatekano le saense ya moraorao.3.    IMC ho Mohope wa Bolo ya Matsoho ya Bomme (NWC)3.1.    Kabinete e tjhaetse monwana ho thehwa ha IMC e tla lokisetsa ho tshwarwa ha NWC ka 2023. IMC e tla ntshetsapele mesebetsi ya boitokisetso ba ketsahalo eo. 3.2.    Aforika Borwa, e tla ba naha ya pele Aforika ya ho tshwara NWC, e tla amohela dinaha tse 16 tse hlodisanang. 4.    Dipontsho tsa Matjhaba tsa Pokello ya Ditempe (IPEX)4.1.    Kabinete e tjhaelletse monwana ho tshwarwa ha IPEX eo hape e tsejwang ka dipontsho tsa ditempe, Motse Kapa ho tloha ka la 9 ho fihlela la 19 Tshitwe 2021 ka tlasa mookotaba wa:  Leeto le re le Tsamaileng ho Fihlella Demokrasi . Qalong Federeishene ya Matjhaba ya Pokello ya Ditempe (FIP) e ne e rerile ho tshwara dipontsho tsena Motse Kapa ho tloha ka la 17 ho fihlela ka la 20 Tlhakubele 2021 empa di ile tsa tjhetjhisetswa nakong e moraonyana ka lebaka la COVID-19. 4.2.    Lefapha la Dikgokahanyo le Theknoloji ya Dijithale le tla hlophisa le ho tshwara dipontsho tsena ka tshebedisano mmoho le komiti e hlophisang dipontsho ya FIP. 4.3.     Diptempe tse bokelletsweng di tla bontsha diketsahalo le mehla ya nako e fetileng, batho le diketsahalo tse kentseng letsoho ho matlafatseng demokerasi ya Aforika Borwa. Baeti ba lebelletsweng ba tla kenya letsoho molemong wa bohahlaudi ba naha, ho matlafatsa moruo wa lehae, le ho kgothalletsa setho le matahano ya setjhaba. 5.    Leano la Dilemo tse Leshome tsa Saense, Theknoloji le ho Phethahatswa ha Boqapi (Leano la Dilemo tse Leshome la STI)5.1.    Kabinete e tjhaelletse monwana Leano la Dilemo tse Leshome tsa STI ho tloha ka 2021 ho fihlela ka 2031 bakeng sa saense le boqapi. Morero ona o latela Tokomane ya Tataiso Mabapi le Saense le Boqapi tse ileng tsa tjhaelwa monwana ke Kabinete ka 2019.5.2.    Molao ona ke karabo ya tswelopele e potlakileng ya theknoloji le ho laola STI bakeng sa ntshetsopele ya moruo wa naha le bophelo. Leano lena la Dilemo tse Leshome le tla sebetsa jwalo ka leano la mantlha la mmuso, le tla kenyeletsa mafapha a mang a jwalo ka Lefapha la tsa Temo, Phano ya Mobu le Ntshetsopele ya Mahaeng; Lefapha la Mehlodi ya Dimenerale le Motlakase; Lefapha la Bophelo, le Lefapha la Kgwebo, Indaseteri le Tlhodisano. Le tla phethahatswa ka tshebedisano mmoho le mafapha a mang a amehang.B.    Diketsahalo tse Tlang1.    Sehlopha sa Moporesidente sa ho Bala ho Marangrang a Inthanete1.1.    Kabinete e kgothaleditse Maafrika Borwa ho kenela karolo ya bone ya Sehlopha sa Moporesidente sa ho Bala ka Labone la di 25 Tlhakubele 2021 ho tloha ka 16:30 ho fihlela ka 18:30, ka webinara ya Microsoft Teams (https://nrc.org.za/).1.2.    Karolo ena e tla bala dingolwa tse monate tsa bangodi ba Aforika Borwa e leng The Suit ka Can Themba le I am not a Tramp ka Leslie Sehume. 1.3.    Ho tloha ha e ne e thakgolwa ka 2019, Mokgatlo wa Naha wa ho Bala o tsheheditse Letsholo la Bala hore o Etelle Pele, mmoho le boipiletso ba Moporesidente Ramaphosa ba ho kgothaletsa ho ntlafatsa ho bala naha ka bophara   ho tloha ka phaposing ya borutelo ho leba phaposing ya ho phomola. 1.4.    Ka ho sebetsa mmoho re ka aha tsebo ena ya mantlha mme ra theha menyetla ya mosebetsi.D.    Melaetsa1.    MahlohonoloKabinete e fetiseditse ditakaleditso tsa mahlohonolo ho:Ngaka Patrice Motsepe, rakgwebo a tsebahalang haholo eo e bileng moAforika Borwa wa pele wa ho kgethwa ho ba Moporesidente wa Mekgatlo e Kopaneng ya Bolo ya Maoto ya Aforika. Kabinete e ile ya boela ya lakaletsa Maafrika Borwa ohle matsatsi a phomolo a monate a bolokehileng a Paseka, mme ya lakaletsa badumedi bohle ho keteka ka hlompho le ka moya o kgalalelang.  2.    MatshedisoKabinete e ile ya fetisa matshediso ho ba lelapa le metswalle ya:Motlotlehi King Goodwill Zwelithini waBhekuzulu, e leng morena a sebeleditseng setjhaba sa AmaZulu nako e telele ka ho fetisisa. Moporesidente Ramaphosa o dumelletse hore Motlotlehi a be le Lepato le Kgethehileng la Semolao: Sehlopha sa maemo a pele, se kenyeleditseng le dikarolo tsa tlotlo tsa sesole. Motlotlehi o tla hopolwa jwalo ka morena a neng a na le tjhebelopele, a kopantseng setjhaba sa AmaZulu, baetapele ba setho mme a kentseng letsoho katlehong ya AmaZulu.Mohlomphehi Moporesidente John Pombe Magufuli wa naha ya Rephaboliki ya Tanzania. Aforika Borwa yohle e lla le mmuso le setjhaba sa Tanzania nakong ena ya mahlomola. Ha a hlompha Moporesidente Magufuli, Moporesidente Ramaphosa o itse:  Re lokolohile ka lebaka la ho loka le boitelo ba setjhaba sa Tanzania. Ke tsona tsena tse fetileng tse etsang hore rona, re le Maafrika Borwa, re utlwe bohloko bo tebileng ka ho hlokahala ha Moporesidente Magufuli. Tanzania e lahlehetswe ke ntate le moholwane, Aforika e lahlehetswe ke moetapele a neng a na le ponelopele pele, mme Aforika Borwa e lahlehetswe ke motswalle wa sebele.  Monghadi Menzi Ngubane, sebapadi sa ditshwantsho sa kgale se ileng sa hapa dikgau, eo e neng e le sebapadi se ikgethileng ebile e le rabonono a hlwahlwa. O kentse letsoho haholo kgodisong ya bonono ba ditshwantshiso, thelebisheneng le bophelong ka ho tshwana. Mosebetsi wa hae jwalo ka rabonono o tswela pele ho kgothatsa ba bangata lekaleng la bonono.Mofumahadi Noxolo Maqashalala, eo e neng e le sebapadi sa ditshwantsho se hlwahlwa se ileng sa kgabisa dithelebishene tsa rona ka ho bontsha talente ya hae e ikgethileng. Ngaka Nawal El Saadawi, moemedi wa basadi wa moEkgepeta, molwanedi wa ditokelo tsa botho, mongodi le ngaka ya mahloko a kelello. O kentse letsoho twantshong ya kgatello e kgahlano le basadi ho tsa moetlo, tsa tumelo le tsa maemo setjhabeng ka dingolwa tsa hae le bolwanedi. O ne a tsejwa lefatshe ka bophara ka mosebetsi wa hae o kgahlano le ditlwaelo tsa ho henahenana le ditho tsa bong tsa basadi.Monghadi Pathasarvasan Govender, eo hape a neng a tsejwa ka lebitso la  Charm Govender , Molwanedi wa tokoloho wa Chatsworth porofenseng ya KwaZulu-Natal, eo e neng e le setho sa Natal Indian Congress le African National Congress (ANC). Monghadi Cecyl Esau, eo e neng e le senatlahadi sa Molwanedi wa tokoloho le motshwaruwa wa sepolotiki wa mehleng wa Robin Island e ne e le setho sa mehleng sa lekala la sesole la ANC, e leng Umkhonto we Sizwe. Monghadi Esau o qetile nako ya hae yohle ya botjha le ya boholo a lwanela Aforika Borwa e lokolohileng, e sa kgetheng mmala le bong.  E.     Ho Tlatswa ha Dikgeo tsa MosebetsiPele batho bohle ba hirwa, ho tla hlahlobisiswa mangolo a bona a thuto le di a mang a hlokahalang.1.    Mofumahadi Nolwazi BK Gasa jwalo ka Motlatsa Motsamaisi-Kakaretso: Ho rala, Melao le Maano ho Lefapha la Thuto e Phahameng le Kwetliso.2.    Monghadi Samuel Zamokuhle Zungu jwalo ka Motlatsa Motsamaisi-Kakaretso: lekaleng la Thuto le Kwetliso ya Mesebetsi ya Matsoho ho Lefapha la Thuto e Phahameng le Kwetliso.3.    Mofumahadi Pretty Nozipho Makukule jwalo ka Mohlanka a ka Sehlohong wa tsa Ditjheleteho ho Lefapha la Thuto e Phahameng le Kwetliso. 4.    Mofumahadi Memme Sejosengwe, eo konteraka ya hae jwalo ka Mongodi-Kakaretso kantorong ya Moahlodi e Moholo e ekeditsweng nako.Dipotso:Mofumahadi Phumla Williams - Sebueli sa KabineteMohala: 083 501 0139 "
"Pehelo ka Kopano ya Kabinete ya Laboraro, la 21 Mmesa 2021",22 Apr 2021,https://www.gov.za/speeches/statement-virtual-cabinet-meeting-wednesday-21april-2021-22-apr-2021-0000,https://www.gov.za/st/speeches/pehelo-ka-kopano-ya-kabinete-ya-laboraro-la-21-mmesa-2021-22-apr-2021-0000,"Kabinete e bile le kopano ya pele eo e neng e tshwaretswe sebakeng se le seng ho tloha haesale ho kginwa ditshebeletso ka 2020. Sena ke e nngwe ya ditsela tseo Kabinete e lekang ka tsona ho iltlwaetsa tsela e ntjha ya ho etsa dintho jwaloka ha naha e ntse bula ditshebeletso butle butle. A. Maemo a Renang Hajwale1.  Ho emiswa ha nakwana ha Lenaneo la Sisonke la ho Entelwa COVID-19 le kgothaletso ya hore le tswele pele1.1. Kabinete e ile ya fumana tlaleho ka ho emiswa ha nakwana ha Lenaneo la Sisonke la ho Entelwa COVID-19 ka ente ya Johnson and Johnson (J&J). Ho emiswa hoo, e ne e le mohato wa tlhokomediso o neng o neha borasaense ba rona monyetla wa ho lekodisisa dintlha tsa batho ba seng ba entilwe. Sena se entswe ho latela ho emiswa ha lenaneo la ho enta setjhaba ka ente ena ya J&J kamora hore batho ba tsheletseng ba fumanehe ba e na le mahlwele a sa tlwaelehang methapong ya madi kamora ho entwa ka ente ena. Ho emiswa hona, e bile ka lebaka la ho emiswa ha tshebediso ya yona ke beng ba yona e leng J&J dinaheng tsa Yuropa.1.2 Ho emiswa ha nakwana ha ente ena Afrika Borwa, ke ho ikamahanya le leano la mmuso la tiisetso ya polokeho ho setjhaba lenaneong lena la ho entwa. Dipatlisiso di bontshitse hore ho basebeletsi bohle ba kalafo (di-HCW) ba seng ba entilwe ka ente ena, ha ho le ya mong ya bileng le mahlwele a bolelwang mading a bona. 1.3 Kabinete e amohetse kgothaletso ya Botsamaisi ba Bolaodi ba Dihlahiswa tsa Boitekanelo ba Afrika Borwa (SAHPRA) ya hore Lenaneo lena la ho enta ka ente ya J&J la Sisonke, le tswele pele. 1.4. Borasaense ba rona ba tla tswela pele ho beha lenaneo lena leihlo le ntjhotjho. Ho fihlela mahareng a Mmesa 2021, e ne e se e le basebeletsi ba kalafo ba fetang 292 623 ba neng ba se ba entilwe Lenaneong lena la Sisonke. 2. Lenaneo la ho enta setjhaba 2.1. Kabinete e amohetse kgatelopele tumellanong ya ho rekwa ha diente tse ding tsa J&J tse tla lekana hore ho entwe setjhaba kaofela. Kabinete e boetse ya thoholetsa Letona la tsa Bophelo bo Botle, Ngaka Zweli Mkhize le Letona la tsa Kgwebo, Diindasteri le Ditlhodisano, Monghadi Ebrahim Patel, ka ho phakisa ho rarolla dintlha tse neng di saletse morao tumellanong ena ntle le ho beha naha ena kotsing. 2.2. Ho feta moo, Kabinete e boetse ya thabela tumellano e fihleletsweng ya ho fumana diente tse ding tse 10 milione tsa Pfizer, e leng se behang palo ya ente tsa Pfizer ho 30 milione. Sena se bolela hore Afrika Borwa e se e tla enta batho ba 15 millione ka ente ya Pfizer ho ena le 10 milione feela ya pele. 2.3. Ho itokiseletsa Mokgahlelo wa Bobedi wa ho enta setjhaba, o qalang ka la 17 Motsheanong 2021, Kabinete e kgothaletsa batho ba dilemo di 60 le ho feta ho ingodisetsa ho entwa ka Mokgwa wa Elektroniki ho: https://vaccine.enroll.health.gov.za. 2.4. Batho ba sa kgoneng ho sebedisa inthanete, ba ka ingodisa ditsing tsa ho enta tse fetang 3 338 naheng ka bophara. Ho tla ba le dihlopha tse tla romelwa ho thusa maqheku, ba hlokang bodulo le batho ba dulang dibakeng tsa mahae.3. Sekgahla sa tshwaetso ya Kokwanahloko ya Corona (COVID-19)3.1. Kabinete e boetse ya fumana tlaleho mabapi le tshwaetso ya COVID-19 naheng ka bophara mme e leboha maAfrika Borwa ho tswela pele ho sebedisa ditsela tseo e seng tsa bongaka tsa ho itshireletsa e leng ho kenya dimaske ha re le bathong, ho qaqolohana le ba bang ka mithara le halofo le ho hlapa matsoho kgafetsa ka metsi le sesepa kapa sebolaya-dikokwanahloko se nang le motswako wa alkhohole wa 70%.  3.2. Leha ho le jwalo, tlaleho ena e boetse ya bontsha ho eketseha ka 4,9% ha palo ya batho ba tshwaeditsweng matsatsing a 14 a fetileng, ho fihlela ka la 18 Mmesa 2021. Matsatsing a 14 pele ho moo, e ne e le batho ba 14 113 mme matsatsing a 14 a latelang ya ba ba 14 807. 3.3. Ho eketseha hona ho honyane, ho amahanngwa le ho ropoha botjha ka lebaka la ho kgobokana ha batho provenseng ya Foreistata le ya Kapa Leboya mme basebeletsi ba tshohanyetso ba tlotse matjato a masesane ho tsoma batho ba ileng ba kopana le batho bana ba sa tswa tshwaetswa. 4. Tsosoloso ya moruo 4.1. Kabinete e amohetse Tlaleho ya Selemo sa 2021 ya ho nonywa ha maikutlo ho tsa Motjha wa Kgwebo wa Basebeletsi ba Thusang Batho ha ba fihla Dikantorong (BPO), e behileng Afrika Borwa maemong a pele lefatsheng jwalo ka sebaka se bolokehileng bakeng sa ho etsetswa mosebetsi ho sona (BPO). 4.2. Ho nonywa ha maikutlo hona ho entswe ho bahlanka ba phethahatso ba fetang 600 ho tswa dinaheng tse robedi tse ka sehloohong mebarakeng ya basebeletsi ba hlwahla e leng Australia, Canada, Fora, Jeremane, Italy, Spain, Engelane le Amerika.4.3. Sena se paka tshebetso e ntle ya mmuso le lekala lena ntlafatsong ya ho etsetsa ba bang mosebetsi naheng ena, e leng se bontshitseng le kgolo e matla ditsing tsa kamohelo ya mehala, tshehetso ya setekginiki, ditshebeletso dikantorong kamohelong ya batho le ka hare bakeng sa dikhamphani tsa matjhaba le tsa Afrika Borwa. 4.4. Maemo a hodimo a infrastraktjha ya dijithale, basebeletsi ba nang le boitsebelo ,tsebo ya thekenoloji le ditshebeletso tsa ditjhelete le ho tseba Senyesemane ka botlalo, di tswetse pele ho etsa naha ena e be le kgohedi ho tsa BPO.5. Tlhahiso ya mesebetsi 5.1. Kabinete e thabetse ho bona hore maitshunyako a mmuso a ho kenyeletsa bohle moruong, haholoholo batjha, a qala ho beha ditholwana. 5.2. Lenaneo la Mopresidente la Tlhasimollo ya Mesebetsi, le thakgotsweng ka Mphalane 2020 ho lwantshana le kgahlamelo ya COVID-19, le se le thehile kapa hona ho sireletsa mesebetsi e 360 010 mafelong a Hlakola 2021, haholoholo batjheng ba neng ba sa sebetse. Ntle le moo, lenaneo lena le boetse la thusa batho ba ka bang 60 539 ka tshehetso tse fapaneng tse kenyeletsang divaotjhara tsa tshehetso ya tlhahiso ho balemi. 5.3. Menyetla e fetang 300 000 ya lenaneo lena e bile ya ho thusa batjha ka ho ba kenya lenaneong la Boikitlaetso ba Kgiro ba Lefapha la Thuto ya Motheo dikolong tse fapafapaneng naheng ka bophara. Kgiro ena ya bona, e thusitse dikolo tsena thutong ya bathuti nakong ena e thata. 6. Ntshetsopele ya infrastraktjha 6.1. Kabinete e boetse ya ananela kgatelopele dintlafatsong le bohlodisaning bo kgabane tse behileng Boemakepe ba Thekong maemong a hodimo, tse fokoditseng le tshubuhlellano mme ha ntlafala le tsela ya tshebetso ho bona. 6.2. Motlotlehi, Mopresidente Cyril Ramaphosa, o ile a etela Boemakepe bona ka Labone la 15 Mmesa 2021 ho lekola kgatelopele ya boemakepe ya ntlafatso ya infrastraktjha ya boemakepe e seng e fihletswe ho latela kopano ya hae le basebedisi ba boemakepe bona le bohle ba nang le kabelo ho bona ka Mphalane 2019. 6.3. Ntlafatso ya boemakepe, haholoholo ba Thekong, ke ntho ya bohlokwa ho mmuso, ho ntshetsa pele maemo a Afrika Borwa a ho ba le boemakepe bo itlhommeng pele ba kgwebisano lebatoweng lena le kontinenteng ka bophara. 6.4. Kabinete e boetse ya amohela tlaleho ya ketelo ya Boemakepe ba Saldanha Bay, Kapa Bophirima ke Letona la Mesebetsi ya Setjhaba le Infrastraktjha, Mofumahadi Patricia de Lille  le Motlatsi wa Letona Noxolo Kiviet le Ngaka Kgosientsho Ramokgopa, eo e leng Hlooho ya Matsete le Infrastraktjha Kantorong ya Mopresidente   ka Labobedi la 6 Mmesa 2021.  6.5. Lenaneo la Tokiso le Paballo ya Maemakepe a manyane, e leng Porojeke ya Lewa le Kopanetsweng, e leng karolo ya Moralo wa Matsete a Infrastraktjha le neng le tjhaellwe monwana ke Kabinete ka Motsheanong 2020, hajwale le phethetswe ka 77%. Lenaneo lena, le se le thehile mesebetsi e 611 mme le dikgwebo tse nyane, tse kgolo le tse mahareng tsa una tjheleteng e kalo ka R55m. Projeke ena e lebeletswe hore e phethelwe ka Tlhakubele 2022. 7. Ditlaleho tsa Dipalopalo tsa Kgwedi le Kgwedi7.1. Lefapha la Dipalopalo la Afrika Borwa (StatsSA), le tswela pele ho fana ka palo ya  ditlaleho tsa kgwedi ka nngwe tsa kamoo makala a fapaneng a moruo a sebetsang kateng. Leha makala a mangata a sa ntsane a hula ka falese, empa ntlafalo e bonahalang ho la temo, tlhahiso le merafo, e tiisa tshepo boitekong ba yona ba kaho botjha ya moruo wa naha ena. 7.2. Kabinete e thabetse hore ho kenngwa tshebetsong ha Moralo wa Tsosoloso le Kaho-botjha ya Moruo (ERRP) o so o qala ho bontsha kgahlamelo bakeng sa ho hlasimoloha ha Afrika Borwa. 8. Tlhoriso dikolong8.1. Kabinete e ngongorehiswa haholo ke mokgwa o ditshila o atileng matsatsing ana dikolong tsa rona, e leng ho hlorisa. Sena se etsahetse dikolong tse kang sa Sekondari sa Mbilwi Thohoyandou, Limpopo, se Phahameng sa Dinwiddie Germiston, Gauteng le sa Mathole, KwaZulu-Natal.8.2. Kabinete e utlwile bohloko haholo le ka lefu la Lufuno Mavhunga ya neng a le dilemo di 15 wa Sekolo sa Sekondari sa Mbilwi Thohoyandou, Limpopo, mme e fetisetsa matshediso a yona lelapeng le ho metswalle ya ba Mavhunga. Kabinete e etsa kgoeletso ho ba molao ho fuputsa le ho tlisa toka tabeng ena. 8.3. Kabinete e etsa kgoeletso ho bankakarolo bohle ho tsa thuto ho kenyeletsa batswadi le bahlokomedi ba bana ho thusa ho qeta ho hlorisa hona dikolong. Ke boikarabelo ba rona kaofela ho bua le ho tlaleha diketsahalo tsa tlhoriso ho ba ikarabellang, haholoholo ha mahlatsipa a tshaba ho etsa jwalo. 9. Lehloyo setjhabeng9.1. Kabinete e tshwela ka mathe diketso tse mpe tse sa tswa etsahala tsa lehloyo ho batho ba ratanang le ba bong bo tshwanang le ba bona (LGBTIQ+) tse bakileng ho bolawa ha Andile Ntuthela, Siphamandla Khoza le Nathaniel Mbele.9.2. Bili ya ditokelo e Molaotheong wa Afrika Borwa wa selemo sa 1996, e etsa kgoeletso ho setjhaba ho hlompha ditokelo tsa batho ba bang le ho se kgethollane. Diketso tsena tsa tlhekefetso, ha di hlokahale demokerasing ena ya rona mme kaofela ha rona re tlameha ho di kgalema ka thata. 9.3. Kabinete e kopa leha e le mang ya nang le lesedi le ka thusang ho tshwarweng ha baetsi ba bobe bona, a letsetse sepolesa nomorong ya mahala ya 10111 kapa a tlalehe sepoleseng se haufi. 10. Mokgohlane wa Dikolobe wa Afrika (ASF) le wa Bommaditshibana  10.1. Kabinete e a tseba ka ho ropoha ha ASF e fumanehileng polasing e Potchefstroom Leboya Bophirima mmoho le wa bommaditshibana o fumanehileng polasing ya kgwebo e Lejweleputswa Botjhabela, Gauteng. 10.2. Lefapha la Temothuo, Tlhabollo ya Mobu le Ntshetsopele ya Dibaka tsa Mahae le bankakarolo ba bang ba amehang, ba se ba nkile mohato wa polokeho ba ho behella tse tshwaeditsweng hole le tse ding. 10.3. Mokgohlane ona wa dikolobe, o a tshwaetsana mme o tshwara dikolobe feela, tse hlaha le tse ruilweng. Mokgohlane wa dikgoho ona ha o tshwaetse batho. 11. Ditshebetso tsa Datimamollo 11.1. Kabinete e thoholeditse maiteko a basebeletsi ba pholoso le ditimamollo ka ho sebetsa ka thata ho tima mollo o neng o tuka Motse Kapa le Sepetleleng sa Dithuto sa Charlotte Maxeke Gauteng. 11.2. Motse Kapa teng, mollo ona o sentse meaho ya nalane, ha Sepetleleng sa Charlotte Maxeke teng, bakudi ba fetang 400 ba ile ba tlameha ho iswa dipetleleng tse ding. Kabinete e lakaletsa bohle ba lemetseng mellong ena ho fola ka pele. Diphuputso ka disosa tsa mello ena di se di qadile. 12. Dikgohlano Mozambique 12.1. Kabinete e amohetse boiteko ba Badudi ba Ntsetsopele ya Afrika e Borwa) (SADC ka ho tlisa kgotso, polokeho, poelano le ntshetsopele Riphabliking ya Mozambique.12.2. Seboka se Ikgethileng sa la 8 Mmesa 2021, sa Dihlooho tsa Puso tsa Dinaha tse Tharo le tse Pedi tsa SADC, di ne di tshwere kopano eo ho yona ho ileng ha nkuwa qeto ya ho thusa naha ya Mozambique.12.3. Kabinete e boetse e kgotsofetse ke ditaba tsa hore maAfrika Borwa ohle a naheng ya Mozambique a ile a fumana thuso ho lenqosa la naha ena le Mozambique ka tshebedisano mmoho le Lefapha la Dikamano tsa Matjhaba le Tshebedisano Setsing sa Taolo sa Bonqosa se sebetsang bosiu le motsheare. MaAfrika Borwa a neng a le Mozambique a kgutletse lapeng, ha a mang a isitswe dibakeng tse bolokehileng hona moo Mozambique.13. Polao e sehloho ya bara ba Coka 13.1. Kabinete e tshwela ka mathe polao e sehloho ya bara ba babedi ba Coka, e leng Zenzele le Amos Coka, polasing e Mpumalanga. Bahlahlamani bana ba ne ba ilo batla mosebetsi jwaloka basebetsi ba sehla. 13.2. Kabinete e thoholetsa mapolesa ka ho tlola matjato ho tshwara babelaellwa ba ketso ena, ba seng ba bile ba hlahile Lekgotleng la Makgistrata la Piet Retief. 13.3. Kabinete e etsa kgoeletso ho setjhaba hore se theole moya mme se nehe ba molao monyetla wa ho netefatsa hore ba molato wa sena ba fumana kotlo e ba tshwanetseng. 14. Qeto ka baipelaetsi Motse Kapa14.1 Letona la Merero ya Lehae, Ngaka Aaron Motsoaledi, o tlalehetse Kabinete ka kgatelopele e seng e fihletswe ke Mokomishenara e Moholo wa Mokgatlo wa Matjhaba a Kopaneng wa Baphaphathehi (UNHCR) mabapi le ho rarolla pharela ya baipelaetsi ba Motse Kapa bao boholo ba bona e leng baahi ba Riphabliki ya Demokerasi ya Congo. 14.2 Baipelaetsi ba ile ba nehwa bodulo ba nakwana Paint City le Wingfield Motse Kapa ho latela melawana ya Maemo a Naha a Koduwa ka lebaka la COVID-19. 14.3 UNHCR e tshepisitse ho busetsa baphaphathehi bana setjhabeng moo ba neng ba phela teng hona moo Motse Kapa. Mokgatlo wa Matjhaba wa Bofalli o ithaopile ho thusa bohle ba batlang ho boela dinaheng tsa habo bona ka ditekete tsa sefofane. Kabinete e kopile baipelaetsi bana ho amohela ketso ena e ntle hakana. B. Diqeto tsa Kabinete1. Pampiri ya Tshisinyo ya Molao wa Manyalo 1.1. Kabinete e tjhaelletse monwana ho phatlalatswa ha Pampiri ya Tshisinyo ya Molao wa Manyalo bakeng sa maikutlo a setjhaba. Tshisinyo ena, maikemisetso a yona ke ho theha Bili e le Nngwe ya Manyalo. Tshisinyo ena, e tla thusa ho etsa hore molao wa manyalo o ikamahanye le pehelo ya molaotheo ya tekatekano. 1.2. Tshisinyo ena, e tla kenyeletsa le manyalo a batho ba bong bo tshwanang, a dikereke esitana le a setso. Molao ona o motjha o tla fedisa manyalo le bana ba tlase dilemong. 2. Moralo wa Tsosoloso ya Lekala la Bohahlaudi 2.1. Kabinete e tjhaelletse monwana Moralo wa Tsosoloso ya Lekala la Bohahlaudi. Moralo ona ke boiteko bo kopanetsweng ba mmuso le lekala la bohahlaudi ho arabela mathateng a bakuweng ke sewa sa COVID-19. Mokgwaritso wa moralo o ile wa lokollelwa setjhaba bakeng sa ho ntsha maikutlo a sona ka leano lena ka Phato 2020. 2.2. Moralo o sisinya dintlha tse supileng tsa lewa la boitshunyako tse kenyeletsang, matlafatso ya tlhoko ya bohahlaudi mona lapeng, ho thakgolwa ha mananeo a pokeletso ya matsete le ho batlana le mehlodi: le kopanelo ya bohahlaudi ba lebatowa.  2.3. Maitshunyako a sisintsweng a boetse a matahantswe le ERRP. Maikemisetso ka lona ke ho baballa mesebetsi le boiphediso, le ho theha menyetla e metjha ya mesebetsi. Moralo o tla boela o tlisa maitshunyako a diphethoho lekaleng lena esitana le ho tshehetsa matlafatso ya basadi, batjha le batho ba qhwadileng lekaleng lena. 2.4. Letona Mamoloko Kubayi-Ngubane, mmoho le indasteri ya bohahlaudi, ba thakgotse Leano la Tsosoloso Botjha ya Lekala la Bohahlaudi hoseng ha kajeno. 3. Tlaleho ya Tshebetso ya Diphuputso le Ntshetsopele (R&D) ya Lenaneo la Ditsiane tsa Lekgetho 3.1. Kabinete e tjhaelletse monwana ho kenngwa ha Tlaleho ya Tshebetso ya R&D ya Lenaneo la Ditsiane tsa Lekgetho la selemo sa 2018/19 Palamenteng ho latela Karolo 11 D ya Molao wa Lekgetho la Lekeno, (Molao wa bo-58 wa selemo sa 1962.) 3.2. Lenaneo la ditsiane tsa lekgetho, le ile la thakgolwa molemong wa hore naha ena e fumane kgolo ya phesente e le nngwe ya thekiso ya dihlahiswa kaofela tsa lehae ho ditshenyehelo tsa R&D ka 2024. Ha palamente e qeta ka tlaleho ena, e tla e fetisetsa setjhabeng. 4. Sekema sa Ditlhapiso tsa Phoso ya Kentelo4.1. Kabinete e tjhaelletse monwana ho thehwa ha Sekema sa Ditlhapiso tsa Phoso ya Kentelo. Sekema sena, se thehilwe ho latela konteraka ya ditumellano le dikhamphani tse tla rekisetsa Afrika Borwa diente tsa COVID-19.4.2. Sekema sena se bohlokwa tshireletsong ya maAfrika Borwa a ka bang le mathata ka lebaka la ditlamorao tsa diente hore a fumane tshehetso le kalafo.4.3. Sekema sena le thehilwe ho latela diphethoho tse entsweng ho Karolo ya bo-27 ya Molao wa bo-57 wa Bolaodi baa Dikoduwa wa selemo sa 2002, mme le tla ba tlasa bodulasetulo ba moahlodi.5. Tlaleho ya Moifo wa Boemo bo Hodimo (HLP) wa Bolaodi ba Diphoofolo tse Hlaha5.1. Kabinete e tjhaelletse monwana tlaleho ya HLP ya Bolaodi ba Diphoofolo tse Hlaha o neng o thehwe ke Lefapha la Meru, Botshwasi ba Ditlhapi le Tikoloho ho shebana le melao le melawana e mabapi le taolo ya diphoofolo tsa hlaha, thuo, ho tsongwa, ho rekiswa le ho baballwa ha diphoofolo tse kotsing naheng ena. Hara tsona re ka bala ditlou, ditau, dinkwe le ditshukudu. 5.2. Lefapha le tla tsebisa setjhaba ka dikgothaletso tsa moifo ona, ho utlwa maikutlo a sona le ho di kenya tshebetsong. C. Bili1. Bili ya Sehlomathiso sa Tsamaiso ya Ditlolo tsa Molao 1.1. Kabinete e tjhaelletse monwana ho kenngwa ha Bili ya Selomathiso sa Tsamaiso ya Ditlolo tsa Molao Palamenteng. Bili ena e tla fetola Karolo ya bo-154(3) ya Molao wa Tsamaiso ya Ditlolo tsa Molao, 1977 (Molao wa bo-51 wa selemo sa 1977), eo kahlolo ya Lekgotla la Molaotheo e bontshitseng ha karolo ena e hloleha ho tshireletsa boitsebiso ba  bana bao e leng mahlatsipa a ditlolo tsa molao tsamaisong ya ditlolo tsa molao. 1.2. Polelwana ya hajwale e thibela feela hore ho se phatlalatswe dintlha tse ka behang ngwana ya dilemo di 18 ho ya tlase, eo e leng mmelaellwa, lehlatsipa kapa paki ka mosing nakong ya nyewe. 1.3. Diphetoho tse sisingwang, di tla thibela hohang ho phatlalatswa ha dintlha leha e le dife tsa ngwana eo e leng mmelaellwa, lehlatsipa kapa paki ho tloha nakong eo molato o etsahetseng ka yona. Ke mosebeletsi wa lekgotla la dinyewe kapa moahlodi ya ka fanang ka tumello ya hore ho phatlalatswe dintlha tseo. D. Diketsahalo tse tlang1. Kgwedi le Letsatsi la Tokoloho1.1. Mookotaba wa Kgwedi ya Tokoloho selemong sena o re:  Selemo sa Charlotte Maxeke: Moelelo wa Tokoloho tlasa COVID-19 .1.2. Kabinete e ipiletsa ho bohle ho keteka Kgwedi le Letsatsi la Tokoloho re ntse re hopola hore re tlameha ho lwantsha kokwanahloko ena ha re ntse re hahamalla kenyeletso le momahano e matla ya kahisano. 1.3. Bohle re na le boikarabelo bo le bong ba ho sebedisetsa demokerasi le tokoloho ya rona ntshetsong pele ya Afrika Borwa e kopaneng e nang le morero o le mong wa katleho. 1.4. Selemong sena, Letsatsi la Tokoloho le tla le ketekelwa Foreistata ka mokgwa o sa tlwaelehang. 2. Letsatsi la Lefatshe la Dibuka2.1. Letsatsi la Lefatshe la Dibuka. le tsebahalang hape e le Letsatsi la Matjhaba la Dibuka le tshwauwa selemo ka seng ka la 23 Mmesa. Letsatsi lena, le sebedisetswa ho kgothaletsa batho dibuka le ho thusa ho theha tlwaelo ya ho bala. 2.2. Kabinete e ipiletsa ho maAfrika Borwa ohle ho tshehetsa tlwaelo ya ho bala, le ho e kenyeletsa mokgweng wa bophelo wa letsatsi ka leng. Ho bala, ke motheo oo dithuto tsohle di itshetlehileng ka ona mme ho o bulela le menyetla ya mesebetsi. E. Melaetsa1. MatshidisoKabinete e rata ho fetisetsa matshediso a yona ho malapa le metswalle ya:   Ngaka Sindisiwe van Zyl (45), eo e neng e le ngaka le sebohodi sa Seyalemoya sa Khaya, ya ammeng maphelo a ba bangata le hona ho nka karolo e kgolo ntshetsopeleng ya bophelo bo botle naheng ena.   Vukosi Ringani, Nhlaluko Maluleke, Freedom Rihlamfu, Aubrey Chauke, Temba Nyambi, le Thomy Masipenda baithuti ba tsheletseng ba Sekolo sa Sekondari sa Jim Chavani Seterekeng sa Vhembe, Limpopo, ba hlokahetseng nakong eo vene eo ba neng ba tsamaya ka yona e neng e thula ntlo.   Kgosana ya Manyesemane, Philip, Duke wa Edinburgh (100)   Mohlomphehi Bhekizizwe Vusimuzi Mpila (43), eo e neng e le mokgwenyana wa Motlatsi wa Mopresidente David Mabuza.  Mopresidente wa naha ya Chad, INgakaiss D by Itno (69). Kabinete e tshwela ka mathe ketso tsa meruso tse nkileng maphelo a batho ba bangata ho kenyeletsa le Mopresidente D by ya neng a eteletse pele sesole sa hae ho lwantsana le marabele. F.  KgiroPele batho bohle ba hirwa, ho tla hlahlobisiswa mangolo a bona a thuto le a mang a hlokahalang 1. Boto ya Letlole la Inshorense ya ba sa Sebetseng (UIF): (i)Monghadi Zola Luswazi (Modulasetulo);(ii)Monghadi Edward Malometje Thobejane;(iii)Mofumahadi Martle Keyter;(iv)Monghadi Donald Khumalo;(v)Mofumahadi Louress  Specht;(vi)Mofumahadi Vuyiswa Miya;(vii)Monghadi Thembinkosi Josopu;(viii)Mofumahadi Thandiwe Mfulo;(ix)Ngaka Hamilton Daluxolo Ntsinde;(x)Monghadi Takalani Musekwa;(xi)Mofumahadi Brenda Sibeko; le(xii)Mofumahadi Ogalaletseng Gaarekwe.2. Katoloso ya nako ya tshebetso ya Boto ya Bohahlaudi ya Afrika Borwa:(i)Monghadi Siyabonga Dube (Modulasetulo);(ii)Mofumahadi Mojankunyana Gumbi;(iii)Monghadi Aloysius Ikalafeng;(iv)Monghadi Enver Duminy;(v)Mofumahadi Michelle Constant; (vi)Monghadi Ravi Nadasen;(vii)Mofumahadi Kathleen Elizabeth Rivett-Carnac;(viii)Mofumahadi Lindiwe Sangweni-Siddo;(ix)Monghadi Mduduzi Zakwe;(x)Mofumahadi Zola Baba Tshefu;(xi)Mofumahadi Gloria Serobe; le(xii)Mofumahadi Nomzamo Bhengu.3. Boto ya Batsamaisi ya Naha ya Bolaodi ba Nutleleya: (i)Mofumahadi Vuyiswa Miya;(ii)Monghadi Allan Taylor;(iii)Monghadi Peter Becker; le(iv)Mofumahadi Khangela Baloyi.4. Ditho tsa Lekgotla la Boto ya Diflimi le Diphatlalatso: (i)Mofumahadi Zamantungwa Mkosi (Modulasetulo);(ii)Ngaka Siyasanga Mhlangabezi Tyali; (iii)Mofumahadi Lungelo Nxele;(iv)Mofumahadi Agalutchmi Pillay;(v)Monghadi Phosa Mashangoane;(vi)Mofumahadi Gloria Zanele Nkosi;(vii)Mofumahadi Mpho Sedibe;(viii)Ngaka Leile Nontso; le(ix)Moatefokate Lufuno Tokyo Nevondwe.5. Boto ya Bahlokomedi ba Teraste ya Teraste e Ikemetseng ya Ntshetsopele: (i)Mofumahadi Tebogo Magogodi Malaka;(ii)Monghadi Krishen Sukdev;(iii)Mofumahadi Lerato Kumalo;(iv)Mofumahadi Karabo Siyila;(v)Mofumahadi Nthabiseng Mkhwanazi;(vi)Moprofesara Raymond Nkado;(vii)Monghadi Mpilo Sakile Mbambisa; (viii)Mofumahadi Zimbini Hill;(ix)Monghadi Tim Sukazi; le(x)Ngaka Michael Sutcliffe. 6. Moemedi e Moholo le Motlatsi wa Moemedi ba Khomishene ya Metsi a Dihlaba a Lesotho: (i)Monghadi Teboho Nkhahle; le(ii)Ngaka Musa Furumele.7. Mofumahadi Thembelihle Mbatha jwaloka Mohlanka e Moholo wa Ditjhelete wa Tshebeletso ya Mosireletsi wa Dikema tsa Badudi Lefapheng la Bodulo ba Batho, Metsi le Tsamaiso ya Dikgwerekgwere.8. Mofumahadi Nonhlanhla Nyewula jwaloka CFO ya SENTECH. 9. Monghadi Shonisani Mathews Munzhedzi jwaloka Mohlanka e Moholo wa Phethahatso wa Setheo sa Naha sa Diphapang tsa Tlhaho sa Afrika Borwa. 10. Mofumahadi Nondumiso Mandisa Tshikwatamba jwaloka Motlatsa Molaodi Kakaretso (DDG): Ditshebeletso tsa Kgwebo ho Lefapha la Dipapadi, Bonono le Botjhaba. 11. Mme Constance Moitse jwaloka DDG: Twantsho ya Bobodu le Ditshebeletse tsa Tshireletso Lefapheng la Merero ya Lehae. 12. Ngaka Nicholas Gilmour Crisp jwaloka DDG): Inshorense ya Naha ya Boitekanelo ho Lefapha la Bophelo bo Botle.  13. Monghadi Allan Golden Zimbwa jwaloka DDG: Tshehetso ya Setekginiki ho Lefapha la Tshehetso ya Lekala la Bomasepala la Infrastraktjha. 14. Monghadi Lindokuhle Cedric Mkhumane Motsamaisi Kakaretso ho Lefapha la Ntshetsopele ya Dikgwebo tse Nyane. Dipotso: Mofumahadi Phumla Williams   Sebueledi sa Kabinete Mohala: 083 501 0139"
"Pehelo ya Kopano ya Kabinete ya Laboraro, la 12 Motsheanong 2021",13 May 2021,https://www.gov.za/speeches/statement-cabinet-meeting-wednesday-12-may-2021-13-may-2021-0000,https://www.gov.za/st/speeches/pehelo-ya-kopano-ya-kabinete-ya-laboraro-la-12-motsheanong-2021-13-may-2021-0000,"A.    Maemo a Renang Hajwale1.    Phano ya Ente ya Lefu la Kokwanahloko ya Corona (COVID-19)1.1.    Kabinete e tiiseditse botjha ho qala Mokgahlelo wa bobedi wa lenaneo la Phano ya Ente ka Mantaha, 17 Motsheanong 2021. Mokgahlelo ona o tla qala ka kentelo ya batho ba dilemo tse 60 le ho feta. Lefapha la Bophelo bo Botle la naha le a diprovense a tla fana ka tlhahisoleseding e mabapi le dibaka tse fetang 3 000 tsa ditsi tsa kentelo. Qalo ya Mokgahlelo wa bobedi o tla tsamaya hong le kentelo e ntseng e tswela pele ya basebeletsi ba tlhokomelo ya kalafo (di-HCW) bao kentelo ya bona e ileng ya angwa ke dintlha tsa taolo tse neng di ama ente ya Johnson & Johnson Amerika le Yuropa. Moralo wa kentelo wa Sisonke o ileng wa atolosetswa ditsheng tse 95 ho phatlalla le naha o se o entile di-HCW tse 434 980 ho fihlela jwale mme o tla fella ka la 14 Motsheanong 2021. Kabinete e thabetse hore masalla a di-HCW a tla entwa ka ente ya Pfizer ho fihlela ho etswa tsebiso e fapaneng hape.1.2.    Kabinete e ipileditse ho baahi ba dilemo di 60 le ho feta ho ingodisa Lenaneong la ho Ingodisetsa ho Entwa ka Mokgwa wa Elektroniki (EVDS) bakeng sa ente ya COVID-19 websaeteng ya https://vaccine.enroll.health.gov.za. Batho ba se nang inthanete kapa di-smartphone ba ka ingodisa ka SMS ka ho tobetsa *134*832*o kenye nomoro ya boitsebiso morao o tobetse#. Haeba o se na nomoro ya boitsebiso, tobetsa *134*832#. Boingodiso bo ka boela ba etswa ka nomoro ya WhatsApp ka ho romela lentswe  REGISTER  ho 0600 123 456. Baahi ba lokela ho netefatsa hore ba ngola dinomoro tse nepahetseng tsa mohala le aterese ya bodulo hore ba tle ba fumane tlhahisoleseding e mabapi le lenaneo la kentelo, ha ho hlokeha. Ba se nang disebediswa tsa thekenoloji ba ka nna ba ingodisa setsheng se haufi sa kentelo kapa ho basebeletsi ba kalafo ba badudi ba tla etela metse e fapafapaneng.1.3.    Pele batho ba ka entwa ba lokela ho ingodisa hobane ena ke ntho ya bohlokwa ha ho ka etsahala hore ho be le tlhokeho ya ho ba mohlaleng wa bona kamora ho entwa. 1.4.    Ha o hloke datha kapa airtime ho fihlella ditshebeletso tsa boingodiso tsa SMS le tsa WhatsApp tse sa lefellweng. Ba ka thulanang le diphephetso ha ba ntse ba ingodisa ba ka letsetsa mohala wa thuso wa COVID-19: 0800 029 999.1.5.    Kabinete e ile ya tsebiswa ka maemo a renang India mabapi le ditshwaetso tsa COVID-19 le ho tshehetsa qeto ya ho nyehela ka difehlamoya India e le karolo ya boitlamo ba Afrika Borwa ba hore ntwa kgahlanong le COVID-19 lefatsheng ka bophara e batla maiteko a kopanetsweng.1.6.    Kabinete e boetse e lemoha dingongoreho hara maAfrika Borwa ka boemo ba COVID-19 India, mme e lakatsa ho netefaletsa maAfrika Borwa hore Lefapha la Bophelo bo Botle le borasaense ba rona ba tswela pele ho beha leihlo tse ntseng di etsahala naheng eo mme ho nkuwa mehato e hlokehang le e nepahetseng ya kelehloko le melawana e kenngwang tshebetsong ho sireletsa maAfrika Borwa. 1.7.    Hodima moo, Kabinete e ile ya tsebiswa ka keketseho e seng kae ya ditshwaetso tsa COVID-19 ka hara naha le tshebediso ya mehato e hlokehang ho kgina ho nama. 1.8.    Kabinete e hopotsa maAfrika Borwa ohle ho tswella ho ikobela melawana eo e seng ya bongaka ya bophelo bo botle bakeng sa ho thibela ho nama ha COVID-19 ya ho dula re kentse dimaske ha re le bathong; ho sielana sebaka sa bonyane mithara le halofo; ho hlapa matsoho kamehla ka metsi le sesepa kapa ho sebedisa sebolaya-dikwanahloko se nang le 70% ya motswako wa alkhohole; le ho phema ho nka maeto a sa hlokahaleng le ho dula lapeng.2.    Nyahlatso ya Dintlha tse Amanang le Ditokelo tsa Kgwebisano ya Thepa ya Mahlale (TRIPS) Mabapi le Diente tsa COVID-192.1.    Kabinete e ananetse tshehetso ya Amerika bakeng sa hore Mokgatlo wa Lefatshe wa Kgwebisano (WTO) o nyahlatse TRIPS mabapi le diente tsa COVID-19. 2.2.    Afrika Borwa le India esale di etella pele boikitlaetso ho WTO bakeng sa ho nyahlatsa TRIPS. Nyahlatso ya TRIPS e tla thusa ka phumantsho ya dithekenoloji tse tla fana ka sekgahla ho tlhahiso e pharalletseng ya diente tsa COVID-19. Ka mohato ona ho bonahetse ha dinaha tse fetang 100, ho kenyeletswa le Tjhaena, di tshehetsa boiteko ba ho nyahlatsa dikarolo tse itseng tsa TRIPS ya WTO.2.3.    Phumantsho e fokolang ya COVID-19 e thibetse boholo ba dinaha tse ntseng di tswela pele ka ho qolleha ka hara kontinente ya Afrika ho etsa kgatelopele e bonahalang ntweng kgahlanong la COVID-19. Maikutlo a Kabinete ke hore ho thibela dinaha ho itlhahisetsa diente tsa tsona ha di tobane le sekgahla se hodimo sa batho ba hlokahalang ka lebaka la kokwanahloko ya corona ha se boitshwaro bo amohelehang. 2.4.    Tabeng ena, Kabinete e ananela boitlamo ba R3 bilione ba ho fetisetsa thekenoloji ya moraorao ya ho hlahisa diente le dipheko tsa tlhaho Afrika Borwa bo phatlaladitsweng ke Ngaka Patrick Soon-Shiong, e leng moetapele wa kgwebo wa thekenoloji ya tsa tlhaho eo hape e leng modudi wa naha ya Afrika Borwa le ya Amerika.2.5.    Kabinete e thoholetsa tshehetso e tletseng mafolofolo ya Ngaka Soon-Shiong le barekolli ba bang bakeng sa phepelo e lekalekanang ya diente tsa COVID-19, ditlhahlobo le dipheko. 2.6.    Kabinete e boetse e amohela kananelo ya Ngaka Soon-Shiong ya kgatelopele ya Afrika Borwa ho tsa saense, matla a kgiro ya batho, bokgoni le takatso ya ho hlahisa diente tsa moloko wa bobedi bakeng sa ho sebetsana le mefuta e metjha ya kokwanahloko ya corona e ka fokotsang matla a diente tsa hajwale.3.    Phano ya Mobu ho Badudi ba Covie3.1.    Kabinete e amohetse phano ya mangolo a thuo ya matlo ke Motlatsi wa Moporesidente David Mabuza   boemong ba hae jwaloka Modulasetulo wa Komiti e Kopanetsweng ya Matona (IMC) ya Tlhabollo ya Mobu   ho badudi ba Covie ho la Kapa Bophirimela ka Labohlano, la 30 Mmesa 2021.  3.2.    Phano ya mobu ho badudi ba Covie ke karolo ya mosebetsi o tswelang pele wa IMC mabapi le Tlhabollo ya Mobu ho akofisa phumantsho ya mobu e le karolo ya ho lokisa ho hloka toka ha Leano la Kgethollo la mehleng. 4.    Letsatsi la Basebetsi (1 Motsheanong)4.1.    Kabinete e tiisitse hore basebetsi ba dula e le mokokotlo wa moruo wa setjhaba mme ba bohlokwa bakeng sa ho aha bokamoso bo betere bakeng sa bohle.4.2.    Kabinete e ananetse kgahlamelo e mpe eo sewa sa COVID-19 se bileng le yona  basebetsing, moo boholo ba basebetsi ba ileng ba lahlehelwa ke mesebetsi, ba fokoletswa lekeno hobane bahiri ba ile ba lokela ho shebana le mehlodi ya maikitlaetso a ho boloka maphelo.4.3.    Ho sa natswe maima a moruo, mmuso o dula o tsitlalletse boitlamo ba ona ba ho netefatsa hore Afrika Borwa e dula e hlompha le ho sireletsa ditokelo tsa basebetsi.5.    Letsatsi la Matjhaba la Baoki (12 Motsheanong)5.1     Kabinete e lemohile hore kopano ya yona e ne e tshwerwe ka letsatsi leo lefatshe le neng le tshwaya Letsatsi la Matjhaba la Baoki le ho boeletsa molaetsa wa yona wa teboho ho baoki ka hara Afrika Borwa, kontinente ya Afrika le lefatsheng bakeng sa sebete le boitelo moo ba tjametsweng ke sewa se bolayang sa COVID-19.5.2    Baoki, hammoho le basebeletsi ba bang ba kalafo, ba tswela pele ho ba ka pelepele ntweng kgahlanong le COVID-19 ba beha maphelo a bona le ba malapa a bona kotsing. Mmuso o dula o tlotla boitseko, boitelo le dipelo tse ntle tsa baoki ba Afrika Borwa ntweng kgahlanong le COVID-19. 6.    Dinyehelo tsa Madi6.1.    Kabinete e ipileditse ho maAfrika Borwa a phetseng hantle ho nyehela ka madi ho ba Tshebeletso ya Naha ya Madi ya Afrika Borwa (SANBS), eo hajwale e shebaneng le kgaello e matla ya madi. 6.2.    SANBS e kakatletse mehato e matla ya kelehloko ho netefatsa polokeho ya banyehedi ka ho hlahlobisisa ka botebo bohle ba etelang ditleliniki tsa banyehedi. 6.3.    Ho iphumanela tlhahisoleseding e eketsehileng, ba rerileng ho nyehela ba ka iteanya le SANBS nomorong ya mohala ya mahala ho: 0800 11 9031 ho tloha ka Mantaha ho isa ka Labohlano ho tloha ka hora ya bosupa hoseng ho isa ho ya bohlano thapama.7.    Palestina7.1    Kabinete e tshwetse ka mathe haholo ditlhaselo tsa baipelaetsi ba maPalestina Moskeng wa Al Aqsa le Dome on the Rock le ho ntshuwa matlong ho seng molaong ha maPalestina malapeng a ona Sheikh al Jarrah Jerusalema Botjhabela e hapuweng bakeng sa ho etsa sebaka bakeng sa bodulo ba baIsraele. Diketso tsa Israele ke thunthetso e pepeneneng ya molao wa matjhaba, le ho se tsotelle Diqeto tsa Lekgotla la Tshireletso la Mokgatlo wa Matjhaba a Kopaneng, (UNSC) Ho kenyeletswa Diqeto 446 (1979) le 2 334 (2016) tse hlakisang kgoeletso ya ho fedisa kgapo ya Israele le phethahatso ya ditokelo tsa batho ba Palestina, ho kenyeletswa boikemelo le boipuso ba ona.7.2    Kabinete e ipiletsa ho Israele ho emisa ka ditlhaselo tsa boqaba ho maPalestina le ho itlamela maiteko a matjhaba a reretsweng ho tsosolosa motjha wa sepolotiki, o tla lebisa ho thehweng ha puso ya Palestina e nang le botsitso, ho phela mmoho ka kgotso le Israele ka hara meedi e ananelwang ke matjhaba, ho itshetlehilwe hodima e neng e ntse e le teng ka la 4 Phuptjane 1967, moo Jerusalema Botjhabela e leng Motsemoholo, Palestina. 8.    Mehato e Nkuweng ke Engelane (UK) ho Tshehetsa Maiteko a Makala a Qobello ya Molao a Afrika Borwa8.1    Kabinete e amohetse mehato e nkuweng ke UK mabapi le ho thusa Afrika Borwa ntweng kgahlanong le bobodu ka ho sebetsana le batho ba qoswang ka diketso tsa boqhekanyetsi le bobodu ka hara naha ya bo rona.8.2    Tabeng ena, Kabinete e amohetse ho tshwarwa ha Monghadi Michael Lomas UK mabapi le nyewe ya Afrika Borwa ya boqhekanyetsi le bobodu e amang Kusile le ho amohela ho behwa ha dipehelo tse thata tsa beile ke makgotla a dinyewe a UK. 8.3    Hodima moo, Kabinete e amohetse ho behwa ha dikotlo-qobello ke mmuso wa UK hodima bara ba motho Monghadi Ajay, Monghadi Atul le Monghadi Rajesh Gupta, le wa mphato wa bona Monghadi Salim Essa mabapi le dikarolo tsa bona diketsahalong tse ntseng di phehella tsa bobodu ka hara Afrika Borwa tse bakileng tshenyo e kgolo  ho batho le moruo wa Afrika Borwa.9.    Ntwa Mozambique 9.1.    Kabinete e dula e ngongorehile ka maemo a Mozambique le ho tswela pele ho beha leihlo tse ntseng di etsahala. Hantlentle, Kabinete e hlahisitse tshehetso ya yona e tletseng ya maiteko a Badudi ba Ntshetsopele ya Afrika e Borwa (SADC) a ho tlisa kgotso ya moshwelella le tshireletso, hammoho le poelano le ntshetsopele Mozambique.10.    ACWA Power e Tiisetsa Thuso ya Ditjhelete Bakeng sa Polante ya Motlakase o Fehlwang ka Letsatsi ya Redstone Concentrated (RCSPP)10.1    Kabinete e amohetse phatlalatso ya hore ACWA Power e fumane thuso ya ditjhelete ya R11.6 bilione bakeng sa ho aha Polante ya Motlakase o Fehlwang ka Letsatsi ya RCSPP Kapa Leboya. Polante ena ke karolo ya Afrika Borwa ya diporojeke tse ka sehloohong tsa infrastraktjha le matsete a maholohadi a eneji e hlwekileng ka hara naha ya bo rona. 10.2    Polante ya Redstone e reretswe ho hlahisa Dimekawate tse 100 tsa motlakase o hlwekileng tse lebeletsweng ho fepelwa mafelong a selemo sa 2023 mme e tla fepela ka botshepehi phepelo ya motlakase e tsitsitseng ho mahae a fetang 200 000.B.    Diqeto tsa Kabinete1.    Lenaneo la Naha la Sehopotso Bakeng sa Sehopotso sa bo-25 sa Molaotheo wa Riphabliki ya Afrika Borwa wa Selemo sa 19961.1.    Selemo sena se tshwaya hantle dilemo tse 25 esale Afrika Borwa e amohela Molaotheo wa yona ka la 8 Motsheanong 1996, e leng Molaotheo o babatswang e le o kgabane ka ho fetisisa lefatsheng. 1.2.    Tabeng ena, Kabinete e tjhaelletse monwana Lenaneo la Naha la Sehopotso la selemo kaofela bakeng sa Sehopotso sa bo-25 sa Molaotheo wa Afrika Borwa wa selemo sa 1996 seo ho kenngwa tshebetsong ha sona ho tla etellwa pele ke Lefapha la Toka le Ntshetsopele ya Molaotheo. 2.    Pitso ya bo-5 ya Matona a Lefatshe ya Phediso ya ho Sebetsa ha Bana2.1.    Kabinete e tjhaelletse monwana hore Afrika Borwa e tshware Pitso ya bo-5 ya Matjhaba ya Phediso ya ho Sebetsa ha Bana ho tloha ka la 2 ho isa ka la 4 Motsheanong 2022. Pitso ena e bitswa dilemo ka ding tse tharo tlasa boetapele ba Mokgatlo wa Lefatshe wa Basebetsi. Ka lebaka la sewa sa COVID-19, e ile ya tjhetjhiswa ho tloha selemong sa 2021 ho ba ka sa 2022.2.2.    Pitso e tla tshohla maiteko a lefatshe a ho fedisa ho sebetsa ha bana. Dipuso tsa ditho di tla thola monyetla wa ho lekola maitshunyako a tsona ka ho latelana a ho kgina ho sebetsa ha bana dinaheng tsa tsona. Afrika Borwa e na le Lenaneo la Tshebetso la ho Sebetsa ha Bana, le fanang ka moralo wa naha o lebisang ho phediso ya ho sebetsa ha bana. 3.    Motjha wa Kahisano wa Thuso Bakeng sa ho Kenngwa Tshebetsong ha Diporojeke tsa Infrastraktjha3.1.    Kabinete e tjhaelletse monwana mokgwa o lohothwang wa Thuso ya Kahisano, ditsela le metjha ya ho kenya tshebetsong diporojeke tsa infrastraktjha, jwaloka ha e tekilwe ke Lefapha la Mesebetsi ya Setjhaba le Infrastraktjha (DPWI). Motjha wa thuso o tla nyehela bakeng sa ho netefatsa motjha o kgabane wa ho buisana le badudi mabapi le kaho ya diporojeke ka hara metse.  3.2.    Mokgwa ona o fana ka ditsamaiso tse maemong tsa tshebetso tsa hore ha di kenngwa tshebetsong di tla matlafatsa selekane le tshepo pakeng tsa mmuso le badudi. 4.    Katoloso ya Boemo ba Naha ba Koduwa 4.1.    Kabinete e tjhaelletse monwana katoloso ya Boemo ba Naha ba Koduwa mabapi le COVID-19 ho fihlela ka la 15 Phuptjane 2021. Katoloso ena ke ho ya ka Karolo 27(5)(c) ya Molao wa Taolo ya Dikoduwa, 2002 (Molao wa bo-57 wa selemo sa 2002). Katoloso ena e nkela hloohong tlhokeho ya ho tswella ho tlatseletsa molao o teng le ditlhophiso tsa tshohanyetso tse etswang ke makala a puso ho bebofatsa kgahlamelo ya koduwa maphelong le boiphedisong. 5.    Boitshunyako Masepaleng wa Lehae wa Lekwa 5.1. Kabinete e amohetse tsebiso ka Taelo ya Kgotla e laetseng Mmuso wa Naha ho kenella tsamaisong ya Masepala wa Lehae wa Lekwa, ho la Mpumalanga ho ipapisitswe le dipehelo tsa Karolo 139(7) ya Molaotheo e dumellang boitshunyako ba Mmuso wa Naha mabapi le ho hloleha ha tsamaiso ya ditjhelete ha masepala oo.5.2. Taelo ya Kgotla e ileng ya fanwa ka tumellano ya mahlakore kaofela e laetse hore, hara tse ding, Mmuso wa Riphabliki ya Afrika Borwa o kenelle ditabeng tsa Masepala wa Lehae wa Lekwa ho ya ka karolo 139(7) ya Molaotheo e balwang hammoho le karolo 150(1)(b) ya Molao wa Tsamaiso ya Ditjhelete tsa Bomasepala wa selemo sa 2003 nakong ya matsatsi a 14 ho tloha ka letsatsi la Taelo ya Kgotla,5.3. Kabinete e nkile qeto kopanong ya yona ya la 12 Motsheanong 2021 hore ho tekwe moralo wa tlhasimollo ya ditjhelete, Lekgotla la Masepala wa Lehae wa Lekwa le qhalwe mme ho thonngwe Moadministreitara ho ya ka karolo 139(5)(a) le (b) ya Molaotheo, e balwang hammoho le karolo 146(3)(a) ya MFMA.5.4. Ho feta moo Kabinete e tsheheditse ho qhalwa ha Lekgotla la Masepala la masepala wa Lekwa. Letona la Lefapha la Ditjhelete le Letona la CoGTA kgabareng a tla phatlalatsa ditlhophiso tsa setheo tse tla kenngwa tshebetsong ho tlisa botsitso ka hara masepala le ho netefatsa ho busetswa ha phano ya ditshebeletso.C.    Dibili1.    Sehlomathiso sa Bili ya Dithunya ya Selemo sa 20211.1.    Kabinete e tjhaelletse monwana phatlalatso ya Sehlomathiso sa Bili ya Dithunya ya selemo sa 2021 bakeng sa maikutlo a setjhaba. Bili e sisinya taolo le bodisa bo matla ba dithunya le ho thehwa ha Rejistara ya Naha ya Dithunya. Diphethoho di tla thusa ka ho fokotsa palo ya dithunya tseo beng ba tsona e leng batho ba poraefete mme seo se thuse ho fokotsa diketso tsa botlokotsebe bo tletseng dikgoka. Bili e boetse e ntlafatsa tswelliso, taolo ya dithunya le tsamaiso ya ho etsa dikopo. 2.    Sehlomathiso sa Bili ya Tshireletso ya Demokerasi ya Molaotheo Kgahlanong le Diketso tsa Boferekanyi le tse Amanang le Bona2.1.    Kabinete e tjhaelletse monwana phatlalatso ya Sehlomathiso sa Bili ya Tshireletso ya Demokerasi ya Molaotheo Kgahlanong le Diketso tsa Boferekanyi le tse Amanang le Bona bakeng sa maikutlo a setjhaba. Tjhebo botjha ena e reretswe ho matahanya moralo wa ketsamolao wa Afrika Borwa le melao ya matjhaba e reretsweng ho lwantsha boferekanyi. 2.2.    Lekgotla la Tshireletso la Matjhaba a Kopaneng (UNSC) le amohetse diqeto tse ngata bakeng sa ho matlafatsa mehato ya ho lwantsha boferekanyi lefatsheng. Ditho tsa dipuso di tlamehile ho kenya mehato ena tshebetsong dinaheng tsa bo bona. 2.3.    Dihlomathiso tsena di hlakisa ditlhaloso tse ding tsa Molao le ho phaella ka ditlolo tse ding tsa molao, haholoholo hodima batho ba tsamayang, ba ntseng ba le tseleng kapa ba fihlang naheng leha e le efe ka morero wa ho kenela kapa ho tshehetsa dihlopha tsa boferekanyi. Di thibela diphatlalatso tse nang le dikahare tse buang ka boferekanyi. Diphatlalatso tsena di boela di arabela ho dikgeo tse ileng tsa hlakiswa ke Botsamaisi ba Phethahatso ba Thibelo ya Boferekanyi ba UN.3.    Sehlomathiso sa Bili ya Maemo a Dihlahiswa tsa Temo 3.1.    Kabinete e tjhaelletse monwana ho tekwa ha Sehlomathiso sa Bili ya Maemo a Dihlahiswa tsa Temo Palamenteng. Molao wa Maemo a Dihlahiswa tsa Temo, 1990 (Molao wa bo-119 wa selemo sa 1990) o fana ka taolo ya thekiso le diyantle tsa dihlahiswa tsa temo tse itseng le ho kgothaletsa polokeho ya dijo.3.2.    Maitshunyako ana a reretswe ho sireletsa basebedisi. Dihlomathiso tse sisinngwang di matlafatsa moralo wa taolo bakeng sa tlhahiso ya temo, bophelo bo botle le polokeho ya dijo bakeng sa dihlahiswa tse itseng tsa temo. Bili ena e matlafatsa mekgwa ya taolo mapatlelong a tseko ya dileibole dihlahisweng tse rekiswang, le ho tsebahatsa mekgwa e fapaneng ya ditlhahlobo le tekodisiso, hara tse ding. 3.3.    Bili e ile ya tsamaiswa ka bobatsi bakeng sa ditherisano le setjhaba le bankakarolo bohle ba amehang mme e tla boela e kene motjheng o matla wa ditherisano palamenteng pele e fetiswa hore e be molao.4.    Bili ya Boitekanelo ba Dijalo (Phytosanitary) ya Selemo sa 20204.1.    Kabinete e tjhaelletse monwana ho kenngwa ha Bili ya Boitekanelo ba Dijalo ya selemo sa 2020 Palamenteng. Bili e reretswe ho kgothaletsa polokeho mabapi le motsamao wa dihlahiswa tsa dijalo bakeng sa ho rekiswa ka ntle le ho rekwa ho tswa ka ntle ho naha. E fetola mehato e thibelang ho kena ha disedi le mafu tse kwalletsweng tsa melata, le ho laola disedi tse sa hlokeng ho kwallwa. Dihlomathiso tsena di matahantswe le disebediswa tsa matjhaba tseo Afrika Borwa e leng mosaenedi ho tsona.  4.2. Afrika Borwa ke mosaenedi ho Tumellano ya WTO ya Tshebediso ya Mehato ya Bohlweki le Boitekanelo ba Dijalo le Khonvenshene ya Matjhaba ya Tshireletso ya Dijalo. 4.3.    Bili ena e tla hula Molao wa Disedi tsa Temo, 1983 (Molao wa bo-36 wa selemo sa 1983) wa hajwale o sa nkeleng hloohong Tumellano ya WTO le Khonvenshene ya Matjhaba ya Tshireletso ya Dijalo. E tla kgothaletsa thekiso ya ka ntle le theko ya ho tswa ka ntle ho naha ha kgwebisano ya temo bakeng sa Afrika Borwa.  5.    Sehlomathiso sa Bili ya Taolo ya Nutleleya ya Naha5.1.    Kabinete e tjhaelletse monwana phatlalatso ya Sehlomathiso sa Bili ya Taolo ya Nyutleleya ya Naha bakeng sa maikutlo a setjhaba. Bili e reretswe ho sebetsana le dikgeo tse teng ho Molao wa Naha wa Taolo ya Nyutleleya, 1999 (Molao wa bo-47 wa selemo sa 1999) wa hajwale. E matlafatsa ho qobellwa ha dipehelo tsa bahlahlobi le polokeho ya basebetsi mabapi le dikotsi tsa ho hahlamela basebeletsi ba difofane. E boetse e reretswe ho imatahanya le dipehelo tsa Lekala la Eneji ya Diathomo le ditlwaelo tsa lona tse hlwahlwa. Afrika Borwa ke setho sa Lekala la Matjhaba la Eneji ya Diathomo.6.    Bili ya Moralo wa Ntshetsopele ya Mehlodi ya Monyollo ya Peterole6.1.    Kabinete e tjhaelletse monwana ho kenngwa ha Bili ya Moralo wa Ntshetsopele ya Mehlodi ya Monyollo ya Peterole Palamenteng. Bili e fana ka moralo wa ketsamolao le taolo bakeng sa ho bopa tikoloho e hlwahlwa ya matsete, kgolo le tlhahiso ya mesebetsi mmarakeng wa monyollo ya mehlodi ya peterole. E boetse e hlakisa hara tse ding, mokgwa wa tshebediso; ho ntshuwa ha diphomete le ditokelo; bokgoni ba phethiso ya ditokelo; bonkakarolo ba batho ba batsho; bonkakarolo ba Puso; ditlhokeho tsa diphethoho le ditlhokeho tsa setoko bakeng sa beng ba ditokelo tsa peterole ho rekisetsa Khamphani ya Puso ya Peterole diphesente tse itseng tsa peterole ka theko ya hajwale ya mmaraka. D.    Diketsahalo tse Tlang 1.    Letsatsi la ho Keteka BoAfrika1.1.    Afrika Borwa e tla ipapisa le kontinente yohle ho tshwaya Letsatsi la ho Keteka BoAfrika ka Labobedi, la 25 Motsheanong 2021. Letsatsi lena ke monyetla wa ho kgothaletsa bonngwe ba Afrika, ho tebisa tshwarisano le ho tlama Afrika botjha bakeng sa bokamoso bo tshwanang.1.2.    Letsatsi la ho Keteka BoAfrika le Kgwedi ya ho Keteka BoAfrika di re thusa ho utlwisisana betere jwaloka maAfrika, ka bobedi kontinenteng le dinaheng tse mabapi. Ha re keteka Letsatsi la Afrika, re etsa jwalo re ntse re elellwa hore COVID-19 e sa le setshosa ka hara kontinente. Bohle re lokela ho ba ntho e le nngwe mabapi le ho lwantsha kokwanahloko ena le ho netefatsa polokeho ya batho bohle ka hara kontinente.2.    Seboka sa Lefatshe sa Bophelo bo Botle2.1    Ka la 21 Motsheanong 2021, Moporesidente Ramaphosa o tla nka karolo ka vidiyo Sebokeng sa Lefatshe sa Bophelo bo Botle se tla tsa tshwarwa ka kopanelo ke Khomishene ya Yuropa le Italy jwaloka Modulasetulo wa G20.2.2    Seboka sena ke monyetla bakeng sa G20 le baetapele ba menngweng, dihlooho tsa mekgatlo ya matjhaba le mabatowa, le baemedi ba makala a bophelo bo botle a lefatshe, ho arolelana tseo ba ithutileng tsona ka sewa sa COVID-19, le ho hlahisa le ho fafiella dipehelo tsa  Tumellano ya Roma . 2.3    Ho lebeletswe hore dipehelo tsena di tla sebetsana ho ya pele le tshebedisano ya bongata le mohato o kopanetsweng ho thibela dikoduwa tsa bophelo bo Botle tsa kamoso, hammoho le boitlamo bo kopanetsweng ba ho aha lefatshe le phetseng hantle, le bolokehileng le hlokang leeme la moshwelella. 3.    Leeto la Tshebetso la Moporesidente ho leba Fora3.1    Moporesidente Cyril Ramaphosa o tla nka Leeto la Tshebetso ho leba Paris, Fora, ho tloha ka la 17 ho isa ka la 19 Motsheanong 2021, ho nka karolo Sebokeng sa Thuso ya Ditjhelete sa Meruo ya Afrika e tla bitswa ke Moporesidente wa Fora Emmanuel Macron ka la 18 Motsheanong.3.2    Seboka se hlohlelleditswe ke ho lemoha hore sewa sa COVID-19 se lebisitse koduweng e qalang ho bonwa haesale ya bophelo bo botle le moruo ho phatlalla le lefatshe. Leha ho le jwalo, Meruo ya Afrika, ka ho qolleha Afrika e Borwa ho Sahara, e hahlametswe haholo ke ho putlama ha moruo ka selemo sa 2020 kamora dilemo tse 25 tsa kgolo e tswellang, mme tlhasimoloho e lepuweng bakeng sa selemo sa 2021 e a fokola. Hona moo, kontinente e na le matla a mmalwa a ka sehloohong le tshepiso ya kgolo.3.3    Seboka se tla bokanya baetapele ba Afrika le ba balekane, dihloohong tsa ditheo tsa matjhaba tsa ditjhelete, ka morero wa ho loha mehato e kopanetsweng e tla thusa ho phahamisa tsosoloso le kenyeletso tse matla. Tsosoloso ena e tla thehwa hodima lekala la poraefete le nang le boitseko le kgothometso le katoloso ya boetapele ba dikgwebo. Moralo wa tsosoloso o tla batla ho kgothometsa nala le ho akofisa diphethoho tsa tlhweko le tsa dijithale ho imatahantswe le Merero ya Ntshetsopele ya Moshwelella le Tumellano ya Paris ya Diphethoho tsa Tlelaemete.E.    Melaetsa1.    DithoholetsoKabinete e fetiseditse dithoholetso tsa yona ho: Sehlopha sa Afrika Borwa sa neheletsano ya lesokwana ya dimithara tse 4x100 bakeng sa ho hapa medale wa gauta ho Bompodi ba World Relay Silesia  ho la Poland. Bahlahisi ba Afrika Borwa ba tlhakisetso ya mantlha ya Netflix, My Octopus Teacher, e hapileng kgau ya Oscar bakeng sa ho ba Tlhakisetso e Hlwahlwa ka ho Fetisisa.Sehlopha sa Bolo ya Maoto sa Tshakhuma Tsha Madzivhandila, ka ho etsa nalane ka ho shapa Chippa United 1-0 ho makgaolakgang a Mohope o kgabane wa Nedbank Lebaleng la Dipapadi la Foreistata, Mangaung ka Moqebelo, wa la 8 Motsheanong 2021, sehleng sa bona sa pele ho DStv Premiership. Sehlopha jwale se tla emela naha ho Mohope wa CAF Confederation sehleng se tlang.2.    Matshediso Kabinete e fetiseditse matshediso a yona ho lelapa le metswalle ya: Monghadi Abderrahmane Benkhalfa (72), setsebi sa ditjhelete le Letona la Mehleng la Ditjhelete la Algeria. Nakong ya tshebetso ya Moporesidente Cyril Ramaphosa ya selemo kaofela e le Modulasetulo wa AU, o ile a thonya Monghadi Benkhalfa jwaloka e mong wa Baromuwa ba Ikgethang ba AU ba COVID-19 ho kgwahlapisa tshehetso ya matjhaba ya ditjhelete le tshehetso e nngwe bakeng sa maiteko a kontinente ya Afrika ntweng kgahlanong le sewa sa COVID-19.Mofumahadi Nadia Goetham (46), mophatlalatsi ya kgathileng lekala la hae ho tsa dikgatiso tsa boqolotsi ba ditaba le ho tswela pele ho theha lekala le atlehileng lepatlelong la bophatlalatsi, moo a hlahisitseng tshusumetso e kgolohadi. E ne e le mampodi wa dibuka le ho qoqa dipale, le ho ba le tjhesehelo e matla ya ho ntshetsapele ba bang.Monghadi Isaac Mogase (78), ya ileng a kgethwa jwaloka Ramotse wa pele wa demokerasi wa Motsemoholo wa Johannesburg ho tloha ka selemo sa 1995 ho isa ho sa 2000. E ne e boetse e le mokaubere wa Ntwa ya Tokoloho le qhoku ya mokgatlo wa setjhaba ka kakaretso. Motlotlehi Mofumahadi Shiyiwe Mantfombi Dlamini Zulu (65), Kgosihadi ya Setjhaba sa amaZulu. O ile a thonngwa ho ba Kgosihadi ya Setjhaba sa amaZulu ho latela ho hlokahala ha molekane wa hae, Morena Goodwill Zwelithini kaBhekuzulu (73) ka Tlhakubele 2021. F.     KgiroPele batho bohle ba hirwa, ho tla hlahlobiswa mangolo a bona a thuto le a mang a hlokahalang.1.    Ditho tsa Lekgotla la Naha la Thekiso ya Dihlahiswa tsa Temo (i)    Monghadi Gerhard Schutte;(ii)    Monghadi Angelo Petersen;(iii)    Moprofesara Mzukisi Qobo;(iv)    Monghadi Andr  Jooste;(v)    Mofumahadi Thandeka Ntshangase;(vi)    Monghadi Sifiso Julius Mhlaba;(vii)    Mofumahadi Nonie Mokose;(viii)    Mofumahadi Shandini Naidoo;(ix)    Mofumahadi Fezeka Mkile; le(x)    Ngaka Sharon Thembi Xaba.2.    Mofumahadi Susan Clare Middleton jwaloka Motlatsi wa Motsamaisi Kakaretso (DDG): Bolaodi ba Botshwasi ba Ditlhapi ho Lefapha la Meru, Botshwasi ba Ditlhapi le Tikoloho. 3.    Mofumahadi Thembisa Futshane jwaloka DDG: Thuto le Thupello ya Badudi ho Lefapha la Thuto le Thupello e Phahameng.4.    Monghadi Khumbula Ndaba jwaloka DDG: Ditshebeletso tsa Tshehetso ya Kgwebo ho Lefapha la Ntshetsopele ya Setjhaba. 5.    Mofumahadi Sebolelo Mercedes Zwane jwaloka DDG: Meralo le Tshehetso ya Ditheo ho Lefapha la Saense le Ntjhafatso. 6.    Ngaka Kgosientso David Ramokgopa jwaloka Hlooho: Infrastraktjha ya Afrika Borwa ho Lefapha la Mesebetsi ya Setjhaba le Infrastraktjha. Dipotso: Mofumahadi Phumla Williams   Sebueledi sa Kabinete Mohala: 083 501 0139"
"Pehelo ya Kopano ya Kabinete ya Laboraro, la 26 Motsheanong 2021",27 May 2021,https://www.gov.za/speeches/statement-cabinet-meeting-wednesday-26-may-2021-27-may-2021-0000,https://www.gov.za/st/speeches/statement-cabinet-meeting-26-may-2021-27-may-2021-0000,"A.    Maemo a Renang Hajwale1.    Phano ya Ente ya Lefu la Kokwanahloko ya Corona (COVID-19)1.1.    Kabinete e thabetse ntlha ya hore Mokgahlelo wa Bobedi wa lenaneo la phano ya ente Afrika Borwa le qadile hantle mme dikete tsa batho ba tshwanelehang di se di entuwe. 1.2.    Ditsha kaofela tsa kentelo ho phatlalla le naha di malala-a-laotswe ho thusa ba abetsweng monyetla wa kentelo. Kabinete e hopotsa bohle ba etelang ditsha tsa kentelo ho ikobela melawana e matla ya bophelo bo botle ya ho kenya dimaske, ho sebedisa sebolaya-dikokwanahloko le ho sielana sebaka le ba bang bakeng sa ho itshireletsa le ho sireletsa ba bang. Ditsha tsena di ka fumanwa ka ho etela websaete ya: https://sacoronavirus.co.za/2021/05/12/active-vaccination-sites/. 1.3.    Jwaloka ha re sebetsana le lenaneo la lefatshe kaofela la ho enta batho, Kabinete e kgothatswa ke hore batho ba fetang dimilione tse pedi ba se ba ingodisitse Lenaneong la ho ingodisetsa ho entwa ka Mokgwa wa Elektroniki (EVDS) ho https://vaccine.enroll.health.gov.za. 1.4.    Ho netefatsa hore ha ho motho ya kwallwang ka ntle, ho na le mapatlelo a mangata a teng bakeng sa hore batho ba ingodise. Kabinete e ipiletsa ho bohle ba dilemo di 60 le ho feta ho ingodisa lenaneong la EVDS. Ditho tsa malapa le metswalle ya batho ba dilemo di 60 le ho feta ba koptjwa ho ba kgothaletsa le ho ba thusa ho ingodisa. 1.5.    Batho ba ka ingodisa le ka WhatsApp ka ho romela lentswe  Register  ho 0600 123 456 kapa ka SMS ka ho tobetsa *134*832*o kenye nomoro ya boitsebiso#. Tshebeletso ena ke mahala ho marangrang kaofela a diselfounu a Afrika Borwa. Batho ba ka boela ba ingodisa ka ho letsetsa nomoro ya mahala ya thuso ho: 0800 029 999. 1.6.    Kabinete e boetse e hopoditse maAfrika Borwa ohle ka leqhubu la boraro le tseleng le ho boeletsa bohlokwa ba ho thibela ho ata ha COVID-19 ka ho ikobela ka matla ditsela tseo e seng tsa bongaka tsa thibelo tsa ho kenya dimaske bathong, ho sielana sebaka le ba bang sa bonyane mithara le halofo, le ho hlapa matsoho kgafetsa ka sesepa le metsi kapa ho sebedisa sebolaya-dikokwanahloko se nang le motswako wa alkhohole wa 70%.  2.    Morero wa Tlhasimollo ya Kgiro wa Moporesidente2.1. Kabinete e amohetse tlaleho ya kgatelopele ya ho kenngwa tshebetsong ha Morero wa Tlhasimollo ya Kgiro wa Moporesidente, o reretsweng ho bopa mesebetsi e metjha, ho fana ka tshehetso bakeng sa maiphediso le ho sireletsa mesebetsi e ntseng e le teng makaleng a tsietsing. 2.2    Tlaleho e bontsha hore mafelong a Tlhakubele 2021, paloyohle ya batho ba 532 180 ba kgotse molemo ka kotloloho ho tlhasimollo ena e bopileng le ho baballa mesebetsi e 422 786 hammoho le ho tshehetsa maiphediso a 109 394. 2.3.    Ho feta moo menyetla e meng ya mesebetsi e 161 972 e ntse e tswelliswa jwaloka karolo ya Mokgahlelo wa Pele wa tlhasimollo ya kgiro, ho tlisang paloyohle ya menyetla e tsheheditsweng ho 694 152.3.    Seboka sa Paris sa Thuso ya Ditjhelete Bakeng sa Meruo ya Afrika 3.1.    Kabinete e tsheheditse boipiletso ba baetapele ba Seboka sa Thuso ya Ditjhelete bakeng sa Meruo ya Afrika se neng se tshwaretswe Paris, Fora ka Labobedi, la 18 Motsheanong 2021, ba hore dipuso tsa Afrika di lokela ho fumantshwa ditokelo tse ikgethang tsa ho hula bonyane US$100 bilione matloleng a resefe a Letlole la Matjhaba la Ditjhelete (IMF).3.2.    Kabo ya matlole ana e tla matlafatsa kgonahalo ya tlhasimoloho e matla le ya moshwelella ya moruo hara ditjhaba tsa Afrika tse thefutsweng ha bohloko ke sewa sa COVID-19 le ho fana ka botsitso tsamaisong ya ditjhelete ya lefatshe.3.3.    Seboka se tiisitse mmono o amohelwang ka bobatsi wa hore phumantsho ya diente e lokela ho atolosetswa dinaheng kaofela ka ho qolleha Afrika le dinaha tse ntseng di tswela pele, ha ho shejwa maitlamo a lefatshe a hore diente di lokela ho nkuwa e le thepa ya setjhaba sa lefatshe.3.4.    Se boetse se ananetse karolo ya kentelo e matla kgahlanong le COVID-19 jwaloka thepa ya setjhaba sa lefatshe. Se boetse se itlametse ho netefatsa le ho akofisa phumantsho e lekalekanang ka hara Afrika ya diente tse bolokehileng le tse kgonehang, dikalafo le ditlhahlobo ka mokgwa wa Mokgatlo wa Lefatshe wa Bophelo bo Botle wa Phumantsho ya Akofiso ya Disebediswa tsa COVID-19 (o tsejwang e le ACT-A) le wa ona wa Phumantso ya Lefatshe ya Diente tsa COVID-19 (o tsejwang e le COVAX).3.5.    Kabinete hape e boeleditse kgoeletso e entsweng ke Mopresidente Ramaphosa e tshehetsang hore ho nyahlatswa ha nakwana ha Melawana ya Trips ya Mokgatlo wa Lefatshe wa Kgwebisano e tshehetswe ke bohle. Boitshunyako bo jwalo bo tla netefatsa tlhahiso e atolositsweng ya diente le dithekenoloji tse ding tsa bophelo bo botle e le karolo ya karabelo e nepahetseng ho tshohanyetso ya sewa sa COVID-19.4.    Phano ya Mangolo a Thuo ya Mobu Tafelkop4.1. Kabinete e amohetse phano ya dihekthara tse 189 tsa mobu hammoho le mangolo a thuo ho dihwai tse 30 tsa batho ba batsho Tafelkop, seterekeng sa Groblersdal, Limpopo. 4.2. Sena ke ka lebaka la motjha wa tlhabollo ya mobu le karolo ya mosebetsi o tswellang wa Komiti e Kopanetsweng ya Matona (IMC) mabapi le Tlhabollo ya Mobu bakeng sa ho akofisa tlhabollo ya mobu.4.3.     Dihwai esale di jala ka katleho dihlahiswa tse fapafapaneng tsa temo ka dilemo tse 25 mobung ona le ho fepela mabenkele a dijo, dikema tsa phepo tsa dikolo hammoho le mebaraka ya dihlahiswa tsa ditholwana le meroho Tswane le Johannesburg. 5.    Dipuo tsa ho Tekwa ha Ditekanyetso 5.1.    Kabinete e amohetse ho qala ha dipuo tsa ditekanyetso, tse etsang hore mafapha a fane ka dintlha ka botlalo tsa meralo ya ona le dintlha tse ka sehlohlolong bakeng sa selemo sena. Palamente, jwaloka moemedi wa batho, e tshwara dingangisano tse matla mabapi le dipuo tsa ditekanyetso le ho netefatsa hore ditjhelete tsa mmuso di sebediswa molemong wa setjhaba.5.2.    Dipuo tsa ditekanyetso di ahella hodima dintlha tse fapafapaneng tse ka sehlohlolong tse tekilweng ke Mohlomphehi Moporesidente Cyril Ramaphosa nakong ya Puo ya Maemo a Naha (SoNA) ka Hlakola 2021. Di boetse di susumetswa ke Tjhebelopele ya selemo sa 2030 ya Morero wa Ntshetsopele ya Naha (NDP) le Lewa la Moralo wa Nako e Bohareng la 2019-2024. 5.3.    Selemong sena mmuso o tsepamisitse maikutlo hodima kgodiso ya moruo wa rona, ho matlafatsa kgolo ya moruo le ho bopa mesebetsi e batlehang e le ka nnete. Re tla tsepamisa maikutlo ka ho otloloha hodima dintlha tse nne tse hlokolosi tse ileng tsa totobatswa nakong ya SoNA: (a) Ho hlola sewa sa COVID-19; (b) Ho akofisa tlhasimollo ya moruo; (c) Ho kenya tshebetsong diphethoho tsa moruo bakeng sa ho hlahisa mesebetsi ya moshwelella le ho sututsa kgolo e kenyeletsang, le (d) Twantsho ya bobodu le ho matlafatsa Puso.6.    Twantsho ya Ditlolo tsa Molao 6.1.    Kabinete e ipapisitse le Khomishene ya Tekatekano ya Bong mabapi le ho amohela  kotlo ya kahlolo ya ho kwallwa tjhankaneng bophelo bohle makgetlo a tsheletseng e fuweng Monghadi Nowa Makula (32) bakeng sa polao ya kgarebe ya hae, Mofumahadi Nomzamo Mhlanti, le bana ba hae ba bahlano. Sena se romela molaetsa o matla wa hore baetsi bohle ba ditlolo tsa molao tse nyonyehang jwalo ba tla tobana le letsoho le matla la molao.6.2.     Kabinete e tshwetse ka mathe dipolao tsa moraorao tse hlokang kelello Khayelitsha ho la Kapa Bophirima le Zandspruit, Gauteng tse fetileng ka maphelo a batho ba 21. Kabinete e thoholeditse sepolesa ka karabelo e potlakang mabapi le ho tshwara babelaellwa le ho ipiletsa ho badudi ho sebetsa mmoho le sepolesa ho etsa hore diterata tsa rona e be tse bolokehileng bakeng sa bohle. 6.3.    Kabinete e amohetse tshebedisano pakeng tsa makala a qobello ya molao a lehae le a matjhaba e bakileng ho haptjwa ha dithethefatsi Afrika le Botjhabela bo Hare. Matsholo ana, a eteletsweng pele ke Interpol, a ne a kenyeleditse dinaha tse 41 mme a baka kgapo ya dithethefatsi tsa boleng bo ka fihlang ho diyuro tse 100 milione. Jwaloka karolo ya letsholo lena le atlehileng, sepolesa sa Afrika Borwa se hapile dithethefatsi tsa boleng bo ka etsang diyuro tse 32 milione sekepeng sa tshwaso ya ditlhapi le ho tshwara batho ba 10. 7.    Diteko tsa Palo ya Setjhaba7.1.     Lefapha la Dipalopalo la Afrika Borwa (Stats SA) le tla hlophisa diteko tsa palo ya setjhaba dibakeng tse kgethuweng e le boitokisetso ba palo ya setjhaba e kgolo ho lekola ditsamaiso le metjha kaofela.7.2.     Boingodiso bakeng sa diteko tsa palo ya setjhaba bo butswe ho tloha ka la 17 Motsheanong ho isa ka la 30 Phuptjane 2021. Malapa le ditheo tse kgethang ho tlatsa lethathama la dipotso la diteko tsa palo ya setjhaba ka mohala di tla letsetswa mohala ke mosebeletsi wa mehala wa Stats SA. 7.3.     Kabinete e kgothaletsa malapa le ditheo ho ingodisa bakeng sa ho netefatsa hore ba a balwa. Baahi ba kgothaletswa ho etela getcounted.statssa.gov.za bakeng sa ho ingodisa ka inthanete. Letsatsi la palo e kgolo ya setjhaba le tla tsebiswa haufinyana.8.    Thuso ya Botho Zimbabwe8.1.    Kabinete e tjhaelletse monwana thuso ya botho setjhabeng sa Zimbabwe. Sena e bi le karabelo ya boipiletso bo entsweng ka Tlhakubele 2019 ke mmuso wa Zimbabwe bakeng sa thuso ya botho ho latela Kganyapa ya Idai e bakileng dikgohola tse sentseng infrastraktjha le ho bolaya batho.8.2.    Afrika Borwa, ka Letlole la Tsosoloso ya Afrika le Tshebedisano ya Matjhaba, e tshepisitse hore e tla nyehela R50 milione e le tshehetso ya botho bakeng sa Zimbabwe. Leha ho le jwalo, ho ropoha ha sewa sa lefatshe sa COVID-19 se diehisitse ho kenngwa tshebetsong ha porojeke ena. 8.3.    Moqeqeko wa pele wa mekotla e 450 000 ya phofo ya 12,5 kg o neng o reretswe ho fepela malapa a hlokang dijo ka matla e ile ya nehelanwa ka Letsatsi la BoAfrika ka Labobedi, la 25 Motsheanong 2021. B.    Diqeto tsa Kabinete1.    Lenaneo la Kgwedi ya Batjha 1.1.    Kabinete e tjhaelletse monwana Lenaneo la Kgwedi ya Batjha la selemo sa 2021 tlasa mookotaba: Selemo sa Charlotte Mannya Maxeke: Re hodisa kgiro ya batjha bakeng sa setjhaba se kenyeletsang le se fetohileng. Letsatsi la Batjha ka la 16 Phuptjane le tla hopolelwa Seterekeng sa Harry Gwala ho la KwaZulu-Natal. Ketsahalo e tla kenyeletsa ho thakgolwa ha Lenaneo la Moporesidente la Tlhasimollo ya Kgiro ya Batjha  le ho lokolla ha Lewa le Kopanetsweng la Ntshetsopele ya Batjha la 2021-2023, le fanang ka moralo o tla thusa bakeng sa kgolo le ntshetsopele ya batjha Afrika Borwa. 1.2.    Mesebetsi e reretsweng kgwedi kaofela ya Phuptjane ho hopola Kgwedi ya Batjha e tla etsahala ho ya ka ditlhokeho tsa ho ikobela melawana ya bophelo bo botle ka hara maemo a COVID 19.2.    Kgatelopele ya Boitshunyako ba Mmuso wa Naha Leboya Bophirima 2.1.    Kabinete e ile ya tsebiswa ka kgatelopele e entsweng mabapi le maitshunyako a mmuso wa naha Mmusong wa Provense ya Leboya Bophirima tlasa Karolo 100(1) ya Molaotheo wa Riphabliki ya Afrika Borwa wa selemo sa 1996. Kabinete e thabetse kgatelopele e kgolo mabapi le ho tlisa botsitso mafapheng a provense a neng a le tlasa tsamaiso. 2.2.    Tlaleho e tla tekelwa Komiti ya Nakwana ya Lekgotla la Naha la Diprovense bakeng sa ho tswelliswa ho ya pele. Komiti e tla tshohla tlaleho ena ha e dula kopanong e tla ba ka la 24 Phuptjane 2021. 3.    Boitshunyako Masepaleng wa Lehae wa Emfuleni 3.1.    Kabinete e tjhaelletse monwana boitshunyako ba mmuso wa naha bakeng sa ho rarolla diphephetso tsa metsi le dikgwerekgwere tse tjametseng badudi tlasa Masepala wa Lehae wa Emfuleni, Seterekeng sa Sedibeng ho la Gauteng. Boitshunyako bona ke ho ya ka Karolo 63(2) ya Molao wa Ditshebeletso tsa Metsi wa selemo sa 1997 (Molao wa bo-108 wa selemo sa 1997). 3.2.    Maemo a mabe a taolo le bolaodi ba ditjhelete Masepaleng wa Lehae wa Emfuleni a bakile tlhokomelo e nyehlileng ya infrastraktjha ya metsi le tsamaiso ya dikgwerekgwere. Sena se bakile hore ho dule ho na le ho phophoma ha dikgwerekgwere metseng e mabapi le Nokeng ya Lekwa ho ka bakang kotsi e matla ya bophelo bo botle malapeng a fetang 120 000 a dulang sebakeng sena. 3.3.    Lefapha la Metsi le Tsamaiso ya Dikgwerekgwere le laetswe ho okamela boitshunyako bona le ho tlalehela Kabinete ka maemo selemo ka seng. Kabinete e boetse e tjhaelletse monwana ho thehwa ha Komiti e Kopanetsweng ya Matona (IMC) e tla sekaseka diphephetso tse pharalletseng tsa metsi tse tjametseng bomasepala ba bangata. Dipehelo tsa tshebetso le ditho tsa IMC ena di tla tsebiswa haufinyana.C.    Diketsahalo tse Tlang 1.    Leeto la Puso la Fora1.1.    Moporesidente Ramaphosa ka Labohlano, la 28 Motsheanong 2021 o tla amohela Mohlomphehi Moporesidente Emmanuel Macron wa Riphabliki ya Fora Leetong la Puso Union Buildings, Tshwane.1.2.    Leeto la lekgetlo la pele la Moporesidente Macron Afrika Borwa ka memo ya Moporesidente Ramaphosa le reretswe ho matlafatsa lewa la selekane pakeng tsa dinaha tsena tse pedi, le matlafatswang ke ditumellano tsa bobedi bona mabakeng a fapafapaneng a tshebedisano.1.3.    Leeto lena le tla tsepamisa maikutlo hodima dintlha tse amanang le karabelo ya lefatshe ho COVID-19 le dikarabelo tsa moruo, bophelo bo botle, diphuputso le tlhahiso ho sewa sa hajwale le ka nqane ho sona.1.4.    Baetapele bana ba tla boela ba tshohle katoloso ya kgwebisano e tla tswela dinaha ka bobedi molemo le menyetla ya matsete. Afrika Borwa ke molekane e moholo ka ho fetisisa wa kgwebisano le Fora Afrika ha Fora e le molekane wa bobedi e moholo ka ho fetisisa wa kgwebisano ka hara lepatlelo la kgwebisano la Kopano ya Yuropa.2.    Leeto la Tonakgolo ya Sudan 2.1. Tonakgolo ya Riphabliki ya Sudan, Ngaka Abdalla Hamdok, ka memo ya Moporesidente Ramaphosa, e tla nka Leeto la Tshebetso Afrika Borwa ka Labone, la 17 Phuptjane 2021. 2.2. Nakong ya leeto lena, baetapele bana ba babedi ba lebeletswe ho tshohla maqiti a ho matlafatsa dikamano tsa bobedi bona le ho fapanyetsana ka maikutlo a dintlha tse tjametseng kontinente. 3.    Tlelabo ya Moporesidente ya ho Bala ka Mokgwa wa Vidiyo3.1. Kabinete e memme maAfrika Borwa ho kenela tulo ya botshelela ya Tlelabo ya Moporesidente ya ho Bala ka Mokgwa wa Vidiyo ka Labone, la 27 Motsheanong 2021 ho tloha ka 16:30 ho isa ka 18:30. Ketsahalo ena e tla etsahala ka Zoom mme bankakarolo ba nang le kgahleho ba ka ingodisa bakeng sa ho kenela ho www.nrc.org.za. Tulo ena e tla tshohla buka ya ho itshwasolla ho bokoloniale ya Frantz Fanon, The Wretched of the Earth. 3.2. Kabinete e kgothaleditse maAfrika Borwa ho tshehetsa tlwaelo ya ho bala kaha e le boitsebelo ba motheo boo ho ithuta hohle ho ahilweng hodima bona le ho bopa monyetla bakeng sa ho fihlella makala a mosebetsi. D    Melaetsa 1.    DithoholetsoKabinete e fetiseditse dithoholetso ho: Moprofesara Pitika Ntuli, mmetli wa ditshwantsho, seroki le sengodi sa Afrika Borwa ya hapileng kgau ya  You-2 , e leng e nngwe ya dikgau tse pedi tsa People s Choice tsa Dikgau tsa bosupa tsa selemo ka seng tsa Global Fine Art Paris, Fora. Melrose Gallery e Johannesburg e ne e tshwere dipontsho ka inthanete tsa ditshwantsho tsa masapo tsa Moprofesara Ntuli tse bitswang Azibuyele Emasisweni (Ha di boele Motsong). Mohalaledi Mobishopo Naledzani Sikhwari, kamora ho kgethwa e le Mobishopo wa pele wa mosadi wa Kereke ya Northern Diocese Evangelical Lutheran Afrika e Borwa kamora dilemo tse mashome a tsheletseng tsa Babishopo ba banna. Thonyo ya Mobishopo Sikhwari hore e be hlooho ya kereke e nang le dilemo tse 503 ke letshwao la tekatekano ya bong le diphethoho ka hara setjhaba.  Mofumahadi Nolitha Fakude, kamora ho thonngwa jwaloka mosadi wa pele ho ba Moporesidente wa Lekgotla la Diminerale la Afrika Borwa le nang le dilemo tse 131. Kabinete e lakaletsa Mofumahadi Fakude, eo hape e leng Modulasetulo wa Anglo American ya Afrika Borwa, tsohle tse molemo mabapi le ho tsepamisa maikutlo tabeng ya ho netefatsa hore merafo e nyehela ka bokgabane bakeng sa ho ba sethusi sa kgolo ya moruo ka hara naha ya bo rona.2.    Matshediso Kabinete e fetiseditse matshediso ho lelapa le metswalle ya: Monghadi Emmanuel Mojalefa  Mjokes  Matsane, ya hlokahetseng kotsing ya koloi ka Sontaha, la 23 Motsheanong 2021, kamora ho bina Soweto. Jwaloka setho sa sehlopha se tummeng sa mmino wa Kwaito, Trompies, e ne e le karolo ya sehlopha se hlahisitseng mofuta wa mmino wa ona o le mong bakeng sa Afrika Borwa. Moprofesara Stanislaus (Stan) Skumbuzo Mzilankatha Sangweni (87), ya hlokahetseng ka Labobedi, la 18 Motsheanong 2021. O ne a iteletse bophelo ba hae bakeng sa ntwa ya tokoloho le ho ba palehong ka dilemo tse 30 a dula dinaheng tse fapafapaneng. O ile a boela a sebetsa jwaloka Motsamaisi wa Khomishene ya Afrika ya Mokgatlo wa Matjhaba a Kopaneng ya tshwereng mokobobo mme ho kgutleleng ha hae Afrika Borwa, o ile a thonngwa jwaloka Modulasetulo wa Khomishene ya Tshebeletso ya Mmuso.mmuso le batho ba Riphabliki ya Demokerasi ya Congo ho latela ho thunya ha Thaba ya Nyiragongo ka Moqebelo, la 22 Motsheanong 2021. Ke bonyane batho ba 15 ba belaellwang ba hlokahetse le ba dikete ba lahlehetsweng ke bodulo ka lebaka la ho thunya hona ho hlahisitseng seretse se tjhesang. Lenqosa Ismael Coovadia, lenqosa la mehleng Israele, ya hlokahetseng ka Mantaha, la 24 Motsheanong 2021. O nyehetse haholo ntweng ya tokoloho ya Afrika Borwa. E    Kgiro Pele batho bohle ba hirwa, ho tla hlahlobiswa mangolo a bona a thuto le a mang a hlokahalang.1.    Mofumahadi Elizabeth Rhulani Ngwenya ya hirilweng ho ba Motlatsi wa Motsamaisi Kakaretso lekaleng la Bolaodi ba tsa Kgwebo ho Lefapha la Bohahlaudi. 2.    Mofumahadi Irene Nomalungelo Mpolweni ya hirilweng ho ba Motsamaisi Kakaretso ho Lefapha la Mekaubere ya Lebotho la Sesole. Dipotso: Mofumahadi Phumla Williams   Sebueledi sa Kabinete Mohala: 083 501 0139"
"Tlaleho ho latela Kopano ya Kabinete Laboraro, 9 Phuptjane 2021",10 Jun 2021,https://www.gov.za/speeches/statement-cabinet-meeting-9-june-2021-10-jun-2021-0000,https://www.gov.za/st/speeches/statement-cabinet-meeting-9-june-2021-10-jun-2021-0000,"A.    Maemo a Renang ha Jwale1.    Letsholo la ho entelwa Kokwanahloko ya Khorona (COVID-19) 1.1.    Kabinete e thabetse kgatelo pele ka letsholo la ho ena setjhaba ka ente ya COVID-19 moo ka Labobedi la 8 Phuptjane 2021 ho neng ho se ho entilwe batho ba 1 524 589 mme Tekanyetso ya Pele ya ente ya ha Pfizer ka yona ho seng ho entilwe batho ba fetang milione, re bua ka batho ba 1 045 245, e leng katleho e babatsehang. Ho feta moo, e se e le batho ba fetang dimilione tse tharo ba seng ba ingodiseditse ho entwa ka Mokgwa wa Eletroniki, e leng mohato o babatsehang letsholong la ho lwantsha kokwanahloko ena. 1.2.    Tshebedisano ya rona le ba lekala le ikemetseng mabapi le letsholo la ho enta le mananeo ohle a twantsho ya COVID-19 e matlafatsa boiteko ba rona ba ho pholosa maphelo esitana le ho netefatsa hore molaetsa wa polokeho ka koduwa ya COVID-19 o fihlella bathong ba bangata. 1.3.    Kabinete e boetse e thabetse ho tjhaelwa monwana ha ente ya COVID-19 ya Sinovac ke Mokgatlo wa Matjhaba wa Bophelo bo Botle hore e ka sebedisetswa maemo a tshohanyetso, e leng se nehang Mokgatlo wa Taolo ya Meriana hore o phakise ho lekola kopo e tswang ho ba ha Sinovac.1.4.    Kabinete e hopotsa Maafrika Borwa ohle hore a tswelepele le ho ikamahanya le dipehelo tse tlasa Maemo a Bobedi a ho kginwa ha ditshebeletso naheng ka bophara. Leqhubu la boraro la kokwanahloko ena le ka fihla leha e le neng mme ke rona ba nang le matla a ho le hlola. Ha re nkeng boikarabelo ba ho apara dimonkwana setjhabeng, ho qaqolohana le ba bang ka mitara le halofo, ho hlapa matsoho kgafetsa ka metsi le sesepa kapa ho a hlwekisa ka sebolaya dikokwanahloko se nang le tekanyetso ya persete tse 70 tsa alekhoholo esitana le ho qoba dibaka tsa setjhaba mmoho le ho ba mokgoping. 2.    Dipalo tsa Kotara tsa Batho ba Sebetsang (QLFS)2.1.    Kabinete e nketse hloko sephetho sa QLFS sa kotara ya pele ya 2021 se bontshang hore leha palo ya batho ba sebetsang e theohile hanyane ka batho ba 28 000, empa palo kakaretso e ntse e dutse ho dimilione tse 15. Palo ya batho ba sa sebetseng le yona e bonahala e sa fetoha hakalo ha e bapiswa le korata ya bone ya 2020. Leha e nyolohile hanyane ka batho ba 8 000, empa ka kakaretso e ntse e dutse ho dimilione tse 7,2. Palo ya batho ba seng ba feletswe ke tshepo ya ho fumana mosebetsi yona e nyolohile ka batho ba 201 000 (6,9%) pakeng tsa kotara tsena tse pedi mme dibakeng tse se nang dibaka tsa kgiro teng palo ena e nyolohile ka batho ba 164 000.2.2.    Ka kakaretso, diphetoho tsena tse nyenyane ha di kopana di bontsha hore palo ena e nyolohile ka persente tse 0,1 ho tloha ho persente tse 32,5 kotareng ya bone ya 2020 ho tla ho persente tse 32,6 kotareng ya pele ya 2021  e leng palo e hodimo ho tloha QLFS e qadile ka 2008. Ha re se re akaretsa kaofela re ka re palo ena e nyolohile ka persente tse 0,6 ya ya ho persente tse 43,2 ka kotara ya pele ya 2021 ha e bapiswa le kotara ya bone ya 2020.2.3.    Palo e molaong ha jwale ya batjha (e leng batho ba dilemo di 15-34) ba sa sebetseng e ne e le persente tse 46,3 kotareng ya pele ya 2021. Palo ya ba tswang yunivesithing yona e dutse ho persente tse 9,3. Palo ya ba sebetsang mesebetsi ya moshwelella yona e nyolohile ka 79 000 ha makaleng ana a mang teng palo e theohile kotareng ya pele ya 2021. Lekaleng la mesebetsi ya nakwana teng palo e theohile ka 19 000 (0,8%); Basebeletsing ba ka malapeng teng e theohile ka 70 000 (5,8%), ho la temo teng e theohile ka 18 000 (2,2%).2.4.    Indasteri tse ding di kgonne ho theha menyetla ya mesebetsi ha tse ding tsona di lahlehetswe ke mesebetsi kotareng ya bone ya 2020 le ya pele ya 2021, e leng se bolelang hore ka kakaretso ke batho ba 28 000 ba ileng ba lahlehelwa ke mesebetsi. Lekala leo palo ya mesebetsi e nyolohileng betere ho lona ke la ditjhelete (ka palo e fihlellang ho 215 000). Indasteri tse ding tseo mesebetsi e eketsehileng ho tsona ke ya Ditshebeletso tsa Setjhaba le ya Ntshetsopele ya sona (16 000), Disebediswa (16 000), Merafo (12 000) le Tlhahiso (7 000). Mesebetsi e ile ya lahleha ho tsa Kaho (87 000), Kgwebo (84 000), Basebeletsi ba ka malapeng (70 000), Dipalangwang le ho Thothwa ha Thepa (40 000) le la Temo (18 000).3.    Diphetho Mabapi le Tlhahiso ya Thepa (GDP)3.1.    Moruo wa Afrika Borwa o hodile ka persente tse 1,1 kotareng ya pele ya 2021 (Pherekgong ho ya ho Hlakubele), ka kakaretso e leng kgolo ya persente tse 4,6 ka selemo. Sena se bakilwe kgolo e lekotsweng botjha ya persente tse 1,4 (ka kakaretso e leng persente tse 5,8) e leng se bontshang kgolo kotareng ya bone ya 2020.3.2.    Indasteri ya ditjhelete, merafo le dikgwebo, ke tsona tse bileng le kabelo e kgolo lehlakoreng la tlhahiso (phano) moruong wa rona, ha re tla lehlakoreng la tshebediso (tlhokeho) se thusitseng kgolo teng ke tshebediso ya thepa ke malapa le diphetoho tlhahisong ya thepa. 3.3.    Leha ena e le kgolo ya boraro ka tatellano, empa moruo wa Afrika Borwa o ntse o haella ka persente tse 2,7 ha o bapiswa le kotareng ya pele ya 2020. 4.    Phepelo ya Motlakase o sa Sokodiseng4.1.    Kabinete e utlwisisa hantle tsela eo Maafrika Borwa a ferekangwang ke ho kgaolwa ha phepelo ya motlakase ka teng. Leha ho le jwalo, Kabinete e ntse e ikemiseditse ka ho kenya tshebetsong Leano la Kopanelo la Maano la 2030, leo ka lona ho tlang ho ba le mehlodi e fapafapaneng ya tlhahiso ya matla a motlakase, maikemisetso a sena ke ho fokotsa taba ya hore naha e tshepele mohloding o le mong kapa e mmalwa ya tlhahiso ya motlakase4.2.    Lefapha la Dirashwa le Eneji le thakgotse Leano la Tlhahiso ya Matla a Motlakase ka tsela tse fapapafapaneng tse kenyeletsang moya le mahlasedi a letsatsi leo ka lona le ikemiseditseng ho hlahisa megawatts tse 2 600 tsa motlakase tse tla thusa phepelong ya naha ena. Diphetoho taolong ya matla a motlakase di nehile bomasepala ba kgonang tumello ya ho ka ithekela motlakase mehloding e meng. Maikemisetso a sena ke ho imulla kgatello ho Eskom. 5.    Mehwanto 5.1.    Kabinete e tshwela ka mathe mehwanto e nang le merusu e sa tswa etsahala mane Soweto, e entseng hore ditshebeletso di eme ntsi mme Kabinete e kopa bahwanti ho sebedisa tokelo ya bona ya ho hwanta ntle le morusu. 5.2.    Leha ho hwanta e le tokelo ya rona demokrasing ya rona, empa re tlameha ho e sebedisa ka nepo le ka tsela e se nang ho phatsamisa ditokelo tsa ba bang. 5.3.    Mmuso o ikemiseditse ho sebetsa le setjhaba kaofela ho phatlalla le naha ho ntlafatsa tsela eo se phelang ka yona. 6.    Ho Thibela Bonokwane6.1.    Kabintete e leboha mosebetsi o tswileng matsoho wa sehlopha se thehilweng ka kopanelo se kgonneng ho hapa sethethefatsi sa cocaine e ballwang ho R400m. 6.2.    Kabinete e ngongorehiswa ke mokgwa o motjha wa bonokwane ba ho tjheha dikoloi ka meutlwa mebileng e mengata le e meholo ya naha moo bakganni ba bangata ba tshwerweng poho ba bang ba ba ba bolawa. Kabinete e etsa kgoeletse ho ba qobellang molao ho thiba mokgwa ona le ho kwalla ba etsang sena. 6.3.    Kabinete e ipiletsa ho setjhaba ho tlaleha bonokwane ho kenyeletsa le ba dithethefatsi, se se ke sa inkela molao matsohong kapa sa bolaya babelaellwa. 7.    Komiti ya Dihlooho tsa Dinaha tsa Afrika le Mmuso Mabapi le ho Fetofetoha ha Maemo a Lehodimo (CAHOSCC)7.1.    Mopresidente Ramaphosa, jwalo ka mohokahanyi wa CAHOSCC, o ile a nka karolo kopanong ya yona ka mokgwa wa inthanete ka Labobedi la 8 Phuptjane 2021. Kopanong ena, ho ile ha amohelwa Tlaleho ya Bahokahanyi ba CAHOSCC e mabapi le bohlokwa ba ho ikokisetsa ha Afrika ho nka karolo Sebokeng sa bo 26 sa Mekga Mokgatlong wa Matjhaba mabapi le ho Fetofetoha ha Maemo a Lehodimo (UNFCCC COP26), kgatelo e seng e fihletswe ka Maano a Afrika a mabapi le ho Fetofetoha ha Maemo a Lehodimo mmoho le Leano la Tshehetsano ya Dinaha tsa Afrika ho latela Koduwa ya COVID-19.7.2.    Kopanong ena, ho ile ha bolelwa hape hore dinaha tsa matjhaba di tlameha ho eketsa tshehetso ya tsona dinaheng tse ntseng di hola hore di kgone ho shebana le ho fetofetoha ha maemo a lehodimo. Dinaha tsohle tsa Afrika tse hlokang tshehetso dinaheng tsa matjhaba le mekgatlong ya rona ya ntshetsopele di tlameha ho tshehetswa hore di tle di fihlele maikemisetso a rona mabapi le ho fetofetoha ha maemo a lehodimo e leng karolo boitekong ba matjhaba phareleng ena.7.3.    Hona kopanong ena, ho boetswe hape ha dumellanwa ka taba ya hore ho tlamehile ho tsejwe hore dinaha tsa Afrika ha di lekane ka maemo le ka bokgoni, ka lebaka leo ho ke se lebellwe hore di kgone ho finyella maano a tsona ka nako e tshwanang le dinaha tse seng di tswetse pele. Sena se bohlokwa haholo, haholoholo jwalo ka ha ho se lekalekane ho le ho ngata kontinenteng ena ho kenyeletsa leqeme la mesebetsi le tlhokeho ya ntshetsopele haholoholo ho basadi le batjha. Ho feta moo, re boetse hape re tlameha ho hlakisa taba ya hore maano le tshehetso tse fumanehang di tlameha ho fumanwa ke dinaha tsohle ka ho lekana. 8. Qeto ya Moifo wa Ditokelo tsa Botho Mokgatlong wa Dinaha tse Kopaneng Mabapi le Ditokelo tsa Botho Naheng ya Palestina 8.1. Kabinete e amohetse qeto ya Moifo wa Ditokelo tsa Botho Dinaheng tse Kopaneng e hatellang bohlokwa ba ho hlompha molao wa matjhaba wa ditokelo tsa botho esitana le wa matjhaba wa tshireletso ya batho mane naheng ya Palestina, ho kenyeletsa Botjhabela ba Jerusalema le Isiraele. 8.2. Qeto ena e kenyeletsa ho thehwa ka potlako ha komeshene ya dipatlisiso e tla fuputsa menyenyetsi ya kgatikelo ya ditokelo tsa botho. Kabinete e hatella taba ya hore ho tlameha ho be teng tharollo ya moshwelella morusung wa naha ya Palestina le Isiraele. B.    Diqeto tsa Kabinete1.    Ho Otlollwa ha Nako ya ho ba Tshebetsong ha Maemo a Koduwa Naheng 1.1.    Kabinete e otlolotse nako ya Maemo a Koduwa Naheng ka lebaka la COVID-19 ho fihlela ka la 15 Phupu 2021. Sena se entswe ho latelwa karolo ya bo 27(5)(c) ya Molao wa Taolo ya Dikoduwa wa bo 57 wa 2002 (Act 57 of 2002). 1.2.    Ho otlollwa hona ho etsa hore naha e tswelepele ho sebedisa mekgwa eo e seng ya bongaka ya ho lwantsha COVID-19. 2.    Tlaleho ka Kgatelopele ya ho Kengwa Tshebetsong ha Leano la Ditshepiso la Dikgetho tse Fetileng (MTSF)2.1.    Kabinete e tjhaetse monwana tlaleho ya tshebetso mabapi le ho kengwa tshebetsong ha MTSF (2019-2024) e bokeleditsweng ke Lefapha la Meralo, Bodisa le Tekolo. 2.2.    Koduwa ya COVID-19 e phatsamisitse ho kengwa ha MTSF tshebetsong. Ke lebaka lena, dipehelo tse ngata ha di a fihlellwa, ha tse ding di saletse morao ka mabaka a kenyeletsa tekolobotjha ya meralo ya ditjhelete. 2.3.    Tlaleho tsa tshebetso di tla nehwa setjhaba le matona mme ho tla tshwarwa diboka tsa boraditaba moo ho tla manollwa teng tlaleho tsena mabapi le katleho le mehato e tla nkuwa ho ntlafatsa tshebetso. 3.    Tokomane ya Meralo ya Maikemisetso a Afrika Borwa 3.1.    Kabinete e tjhaetse monwana Tokomane ya Meralo ya Maikemisetso a Afrika Borwa mabapi le ditaba tsa lehae le tsa matjhabeng. Tokomane ena e qotsitswe ho Molaotheo wa Afrika Borwa wa 1996 mmoho le Lenaneong la Ntshetsopele ya Naha. 3.2.    Tokomane ena e boetse e hlakisa ntlha kemo ya naha ena mabapi le puso le molaotheo; polokeho le paballo ya setjhaba; katleho ho tsa moruo mmoho le tsela ya ho aha naha ena e be e pele matjhabeng. 3.3.    Tokomane e tla phatlalatswa setjhabeng ho websaete ya mmuso le ya Lefapha la Dikamano tsa Matjhabeng. C.    Diketsahalo tse Tlang1.    Seboka sa Baetapele ba Dinaha tsa G7 1.1.    Kabinete e na le boitshepo ba hore ho nka karolo ha Afrika Borwa Sebokeng sa Baetapele ba Dinaha tsa G7 mane United Kingdom ho tloha ka la 11 ho ya ho la 13 Phuptjane 2021, tlasa boetapele ba Motlotlehi Mopresidente Cyril Ramaphosa, e tla ba monyetla wa ho hlahisa tse jang motse naheng ena le kontinenteng ena. 1.2.    Dikopano tse kang Seboka sena sa Baetapele ba Dinaha tsa G7, di bohlokwa dinaheng tse kang Afrika Borwa bakeng la ho pepesa maikutlo a yona ka ho lakatsa ho bona lefatsheng lohle ho rena kgotso. Afrika Borwa e tla boela e hlahisa ka moo koduwa ya COVID-19 e phatsamisitseng maphelo le moruo wa setjhaba sa rona ka teng, maano a mmuso a tsoseletso ya moruo le maphelo a setjhaba. 1.3.    Afrika Borwa e tla boela e sebedisa Seboka sa Baetapele ba Dinaha tsa G7 ho kopa hore ho ke ho behellwe ka thoko Dipehelo tsa Tumellano ya tsa Kgwebo mabapi le Ditaba tsa Mahlale mane Mokgatlong wa Matjhaba wa Dikgwebo e le ho netefatsa hore dinaha tsohle di kgona ho fumana ente ya COVID-19 ka ho lekana. Sena se tla etsa hore dinaha tse ngata di kgone ho itlhahisetsa diente tsa tsona le hona ho fumana tsela ya ho theha dikhamphane tsa lehae tse hlahisang meriana ho phatlalla le kontinente. D.    Melaetsa 1.    DitebohoKabinete e lebohisa:      Ntate Pitso Mosimane (Mokwetlisi Pitso), ka ho phahamisetsa folakga ya Afrika Borwa hodimo ka ho etella pele sehlopha se seholo sa bolo kontinenteng ena e leng sa Al Ahly, hore se hape mohope wa Afrika wa Super Cup. Ona ke mohope wa bone oo mokwetlisi enwa wa mehleng wa sehlopha sa Mamelodi Sundowns a o hapang le sehlopha sa Al Ahly haesale a ikamahanya le sona mane Cairo, Ekgepeta nakong ya dikgwedi tse tsheletseng feela. 2.    MatshidisoKabinete e lebisa matshidiso a yona ho malapa le metswalle ya:      Ntate MacDonald Ndodana Mathunjwa, sebapadi sa dipale se ileng sa tuma dipaleng tse kang Home Affairs, Generations, Soul City, Intsika le Bones of Bones.      Ntate Mabi Gabriel Thobejane, eo e kileng ya ba sebini se pele sa jazz naheng ena.      Ntate Ben Kruger, mokaubere wa sebapadi sa dipale, sengodi le mohlahisi ya neng a tumi paleng ya Binnelanders.      Mme Shaleen Surtie-Richards, sebapadi se pele se neng se tumi filiming ya selemo sa 1988 Fiela se Kind, le karolo ya hae ho Egoli: Place of Gold le 7de Laan.     Mme Ivy Cikizwa Gcina, ya neng a sebetse dikomiting tse fapafapaneng nakong ya ntwa ya kgethollo ya mmala ho kenyeletsa le mokgatlong wa Port Elizabeth Black Civic Organisation mme ya eba setho sa palamente ho tloha ka (1994   1999).E.    KgiroPele batho bohle ba hirwa, ho tla hlahlobisiswa mangolo a bona a thuto le a mang a hlokahalang.1.    Ntate Nhlanhla Michael Mabaso Motlatsi wa Molaodi-Kakaretso: Lekaleng la Dintlha Lefapheng la Ditaba tsa Lehae. 2.    Ditho tsa Boto e Laolang Balekodi ba Dibuka, nako ya mosebetsi ke dilemo tse hlano: a.    Ntate Fulvio Tonelli;b.    Mme Ruth Benjamin-Swales;c.    Mme Thabiso Kutumela;d.    Mme Nalini Maharaj;e.    Ntate Prostas Phili;f.    Mme Zine Mmehengu;g.    Ntate Eugene Zungu;h.    Mme Chuma Mjali;i.    Ntate Richard Hawkins; andj.    Mme Naidene Ford-Hoon.3.    Mopresidente o kgethile Ntate Hlengani Mathebula jwalo ka Modulasetulo wa Boto ya Balaodi ba Media Development and Diversity Agency. Ditlhakisetso: Mme Phumla Willia   Sebuelli sa KabineteMohala: 083 501 0139 "
"Tlaleho ho latela Kopano ya Kabinete ka Laboraro, 30 Phuptjane 2021",1 Jul 2021,https://www.gov.za/speeches/statement-cabinet-meeting-30-june-2021-1-jul-2021-0000,https://www.gov.za/st/speeches/statement-cabinet-meeting-30-june-2021-1-jul-2021-0000,"A.    Maemo a Renang ha Jwale1. Maemo a Bone a Lekotsweng Botjha a ho Kginwa ha Ditshebeletso1.1.    Kabinete e dumellana le taba ya ho theolelwa ha ho Kginwa ha Ditshebeletso Maemong a Bone a Lekotsweng Botjha jwalo ka ha Motlotlehi Mopresidente Cyril Ramaphosa a phatlaladitse ka Sontaha sa la 27 Phuptjane 2021 jwalo ka mohato wa bohlokwa ntweng kgahlano le leqhubu la boraro la koduwa ya COVID-19 Afrika Borwa. 1.2.    Ho tiisa dipehelo tsa ho kginwa ha ditshebeletso ho tla re thusa ho lwantsha ditshwaetso tse ntjha, e leng se tla imolla lefapha la tsa bophelo bo botle le hulang ka falese e le hona jwale. 1.3.    Dipehelo tsena tse ekeditsweng di tla boela di lekolwa botjha ka mora matsatsi a 14 e le ho sheba hore e be di thefutse moruo ho le ho kae, hobane leha re batla ho pholosa maphelo, maemo ao re phelang ho ona le ona re ntse re a hlokometse. 1.4.    Kabinete le yona e hatella taba ya hore mofuta ona wa Delta o tshwaetsa ha bobebe ho feta mefuta e meng e tlileng pele. Sena se etsa hore re be hlokolosi haholo metsamaong ya rona ya kamehla hobane batho ba bangata ba tshwaetsehileng ha ba bontshe matshwao. 1.5.    Dipehelo tsa Molao wa Paballo le Tshireletso Mosebetsing tsa Letona la Mesebetsi le Kgiro, di netefatsa hore dikgwebo di kgona ho tswela pele le ho sebetsa di ntse di netefatsa hore motho ohle o bolokehile mosebetsing. 1.6.    Nakong ena e kotsi, re eletswa hore motho a qobe ho ba setjhabeng ka moo a ka kgonang ka ho ikobela Dipehelo tsa Taolo ya Maemo a Koduwa a COVID-19 mmoho le tseo e seng tsa bongaka tse kang ho apara semonkwana ha o le setjhabeng, ho hlapa kapa hona ho hlwekisa matsoho kgafesa ka metsi kapa sebolaya dikokwanahloko se nang le tekanyetso ya persente tse 70 tsa alekhohole mmoho le ho qaqolohana le ba bang bonyane ka mitara le halofo.2.    Letsholo la ho entela COVID-19 2.1.    Afrika Borwa e tswela pele ho matlafatsa Lenaneo la ho Entela COVID-19 leo ka lona ho sireletswang setjhaba ho kokwanahloko ena e kotsi. Ho fihlela ka la 30 Phuptjane 2021, ho ne ho se ho entilwe batho ba 3 026 636 ba kenyeletsang basebeletsi ba tsa bophelo bo botle, batho ba dilemo di 60 le ho feta mmoho le matitjhere. Palo ya matitjhere a seng a entilwe yona ke 238 315.2.2.    Kabinete e rorisa mohato o nkilweng ke Lefapha la Thuto ya Motheo wa ho tobana le ditlhoko tsa matitjhere le basebeletsi ba lefapha ka ho ba kenya lenanehong la ho entwa. 2.3.    Ho entwa ha basebeletsi ba lekala la tshireletso teng ho tla qala ka Mantaha wa la 5 Phupu 2021 ho qalwa ka mapolesa mme e re ka Labone la la 8 Phupu teng ho entwe Sesole sa naha. 2.4.    Boingodiso ba ho entwa ka mokgwa wa EVDS bakeng sa batho ba dilemo di 50 le ho feta bo qadile mme ho entwa ha bona ho tla qala ka Labone la la 15 July 2021. Batho bohle ba dilemong tsena ba kgothaletswa ho ingodisa websaeteng e reng https://vaccine.enroll.health.gov.za kapa ka WhatsApp: nomorong ya 0600 123456.2.5.    Matsatsi a ho entwa ha basebetsi ba makala a bohlokwa moruong, a kang merafo, basebeletsi ba mabenkeleng a maholo le a mang, a tla phatlalatswa ke Komiti ya Matona e shebaneng le Diente e eteletsweng pele ke Motlatsa Mopresidente. 3.    Letsatsi la Batjha 3.1.    Kabinete e leboha Maafrika Borwa ohle a ileng a nka karolo ho ketekweng ha Letsatsi la Batjha ka Laboraro la la 16 Phuptjane 2021 tlasa lepetjo le reng:  Selemo sa Charlotte Mannya Maxeke: Kgodiso ya menyetla ya kgiro ya batjha e kenyeleditseng bohle le ho fetola setjhaba. 3.2.    Mopresidente Ramaphosa o sa tswa thakgola leano la batjha la ho ithuta le la menyetla ya mesebetsi ka mokgwa wa inthanete, e leng, SA Youth and mPowa, e ratang ho theha letlole le menyetla ya mosebetsi ka ho ba kopanya le dikhamphane tse itseng. Batjha ba ka bokeletsa dintlha tsa bona, ba iphumanele dintlha bakeng sa ho ithuta le mesebetsi mmoho le ho fumana tshehetso metjheng e mengata hona mokgweng ona.3.3.    Kena ho http://SAYouth.mobi kapa o letsetse nomorong ena ya mahala e reng: 0800 72 72 72 ho ka fumana tshehetso le menyetla e mengata ya mesebetsi ka Lenaneo la Kenello la Batjha la Mopresidente. B.    Diqeto tsa Kabinete1.    Tlaleho ka Maemo a Mmuso wa Lehae1.1.    Kabinete e qoqile ka maemo a mmuso wa lehae ho latela tlaleho ya Lefapha la Mmuso wa Kopanelo le Ditaba tsa Marena (CoGTA), Kantoro ya Naha ya Matlotlo mmoho le Mohlahlobi e Moholo wa Dibuka wa Afrika Borwa. 1.2.    Kabinete e hlokometse maemo a mabe a ba bang ba bomasepala moo ka nako e nngwe mmuso wa naha o tlamehang ho kenella ho ntlafatsa phano ya ditshebeletso ho latela Karolo ya bo 139(7) ya Molaotheo wa Afrika Borwa wa 1996. 1.3.    Ho feta moo, mmuso wa naha o eteletswe pele ke CoGTA, Kantoro ya Naha ya Matlotlo le mafapha a fanang ka ditshebeletso, kaofela ba tla matlafatsa tshehetso ya bona ho bomasepala ho latela Leano la Ntlafatso ya Ditereke mmoho le boikarabelo jwalo ka ha ho ngotswe Karolong ya bo 154 ya Molaotheo. 2.    Ho Kenella ha Mokgatlo wa Dinaha tse ka Borwa ho Afrika (SADC) naheng ya Mozambique2.1.    Kabinete e amohetse qeto ya Kopano e Ikgethileng ya Dihlooho tsa Mebuso Dinaheng tsa SADC e neng e tshwaretswe Maputo, Mozambique ka Laboraro la la 23 Phuptjane 2021.2.2.    Kopano ena e tjhaetse monwana ho kenella ha dinaha tseo e leng ditho tsa mokgatlo ona ho busetsa maemo setlwaeding Mozambique. Afrika Borwa jwalo ka setho sa SADC le yona e tla nka karolo ho busetseng maemo setlwaeding sedikeng seo. 3.    Ho Tshwarwa ha Kopano ya bo 21 ya Matjhaba Mabapi le AIDS le Mahloko a Tshwaetsanang ka Thobalano mona Afrika (ICASA)3.1.    Kabinete e tjhaetse monawana taba ya hore kopano ena ya ICASA ya bo 21 e tshwarelwe Afrika Borwa mme e tla tshwarelwa Thekong ho tloha ka la 6 ho ya ho la 11 Tshitwe 2021. 3.2.    Ho tshwarelwa ha kopano ena ya ICASA kwano ho tla bontsha maikemisetso a Afrika Borwa kgoeletsong ya Dinaha tse Kopaneng tsa Matjhaba (UN) ya leano la kalafo ya bohloko ba koduwa ya AIDS. Afrika Borwa yona e se e hatetse pele ntweng kgahlano le HIV le AIDS, leha ho le jwalo, mosebetsi o sa le mongata wa ho fokotsa tshwaetso tse ntjha.3.3.    Kopano ena e tla fana ka monyetsa wa ho buisana ka mekgwa e metjha ya ho thibela HIV le mahloko a tshwaetsanang ka thobalano ho latela koduwa ena ya COVID-19. 4.    Matshidiso ho Batho ba Zambia 4.1.    Kabinete e lebisa matshidiso a yona ho lelapa le setjhaba sa Zambia ka lefu la Mopresidente wa pele wa naha ya Zambia, Nkgaka Kenneth  KK  Kaunda (97), ka Labone la la 17 Phuptjane 2021. Ngaka Kaunda o ne a tswa pele ka molaetsa wa bonngwe ba Afrika le ho lokoloha ha yona mmusong wa bokoloniale. 4.2.    Ho mo fa tlotla e mo tshwanelang, Mopresidente Ramaphosa o phatlaladitse matsatsi a leshome a ho ila ho tloha ka Labohlano la la 18 Phuptjane ho isa ho Sontaha sa la la 27 Phuptjane 2021 ho kenyeletsa le ho fofisetsa fatshe difolakga tsohle tsa naha. 4.3.    Ngaka Kaunda o qetile bophelo bohle ba hae a sebeletsa katleho ya Afrika ho tsa moruo, dipolotiki le bodulo mmoho le ho lwantsha bokoloneale le kgethollo ya mmala. O ne a tswa pele ho aheng moya wa botho Afrika mme a nka karolo e kgolo ho thehweng ha Mokgatlo wa Dinaha tse Kopaneng tsa Afrika oo kajeno o seng o bitswa (Mokgatlo wa Dinaha tsa Afrika.) 4.4.    Kabinete e tjhaetse monwana lenaneo le eteletsweng pele ke Lefapha la Dipapadi, Bonono le Setso ka ho hlompha yena Ngaka Kaunda mabapi le tokoloho ya naha le kontinete ya habo, haholoholo Afrika e ka Borwa. Mopresidente Ramaphosa o tla ya patong ya hae Lusaka ka Labohlano la la 02 Phupu 2021. C.    Tshisinyo ya Melao1.    Deeds Registration Amendment Bill 1.1.    Kabinete e tjhaetse monwana ho phatlalatswa ha Tshisinyo ya Diphetoho Molaong wa ho Ngodiswa ha Matlo bakeng sa maikutlo a setjhaba. Tshisinyo ena ya molao e tlisa diphetoho ho molao o bitswang Deeds Registries Act, 1937 (Molao wa bo 47 wa selemo sa 1937), oo ho sebetsa ha ona ho seng ho se na molemo. 1.2.    Ntle le ho ntlafatsa tsela eo Kantoro ya ho Ngodisa Matlo e sebetsang ka yona, molao ona o tlisa tsela e ntjha ya inthanete ya ho thusa maqwetha a ngodisang matlo mmoho le setjhaba ka kakaretso. O boetse hape o sisinya le hore ho hirwe batlatsi ba babedi ba Mohlanka ya ka Sehloohong wa ho Ngodiswa ha Matlo.2.    Tshisinyo ya Molao o Laolang Lekgotla la Kgaso la Afrika Borwa (SABC) wa 2020 2.1.    Kabinete e tjhaetse monwana ho phatlalatswa ha Tsisinyo ya Molao o Laolang SABC bakeng sa maikutlo a setjhaba. Ha tshisinyo ena e ka pasa, e tla be e hlakola Molao o sebetsang ha jwale e leng wa 1999 (Molao wa bo 4 wa 1999). Molao ona o batla ho matlafatsa tsela eo kgaso ena ya setjhaba e sebetsang ka yona. 2.2.    Tshisinyo ena ya Molao e boetse hape e sisinya ho fetola tsela eo kgaso ena e sebetsang ka teng ho netefatsa hore e sebetsa ka boikarabelo le boinehelo. O boetse hape o tla le mokgwa o motjha wa ho tshehetsa kgaso ena ka ditjhelete mmoho le tsela e ntjha ya ho lefella dilaesense tsa theleveshene.D.    Diketsahalo tse Tlang1.    Kgwedi ya Nelson Mandela 1.1.    Selemo le selemo ka la 18 Phupu, Maafrika Borwa kaofela mmoho le dinaha tsa matjhaba kaofela di lebisa tlotla ho mohale wa mtjhaba e leng Mopresidente wa rona wa mehleng   Ngaka Nelson Rolihlahla Mandela   ka ho keteka Letsatsi la Matjhaba la Nelson Mandela. 1.2.    Nakong ena e boima re hloka ho bopahana re le naha jwalo ka ha Madiba a ne a lakatsa. Ho hopola Madiba, kabinete e kgothaletsa Maafrika Borwa ohle ho tshehetsa bohle ba anngweng ke koduwa ena ya COVID-19. Re tlameha ho ba le botho bo tshwanang le ba madiba ka hore le rona re etse jwalo ka yena ho tshehetsa bohle ba hateletsweng ke kokwanahloko ena. 2.    Sehla sa Lekgetho2.1.    Sehla sa lekgetho sa selemo sa 2021 se tla bula ka Labone la la 1 Phupu 2021 ho fihlela Labobedi la la 23 Pudungwana 2021. Balefi bohle ba lekgetho ba kgothaletswa ho sebedisa websaete ya (www.sars.gov.za) kapa Mobi-App ya Kantoro ya Pokello ya Lekgetho ya Afrika Borwa ho kgutlisa ditokomane tsa bona tsa lekgetho. 2.2.    Selemong sena ho tla potlakiswa mosebetsi ona ka ho hlahloba dintlha tsa balefi ba lekgetho ntle le hore ba romele ntlha tsa bona. Ho tlisa ditokomane tsa hao tsa lekgetho ka nako, ke ho ikobela molao, athe hape bo thusa mmuso hore o kgone ho tlisa ditshebeletso setjhabeng. E.    Melaetsa1.    Re lebohisaKabinete e lebohisa le hona ho lakaletsa mahlohonolo: Ntate Nicholas Dlamini, eo e tlang ho ba motho wa pele e motsho wa Afrika Borwa ho behisa lebelong la Tour de France.Sehlopha sa Kaizer Chiefs FC se ipehileng ho makgaolakgang a Mohope wa Bompodi ba Afrika a tlang ho bapallwa Morocco ka Moqebelo wa la 17 Phupu 2021, mmoho le Mokwetlisi Pitso ka ho fihlisa sehlopha sa Ahl Aly FC sa Ekgepeta ho makgaolakgang a mohope o tshwanang wa Bompodi ba Afrika. Ntate Lesetja Kganyago, Mookamedi wa Banka ya Resefe ya Afrika Borwa (SARB), ya fumaneng kgau ya Mookamedi ya Pele wa Banka e Kgolo wa selemo sa 2021 Dikgaung tsa Dibanka tsa Afrika. Bokgoni ba hae bo bonahetse tseleng eo SARB e sebeditseng ka yona maemong a moruo ka labaka la COVID-19.Ngaka Ngwako Stephen Sebopetsa, Mosuwehlooho wa Sekolo sa Poraimari sa Rathaga Sedikeng sa Rakwadu 1, Seterekeng sa Mopani Botjhabela, Limpopo, ka ho fumana kgau ya boetapele ba hae bo botle le mosebetsi wa hae o tswileng matsoho ho tsa thuto Dikgaung tsa Matjhaba tsa Basuwehlooho. SARB, ka ho keteka dilemo tse lekgolo ka Laboraro la la 30 Phuptjane 2021. Banka ena e ne e bulwe ka la 30 Phuptjane 1921 mme ke yona banka ya kgale ho di feta Afrika. Molaotheo wa naha o neha SARB mosebetsi o moholo wa ho boloka sekgahla sa tswala se le maemong a lekaneng mmoho le ho ntlafatsa maemo a moruo. Ho keteka dilemo tsena tse lekgolo, banka ena e hlahisitse tjhelete e ntjha ya tshepe ya R5.  2.    Matshidiso Kabinite e lebisa matshidiso a yona ho lelapa le metswalle ya: Ngaka Jabu Mabuza (63), rakgwebo ya pele wa Afrika Borwa eo e bileng Motshwari e Moholo (CEO) wa Tsogo Sun Holdings, Modulasetulo wa Boto ya Eskom mmoho le Mopresidente wa Business Unity South Africa. Moprofesara Mzilikazi Khumalo (89) le mohatsae Mme Rose Khumalo (88). Moprofesara Khumalo e ne e le qhoku ya Afrika Borwa ho tsa thuto, setso le boemo ba tikoloho. O ne a boetse a tumme ka boqapi le bolaodi mminong wa dikhwayara. Ke yena ya neng a thuse ho hlahisa pina ya pele ya ophera ya Sezulu ya Princess Magogo kaDinuzulu. Mosebetsi o moholo oo Moprofesara Khumalo a tla hopoleha ka ona ke wa ho kopanya Nkosi Sikelel  iAfrika le pina ya mehleng ya naha ya kgethollo ya mmala Die Stem, ho ba Pina ya Naha ya Afrika Borwa.  F.    KgiroPele batho bohle ba hirwa, ho tla hlahlobisiswa mangolo a bona a thuto le a mang a hlokahalang.1.    Mme Tirhane Alinah Fosi Motshwari e Moholo wa Kantoro ya Mmuso ya Kgatiso dilemo tse hlano. Ditlhakisetso:Mme Phumla WilliaMme   Sebuelli sa KabineteMohala: 083 501 0139"
Tlaleho ka Kopano ya Kabinete ya vidio ya ka Laboraro la 4 Phato 2021,5 Aug 2021,https://www.gov.za/speeches/statement-cabinet-meeting-4-august-2021-5-aug-2021-0000-0,https://www.gov.za/st/speeches/statement-cabinet-meeting-4-august-2021-5-aug-2021-0000-0,"A.    MAEMO A RENANG HA JWALE1. Ho Thakgolwa ha Kentelo ya Lefu la Kokwanahloko ya Khorona (COVID-19)1.1.    Lenaneo la Afrika Borwa la naha la kentelo le potlakile, mme lekala la bophelo bo botle (makaleng a mmuso le a poraefete) le enta bonyenyane milione ya batho nakong ya matsatsi a mararo. Ho fihlela jwale, Maafrika Borwa a ka hodimo ho dimilione tse robedi a se a entilwe. Ka sekgahla sena sa jwale, Mopresidente o tla ba le hona ho phatlalatsa letsatsi le lekotsweng botjha leo ka lona naha ya rona e tla fihlela kanetso e habilweng ya tshireletso ya setjhaba.1.2.    Kabinete e ntse e tswela pele ho ipiletsa ho Maafrika Borwa ohle hore a dumele ho entwa, jwalo ka ha ho enta e ntse e le sona feela sebetsa se sebetsang ka ho fetisisa twantshong ya COVID-19. Jwale tjena batho ba dumelletswe hore ba ka ya ditsheng tsa kentelo tsohle ba nkile ditokomane tsa bona tsa boitsebiso, le haeba ba sa bitswa, ba tsebe ho ingodisa le ho entwa.1.3.    Kabinete e thabetse ho fihla ha diente tsa Pfizer tse dimilione di 5.6 bekeng ena, tseo e leng mpho e tswang mmusong wa Dinaha tse Kopaneng tsa Amerika (USA). Diente tsena di tla netefatsa phepelo e kgolo bakeng la ho matlafatsa lenaneo la rona la ho thakgolwa ha kentelo. 1.4.    Mohla la 1 Loetse 2021, batho ba pakeng tsa dilemo tse 18 le tse 34 ba tla bulelwa kentelo.1.5. Kabinete e hlokometse hore ditshwaetso tse ntjha di theohile haholo Afrika Borwa ka morahore naha e fete sehlohlolo sa leqhubu la boraro ka molao. Le ha ho le jwalo, diprovinse tse nne   Kapa Bophirima (le ha e qeta ho phatlalatsa sehlohlolo), Kapa Leboya, Bokone Bophirima le Freistata   di nnile tsa ngodisa keketseho ya sekgahla sa ditshwaetso letsatsi ka leng. 1.6. Kabinete e boetse e phetile kgwelehetso ya yona ya hore batho bohle ba ka hara Afrika Borwa ba nne ba tswele pele ho phetha ditlwaelo tsa boitshireletso ka ho Kgwesa dimonkwana, ho Hatlela, ho Sielana sebaka sa metara le halofo, le ho se etse dikopano tsa batho ba bangata.2.    Ho Bulwa ha Dikolo2.1.    Kabinete e ananetse ho bulwa ha dikolo ho hlokileng ditshitiso, haholoholo ho kgutlela ha baithuti ba poraemari ba boetseng ba eya sekolong ka mehla. Kabinete e kopile hore dikolo tsohle di tswele pele ho ikamahanya le ditlwaelo tse netefaditsweng tsa ho lwantsha COVID-19.2.2.    Qeto ya ho kgutlisetsa baithuti bohle ba poraemari setlwaeding sa ho ya sekolong ka mehla e nkilwe ka morao ho ho sekaseka dilhoko tse molemong wa bana, hape e tla thusa hore ho boele ho kwalwe sekgeo sa nako ya dithuto e ileng ya lahleha nakong ya ho kginwa ha metsamao ho matla hwa ka hara naha.3.    Tumellano ya Meputso ya Basebetsi ba Mmuso3.1.    Kabinete e lebohile basebetsi bohle ba mmuso le bohle ba ileng ba ameha ditherisanong tsa meputso ka ho beha pele ditlhoko tsa naha ya rona le tsa batho ba yona, ka morao ho ho saenwa ha tumellano e kopanetsweng ya nyollelo ya meputso ka hare ho Tshebeletso ya Mmuso.3.2.    Kabinete e entswe motlotlo ke hore bohle ba amehang ba bontshitse boetapele bo shwellaneng le boikemisetso bo matla ba ho fumana tharollo e tla tswela basebetsi ba mmuso le baahi molemo, mme Kabinete e ipiletsa hore bohle ba hatele pele ka ona moya oo wa tshebedisano le wa borananaha.4.    Tlhahisoleseding Malebana le Boemo ba Tshireletso 4.1.    Kabinete e ananetse ketso ya makala a phethahatso ya molao ya ho busetsa botsitso kapele Diprovinseng tsa KwaZulu-Natal le Gauteng. 4.2.    Kabinete e boetse e thoholeditse Makala a phethahatso ya molao ka tswelopele eo a e etsang ya ho tlisa ka pele ho molao batho bohle ba bileng le boikarabelo ba ho hlohleletsa merusu, mme re lakatsa ho netefaletsa Maafrika Borwa ohle hore re tla etsa tsohle hore ho ahlolwe bohle ba bileng le boikarabelo ba meferefere e ileng ya etsahala Diprovinseng tse pedi tsena.4.3.    Ho fihlela jwale, ke babelaellwa ba tsheletseng ba seng ba ile ba tshwarwa ba ba ba hlaha makgotleng a dinyewe a fapafapaneng ka mabaka aho hlohleletsa setjhaba ho kena merusung, mme makala a phethahatso ya molao mmoho le Lekgotla la Naha la Botjhotjhisi (NPA) a lomahane le ho netefatsa hore batlodi bana ba molao ba fumanwa ba le molato.4.4.    Kabinete e lemohile hore lenane la mafu a bakilweng ke meferefere ena le nyolohetse ho 354, ha manane a mafu a tlalehilweng a amahanngwang le merusu Provinseng ya Gauteng e ntse e le 79 le 275 Provinseng ya KwaZulu-Natal, ho latela tlhahisoleseding ya maobane, mohla la 4 Phato 2021.4.5.    Bakeng la manane a tlalehilweng KwaZulu-Natal, Mmasepala e Moholo wa eThekwini o na le lenane le leholo ka ho fetisisa, e leng batho ba 122 ba hlokahetseng. Bakeng la mafu a tlalehilweng eThekwini, a 36 a tlalehilwe Phoenix (e leng mafu a dipolao tsa batho ba 29 le mafu ao ho batlisiswang sesosa sa ona a 7, mme ho fihlela kajeno, babelaellwa ba 22 ba se ba ile ba tshwarelwa mafu a tlalehilweng Phoenix ba ba ba hlaha kgotla.) 4.6.    Kabinete e kopa hore setjhaba sohle sa KwaZulu-Natal se sebetse mmoho ho tshehetsa matsapa a mmuso a ho sebetsana le ditsitsipano tsa merabe le mathata ao di a tlisang setjhabeng a itshenang bora ka ho thunthetsa makgabane ao bathehi ba Afrika Borwa ya demokrasi, e hlokang kgethollo ya merabe, hape ya tekatekano ya batho, ba ileng e tella bolokolohi ba bona le maphelo a bona.5.    Kahobotjha ya Moruo5.1.    Kabinete e thabetse dibilione tse 36 tsa diranta bakeng la diphallelo ho tswa mmusong e le mokgahlelo wa bobedi wa letlole la dithuso tsa ho buseletsa naha ya rona botsitso boo e bo hlokisitsweng ke sewa sa COVID-19, bo ileng ba mpefatswa ke meferefere le tshenyo ya thepa ya kgwebo e etsahetseng KwaZulu-Natal, Gauteng le dikarolong tse ding tsa Mpumalanga (le ha mona e le tekanyo e fokolang).5.2.    Boholo ba letlole lena la diphallelo bo lebane le R350 ya Ditlhapiso tsa Diphallelo Setjhabeng molemong wa ho fedisa bofuma le tlala bathong ba hlokang ho feta setjhabeng le letlole la ho tshehetsa basebetsi le dikgwebo. Mmuso o letsholong la ho fumana letlole le leng hape la tshehetso ho netefatsa tsosoloso ya moruo e potlakileng, o ntse o ikamahantse le Moralo wa Kahobotjha le Tsosoloso ya Moruo (ERRP).5.3.    Mosebetsi wa ho tsosolosa moruo ke wa Maafrika Borwa ohle. Kabinete e ipileditse ho baahi bohle le lekala la poraefete ho ikamahanya le matsapa a naha ya rona a ho aha botjha mmoho, ka matla le ka potlako bakeng la Afrika Borwa ya bohle, hape e tswetseng pele ho feta pele.6.    Motlakase6.1.    Kabinete e ananetse ho qetwa ha Seteishene sa Medupi sa Phehlo ya Motlakase, moo diyuniti botshelela ba tsona di seng di hoketswe. Hona ho tla ba molemo haholo ho fokotseng kgatello e ka bang teng marangranng a phehlo, ebile mmuso o ntse o tsepamisitse maikutlo ho netefatseng hore bohle ba fumane motlakase hoya-ho-ile. 6.2.    Mmuso o thoholetsa Mme Zandi Shange, Motsamaisi wa Projekte ya Seteishene sa Medupi sa Phehlo ya Motlakase ka katleho ya hae ya ho emisa setsha se seholohadi sena sa motlakase ka maoto. Ha ho ntse ho ngolwa nalane ya boenjiniere ba kaho, basadi ba naha ya rona ba tla emelwa ka botlalo hobane Mme Shange ke mosadi wa pele wa Moafrika wa ho atlehisa projekte e kgolo ha kana.6.3.     Mmuso o kopile botsamaisi le basebetsi ba ESKOM ho se hlole ba tlohella le hore ba sebeletse hore diteishene tse ding tse saletseng le tsona di be maemong a Medupi, ho kenyeletswa le mekgwa ya phehlo ya motlakase e baballang tikoloho.7.    Boemo ba Puso ya Iseraele ba Bolemohi ho Komishene ya Yunione ya Afrika (AUC)7.1.    Kabinete e hanana le ketso e sa lokang e nkilweng ke Modulasetulo wa Komishone ya Dinaha tse Kopaneng tsa Afrika (AUC) ya ho neha Puso ya Iseraele boemo ba bolemohi Dinaheng tse Kopaneng tsa Afrika (AU) kantle ho ditherisano. AU ke moemedi ya molaong wa dinaha tsohle tseo e leng ditho, mme di tshwanetse ho reriswa ka dinako tsohle mabapi le diqeto tse jwalo.7.2.    AU e emetse ditabatabelo tsa Maafrika ohle hape e jere letshwao la botshepehi la ho tshetjwa ha boetapele ba yona ke batho bohle ba Afrika. Ka hona, e tshwanela ho leka ho etsa diqeto tse sa thulaneng le metheo ya Tumellano ya Afrika.7.3.    Ketso e tswelang pele ya Iseraele ya ho itulela ka kgang mobung/ ya ho hapa mobu wa Palestina e hloka toka ka ho phethahetseng, e bile e a swabisa, hape e amoha Mapalestina a se nang molato ditokelo tsa ona. Qeto ena ya boemanosi e latela ditlhaselo tse soto tsa moraorao tjena tse entsweng ke Baiseraele ho Mapalestina a hloang molato dibakeng tsa Jerusalema Botjhabela le Gaza.7.4.    Kabinete e ipiletsa hore AU e etsolle qeto ya yona ya boemanosi ya ho fa Puso ya Iseraele boemo ba bolemohi ho AU. Kabinete e ntse e le boitlamong bo sa qeaqeeng ba matsapa a reretsweng ho tsoseletsa tshebetso ya sepolotiki e tla hlahisa ho thewa ha puso e tsitsitseng/ e sebetsang ya Palestina, Palestineng e tla phedisana le Iseraele ka kahisano le ka kgotso. B.     DIQETO TSA KABINETE1.    Ho Ketekwa ha Kgwedi ya Basadi1.1.    Kabinete e amohetse mokotaba le diketsahalo tsa selemo sena tsa ho ketekwa ha Kgwedi ya Basadi,e tlotlang basadi ba fetang 20 000 ba neng ba hwantele Meahong ya Kopanelo (Union Buildings), Pretoria, mohla la 9 Phato 1956 kgahlanong le ho kenyeletswa ha basadi Melaong ya Dipasa.1.2.    Diketsahalo tsa selemo sena di tla ketekwa tlasa mokotaba ona:  Selemo sa Charlotte Maxeke: Kananelo ya Ditokelo tsa Basadi . Mokotaba ona o amahantswe le ketekelo ya selemo sohle ya kgopotso ya dilemo tse 150 tsa tswalo ya mohale wa Ntwa ya Tokoloho Charlotte Mannya Maxeke.1.3.    Diketso tsa bonatla tsa basadi bana di re kgothaletsa ho aha botjha setjhaba sa rona hore se be matla ho feta pele ka morao ho merusu ya moraorao tjena e entsweng setjhabeng provinseng ya KwaZul-Natal le ya Gauteng, le kgahlamelo e bileng teng boiphedisong le maphelong a setjhaba ka lebaka la COVID-19. Diketsahalo tsena di re bontshitse hore ha re sebedisana re le setjhaba se ratang kgotso, hape se ikobelang molao, re ka hlola phephetso le ha e le efe e re amang.1.4.    Le ha naha ya rona e sebeditse tse kgolo kananelong ya ditokelo tsa basadi, empa mosebetsi o sa le moholo bakeng la ho tiisa tekatekano ya bong le ho lwantsha sekgobo sa ketso tsa dikgoka tse ikamahanyang le bong le tlhekefetso ya basadi le bana setjhabeng sa rona.1.5.    Kabinete e kopile makala ohle a setjhaba sa rona ho atlehisa maano ohle a rona a netefatsang tekatekano ya bong le ho lwantsha diketso tsa dikgoka tse lebisitsweng ho basadi ka ho tlaleha batlodi ba molao seteisheneng se haufi sa sepolesa.2.    Tlaleho ya Komiti e Kopanyang Mafapha (IMC) ya Dipatlisiso mabapi le Sekema sa Naha sa Ditjhelete tsa Baithuti (NSFAS)2.1.    Kabinete e amohetse ho ntshuwa ha tlaleho ya Komiti e Kopanyang Mafapha (IMC) ka Sekema sa Naha sa Ditjhelete tsa Baithuti (NSFAS). Komiti ena e ile ya hlomamiswa ka kgwedi ya Motsheanong selemong sa 2020 e le hore e lekole mekgwa ya tefo, disistimi le bokgoni ba NSFAS ba ho phetha thomo ya yona ka tshwanelo.2.2.    Dipatlisiso tsena di ile tsa tsepamisa maikutlo mabakeng a mantlha a mathata ao NSFAS e iphumaneng e na le ona le ho phethahatswa ha sekema se setjha sa basari ho tloha ka selemo sa 2018. Dipatlisiso tsena di fane ka ditshitshinyo tsa bohlokwa malebana le ho ntlafatswa ha tshebetso ya NSFAS. 2.3.    Kabinete e thabisitswe ke hore tse ding tsa ditshitshinyo tsena di se di ntse di sebedisitswe. Tlaleho ena e ka fumaneha webosaeteng ya Lefapha la Thuto e Phahameng le Kwetliso: www.dhet.gov.za.Kabinete3.    Moralo wa Naha wa Metheo ya Tshebetso (NIP) wa Selemo sa 20503.1.    Kabinete e amohetse ho phatlalatswa ha Moralo wa Metheo ya Naha ya Tshebetso (NIP) ya selemo sa 2050 bakeng la ditshwaelo tsa setjhaba. Moralo ona o reretswe ho phethahatsa metheo ya moruo ya letsholo la ho tsetela, e boetseng e kopanya meruo ya dinaha tsa Afrika ka tse ding tsa diprojekte tsa tsona tsa mabatowa.3.2.    Ka hodima ho ba letsholo la kgolo ya moruo, moralo ona o tla boela o shebana le mathata a karokarohano ya dibaka tsa bodulo a bakilweng ke puso ya kgethollo ya merabe. O tla tsistsiswa ke seabo sa mmuso, lekala la kgwebo, dikhampani tsa mmuso le seabo sa setjhaba. 3.3.    Makala a yona a ka pele a kenyeletsa motlakase, tsamaiso ya thepa, metsi le dikgokahanyo tsa digithale. NIP 2050 e tla kenngwa Koranteng ya Mmuso kapele bakeng la ditherisano tsa setjhaba.4.    Ho Hokahanngwa ha Lekala la Ditjhelete tsa Dikgwebo tse Nyenyane (SEFA) le Lekala la Tshebedisano ya Dibanka ho Thewa Lekala la Ntlafatso ya Dikgwebo tse Nyenyane (SEDA)4.1.    Kabinete e amohetse ho hokahanngwa ha SETA le CBDA ho thewa SEDA. Ho kopanngwa ha dikgwebo tsena ho tla thusa tshehetso ya mmuso e kopantsweng nqa e le nngwe ya dikgwebo tse nyenyane (di-SMME) le dikoporasi ho tloha mohla la 1 Mmesa 2022.4.2.    Lekala lena le sisinngwang le tla tshehetsa dikgwebo tsena ka ditjhelete le ka mekgwa e meng e sa hlokeng tjhelete. Ka ho kopanya disebediswa tsohle nqa e le nngwe, lekala lena le tla ba le matla le be le fihlellehe dibakeng tsohle tsa ditereke le ho bommasepala ba baholo. 4.3.    Kgokahano ena e amohetsweng e tla thusa hore SEDA e boele e abelwe sehlopheng se seng hape sa dikgwebo (se tla boela se tsebiswa hamorao) ho latela Molao wa Tsamaiso ya Ditjhelete tsa Mmuso (PFMA), wa selemo sa 1999 (Molao wa pele wa selemo sa 1999) ho tloha ho Kemiso ya 3A ho ya Kemisong ya 2.4.4.    Kabinete e amohetse ho ekeletswa nako ha Boto ya SEFA ho fihlela mohla la 31 Tlhakubele 2022 molemomg wa tokiso e isang qalehong ya ditlhophiso tsa nakwana.5.    Ditlwaelo le Maemo Bakeng la Tshebetso e Bolokehileng ya Bohahlaodi Nakong ya COVID-19 le Nakong ya Dikoduwa tse Ding5.1.    Kabinete e amohetse ditlwaelo le maemo bakeng la tshebetso e bolokehileng ya Lekala la Bohahlaodi maemong a COVID-19 le a dikoduwa tse ding tse kang yona.5.2.    Ditlwaelo tsena le maemo ana di fana ka mehato ya polokeho e akaretsang eo bonyane e ka nkuwang ho netefatsa hore ho etswa dintho ka ho tshwana lekaleng la bohahlaodi ka bophara. E tla sheba ditshebeletso tse kang bodulo, dijo, batataisi ba bahalaodi, dikhasino, manyalo le ditshebeletso tse ding tse amanang le tsena. 5.3.    Jwale tjena re boemong bo lekanang le ba mebaraka ya matjhaba mme hona ho tla re thusa hore re bulele ho amohelwa ha bahahlaodi ba matjhaba.6.    Seboka sa Naha sa Phallo le Ho Fallela Ditoropong Afrika Borwa6.1.    Kabinete e ananetse Seboka sa Naha sa Phallo le Ho Fallela Ditoropong Afrika Borwa se ileng sa tshwarwa ka vidio ho tloha mohla la 26 ho isa mohla la 30 Phupu 2021. Phallo le Ho Fallela Ditoropong e bile karolo ya dintlha tse nne tse hlahellang ka pele lenaneng la rona la Maano a Setjhaba ho tloha ka 2015.6.2.    Seboka se bokeletse dintlha tsohle tse teng, tsebo le tlhahisoleseding e amanang le phallo le ditlwaelo tsa ho fallela ditoropong ka hare ho naha. Tlhahisoleseding e jwalo e sebetsa e le bopaki ba mantlha bakeng la ntlafatso ya lenaneo lena, ho kenyeletswa le ho etswa ha meralo makaleng a mararo a puso ya rona.6.3.    Seboka se ne se hlophisitswe ka kopanelo le mafapha a amehang a mmuso, boradiphuputso le setjhaba. Seboka sena se atlehile ho theha Foramo ya Dintlha tsa Phallo le Ho Fallela Ditoropong le Diphuputso tse tla ba sesiu sa tsebo bakeng la ho tshehetsa mosebetsi wa phallo le ho fallela ditoropong.7.    Ho kgethwa ha Afrika Borwa e le Setsi sa Lebatowa sa Maemo a Lehodimo a Sepakapaka sa Mokgatlo wa Matjhaba wa Bofofisi ba Setjhaba (ICAO)7.1.    Kabinete e amohetse, ya ba ya thabela ho kgethwa ha Afrika Borwa ho ba Setsi sa Lebatowa sa Boemo ba Lehodimo ba Sepakapaka bakeng la ICAO. Kgetho ena e ile ya phatlalatswa ka mora hore Afrika Borwa e fumantshwe diphetho tse ntle tsa ho hlahlojwa ke ICAO.7.2.    Afrika Borwa, ka Lekala la Afrika Borwa la Naha la Sepakapaka, e kgethetswe ho fana ka tlhahisoleseding ya boemo ba lehodimo ba sepakapaka, eo jwale e leng maemo a amohetsweng ke ICAO bakeng la ditlhoko tsohle tsa bofofisi.7.3.    Afrika Borwa e fuwe dilemo tse tharo hore e phahamise boemo ba mothamo wa yona wa tshebetso oo ha jwale o notlehileng malebana le diltlhoko tsa ICAO. Ditlhoko tsena di hloka ditshebetso tsa bosiu le motsheare ka matsatsi ohle, moo ho nang le sehlopha se tsitsitseng sa balepi ba kwetlisitsweng le ditsebi tsa bafuputsi ba sepakapaka. E bile e fuwe tumello ya ho sebetsa mmoho le Tshebeletso ya Basebedisi ba Maemo a Lehodimo a Sepakapaka sa Bafofisi ya Kopano/ Tumellano ya Dinaha tsa Makgonthe tsa Yuropa.7.4.    Ho kgethwa hona ho neha Afrika Borwa monyetla wa ho hodisa lekala la yona la theknoloji ya saense le boenjiniere le boqapi/ ntlafatso ya boqapi, hape e totbatsa hore naha ya rona ke mohlahisi wa bohlokwa wa lefatshe mosebetsing wa saense ya sepakapaka.8.    Tumellano ya Tshebedisano ya Mabatowa a Afrika bakeng la Diphuputso, Ntlafatso le Kwetliso e amanang le Saense ya Nutlelie leTheknoloji (AFRA)8.1.    Kabinete e amohetse ho neheletswa Palamenteng ha tumellano e lekotsweng botjha ya AFRA bakeng sa dilemo tse ding tse hlano. AFRA ke tumellano e pakeng tsa mebuso e thehilweng ke dithonaha tsa Afrika ho tiisa le ho anetsa tshusumetso ya saense ya nyutlelie le theknoloji ntlafatsong ya boiphediso ba setjhaba kontinenteng ya Afrika.8.2.    Afrika Borwa ke setho se hlwahlwa sa AFRA hape e sebetsa mmoho le dithonaha tse ding ho ntshetsa pele merero ya tumellano ena kontinenteng ya Afrika.9.    Leano la Naha la Botshwasi  ba Ditlhapi tsa Metsing a Hlwekileng9.1.    Kabinete e amohetse Leano la Botshwasi ba Ditlhapi tsa Metsing a Hlwekileng bakeng sa tshebediso. Leano lena le fana ka puso ya taolo bakeng la lekala la botshwasi ba dibakeng tse ka hare ho naha. Le boetse le hlophisa mesebetsi ya jwalle e sa rerwang hape e sa natswang ya botshwasi bo boemong bo fatshe.9.2.    Leano lena, hara tse ding, le thusa ka ditsela tsa ho thewa ha mekgatlo ya puso tsamaisong ya botshwasi ba ditlhapi; le ho tshehetsa dikgokahano tsa boleng ho botshwasi bo holang ba ditlhapi tse ka hara naha, hape e shebane le dintlha tsa tekano le diphetoho lekaleng lena.10.    Almanaka e sisintsweng ya ho ntshuwa ha phatlalatso ya dipalopalo tsa ditlolo tsa molao bakeng sa selemo sa ditjhelete sa 2021/2210.1.    Kabinete e amohetse almanaka e sisintsweng bakeng sa ho ntshuwa ha dipalopalo tsa kotare le kotare tsa ditlolo tsa molao bakeng sa selemo sa ditjhelete sa 2021/22. Tshitshinyo ena e beha kgwedi ya Phato selemong sa 2021 e le nako ya ho ntsha dipalopalo tsa tlolo ya molao tsa kotare ya pele, ha kgwedi ya Pudungwana selemong sena sa 2021 e tla ba ya ho ntshuwa ha dipalopalo tsa kotare ya bobedi. Dipalopalo tsa ditlolo tsa molao tsa kotare ya boraro di tla ntshuwa kgweding ya Hlakubele selemong sa 2022, mme tsa kotare ya bone tsona di ntshuwe kgweding ya Motsheanong selemong sa 2022.C.    Dibili 1.    Bili e Fetotsweng ya Batho ba Hodileng ya Selemo sa 20211.1.    Kabinete e amohetse hore Bili e Fetotsweng ya Batho ba Hodileng ya selemo sa 2021 e romelwe Palamenteng bakeng sa dipuisano. Bili ena e fetola Molao wa Batho ba Hodileng, wa selemo sa 2006 (Molao wa 13 wa selemo sa 2006)1.2.    Diphetoho tsena di reretswe ho matlafatsa mehato ya ho tshireletsa batho ba hodileng. E ntlafatsa ditshebeletso tse fumantshwang batho ba hodileng tse kang dithuso tsa setjhaba, tsa bophelo bo botle, le tsa tlhokomelo e fumanehang setjhabeng le mahaeng a maqheku. 1.3.    Bili ena e sisinngwang e hlahisa mokgwa wa tlhokomelo le tekolo ya ditshebeletso tse fumantshwang batho ba hodileng. E boetse e lokisetsa ho tloswa ha batho ba hodileng ba bile ba ena le bokowa ba ntshuwa sebakeng se hlaha kapa se sa baballeng maphelo a bona kantle ho Taelo ya Lekgotla la Dinyewe.2.    Moralo wa Bili e Fetotsweng ya Mekgatlo e sa etseng Phaello (di-NPO) ya Selemo sa 20212.1.    Kabinete e amohetse ho phatlalatswa ha moralo wa Bili e fetotsweng ya di-NPO bakeng la ditshwaelo tsa setjhaba. Bili ena e fetola Molao wa jwale wa di-NPO,wa selemo sa 1997 (Molao wa 71 wa selemo sa 1997). Molao ona o ne o reretswe ho theha tikoloho e nolofatsang eo ho yona di-NPO di ka thewang mme tsa sebetsa ka botlalo. Boleleleng ba nako dikgeo di nnile tsa hlokomelwa, haholoholo ho di-NPO tse nyenyane le mekgatlong ya setjhaba e thusang ka malapeng.2.2.    Phetoho ena e sisintsweng e shebile ho lokisa diphephetso tse tobaneng le di-NPO tse nyenyane; e lokisa tshebediso e mpe ya di-NPO hape e bebofatsa mekgwa ya ho fihlelleha. E boetse e sisinya ho hlomamiswa ha Mongodi wa di-NPO molemong wa ho matlafatsa ho sebeletswa, tlhokomelo le kgothaletso ya ponahaletso le boikarabelo ba di-NPO.D.    Diketsahalo tse Tlang1.    Letsatsi la Basadi1.1.    Mopresidente Cyril Ramaphosa o tla fana ka puo ya Letsatsi la Basadi ka mokgwa wa vidio ka Mantaha, mohla la 9 Phato 2021, e le karolo ya naha ya rona ya ho keteka Kgwedi ya Basadi tlasa mokotaba o reng:  Selemo sa Charlotte Maxeke: Kananelo ya Ditokelo tsa Basadi .E.        Melaetsa1.    ThoholetsoKabinete e lebisitse thoholetso le ditakaletso tsa mahlohonolo ho batho ba latelang:Tatjana Schoenmaker, ka ho hapela Afrika Borwa kgau ya pele ya kgauta ya Diolimpiki tse tshwaretsweng naheng ya Japan kamorao ho ho ba le seabo makgaolakganng a tlhodisano ya ho sesa ka sefuba a roba rekoto ya lefatshe. Pejana o ne a ile a hapa kgau ya silivere tlhodisanong ya ho sesa ka sefuba ya dimetara tse 100.Bianca Buitendag, ka ho hapa kgau ya silivere makgaolakganng a tlhodisano ya basadi ya ho palama maqhubu. Dikatleho tsena tse ipabotseng Diolimpiking tsa Tokyo di fumantshitse naha ya rona palo ya dikgau tse tharo ha di kopana. 2.    MatshedisoKabinete e lebisitse melaetsa ya matshediso ho malapa le metswalle ya batho ba latelang:Ntate Shona Ferguson (ya dilemo di 47), mohlahisi wa thelevishene le filimi le sebapadi sa sebayeng ya bileng le seabo se tsotehang ntlafatsong ya indasteri ya filimi naheng ya rona.Ntate Clive Scott (ya dilemo di 84) mokaubere le kgalala ya sebapadi sa sebayeng eo re mo shebeletseng ho di-TV tsa rona ka dilemo tse ngata. Ntate Pandelani Jonathan Mudziwa Makhado (ya dilemo di 99), mokaubere wa boitseko ba tokoloho eo e neng e le e mong wa baetapele ba letsholo le kgahlanong le ho sebediswa ha dipasa la 1960, ya bileng hape a nyehela bophelo ba hae boitsekong ba ho lwanela demokrasi le tokoloho.Mme Thalitha Monica Lebea-Mampuru (ya dilemo di 87), ya lwanneng ka mokoka bakeng la tokoloho ya naha ena esita le bakeng la Afrika Borwa e hlokang kgethollo ya merabe, e sa kgeseng bong le e lokolohileng. O bile Materone wa pele wa Koletjhe ya Tokoloho ya Solomon Mahlangu (SOMAFCO).Ntate Geoff Makhubo (ya dilemo di 53), Majoro wa Phethahatso wa Mmasepala e Molo wa Johannesburg; moetapele ya sa iqeneheleng, hape ya sebetsang ka thata ya ipabotseng ka phano ya ditshebeletso. E ne e le Modulasetulo wa Lebatowa wa African National Congress.Ntate Luthendo Benedict Sigogo (ya dilemo di 49), Moahlodi ya Tshwereng Mokobobo wa Lekgotla le Leholo la Mpumalanga le Mokomishinara wa Komishene ya Tshebeletso ya Molao, ya bileng le mosebetsi o babatsehang mosebetsing wa molao, hape e le moetapele ya hlwahlwa mosebetsing wa ho tlisa diphetoho. Hape, o ile a sebetsa e le mopresidente wa Mokgatlo wa Boramolao ba Batho ba Batsho.Malapa le metswalle ya ditho tsa Palamente tse sa tswa hlokahala.F.    KgiroPele batho bohle ba hirwa, ho tla hlahlobisiswa mangolo a bona a thuto le a mang a hlokahalang.1.    MoadevokheitiNomalanga Petronella Sithole e le Mohlanka ya ka Sehlohong wa Phethahatso wa Lekgotla la Taolo ya Motlakase Afrika Borwa.2.    Mme Danile Nyakale, e le moemedi wa Mokgatlo wa Ntlafatso ya Indasteri Botong ya Bahwebi ba Mmuso ba Taemane.3.    Boto ya Batsamaisi ba Boto ya Ditaba tsa Mobu:(i)    Mme Lusanda Nomasongo Netshitenzhe (Modulasetulo);(ii)    Ntate Masopha Moshoeshoe; (iii)    MoadevokheitiAnthonie Viviers; (iv)    Ngaka James Fraser Bourhill; le(v)    Mme Precious Hlengiwe Makoe.4.    Ditho tsa Tlatletso tsa Boto ya Batsamaisi ba Lekgotla la Afrika Borwa laTaolo ya Taemane le Dimetale tsa Bohlokwa(i)    Ntate Virendra Gangaram Magan; le(ii)    Mme Ndivhuho Munyai. Ditlhakisetso: Mme Phumla Williams   Mmuedi wa KabineteMohala: 083 501 0139"
"Pehelo ya Kopano ya Kabinete ka Kgokahano ya Vidiyo ya Laboraro, la 18 Phato 2021",19 Aug 2021,https://www.gov.za/speeches/statement-virtual-cabinet-meeting-wednesday-18-august-2021-19-aug-2021-0000,https://www.gov.za/st/speeches/statement-virtual-cabinet-meeting-wednesday-18-august-2021-19-aug-2021-0000,"A.  Maemo a Renang Hajwale1.  Thuso ya Setjhaba ka Ditjhelete Tshotlehong ya Mathata a Mabapi le Kokwanahloko ya Corona (SRD ya COVID-19)1.1.  Kabinete e hlokometse mathata a bakuweng ke sewa sa COVID-19 le merusu ya setjhaba ya moraorao tjena dikarolong tse itseng tsa KwaZulu-Natal le Gauteng. Tabeng ena, mmuso o hopotsa maAfrika Borwa hore dikopo bakeng sa SRD ya COVID-19 ho tshehetsa batho ba se nang lekeno di butswe ka Labohlano, 6 Phato 2021. 1.2.  Lekala la Afrika Borwa la Tshireletso ya Ditjhelete tsa Kahisano (SASSA) le butse ditsela tse ntjha moo dikopo di ka kenngwang ka epe ya govchat.app le ka Facebook Messenger, le ka websaete ya lona eo dikopo di ntseng di kenngwa ka yona ya: https://srd.sassa.gov.za kapa ka ho romela molaetsa wa WhatsApp ho 082 046 8553.1.3.  Batho ba pakeng tsa dilemo tse 18 le 60 ba se nang tshehetso ya ditjhelete ka tsela leha e le efe ba lokela ho etsa dikopo. Thuso ya R350 ka kgwedi ke sethibatlala sa bohlokwa bakeng sa malapa a mathateng a kgoba ya bofuma le tlhokeho ya mesebetsi.2.  Motlakase2.1.  Kabinete e amohetse ho kenngwa koranteng ya mmuso bekeng ena ha melawana e eketsang sekepele sa phehlo ya lehae ya motlakase ho tloha ho sa jwale sa mekawate (MW) o le mong ho isa ho tse 100. Ka Phuptjane 2021, Moporesidente Cyril Ramaphosa o tsebisitse ho hlomathiswa ha Sekejule 2 sa Molao wa Taolo ya Motlakase, 2006 (Molao wa bo-4 wa selemo sa 2006) bakeng sa ho eketsa sekepele sa Taolo ya Bolaodi ba Eneji ya Afrika Borwa sa ho fana ka laesense bakeng sa diporojeke tsa phehlo ya lehae ya motlakase ho etsa hore ho be le keketseho ya bafani ba motlakase ba poraefete.2.2.  Dikhamphani tse makaleng a sebedisang motlakase ka bongata jwale di tla kgona ho iphehlela motlakase ntle le tlhokeho ya laesense. Bokgoni bo botjha ba phehlo ya motlakase bo tla eketsa kanetso ya eneji ka ho fokotsa boitshetleho hodima marangrang a motlakase le ho bula matsete a bohlokwa a lekala le poraefete. 3.  Letlole la Tshehetso ya Tsosoloso ya Moruo3.1. Kabinete e ipileditse ho dikgwebo tsohle tse tshwanelehang tse anngweng ke merusu ya setjhaba ya moraorao tjena KwaZulu-Natal le Gauteng ho etsa dikopo tsa dikadimo tsa diindasteri tse sa lefiseng tswala, tlasa Letlole la Tshehetso ya Tsosoloso ya Moruo la R3.75-bilione le nehelanwang ke mmuso.  3.2.  Lefapha la Kgwebisano, Diindasteri le Ditlhodisano (dtic) le ditheo tsa yona tsa ntshetsopele ya ditjhelete   Koporasi ya Ntshetsopele ya Diindasteri le Letlole la Naha la Matlafatso, le bokeleditse letlole la thuso bakeng sa ho tshehetsa maitshunyako a fapafapaneng a tsosoloso ya dikgwebo. Sena se kenyeletsa kaho botjha ya infrastraktjha, thepa, diraka tsa dibaka, dithoto le tjhelete ya tshebetso. Letlole le tla thusa ho fedisa diqholotso tsa moruo wa kahisano tse tjametseng dikgwebo tse anngweng ke merusu. 3.3.  Kabinete e boetse e amohetse le ho thathiselletsa tsebiso ya JP Morgan ya ho fana ka tshehetso ya ditjhelete e ballwang ho R340 milione ka Lenaneo la Abadali la Matsete a Tekatekano (EEIP).  Lenaneo lena le bopilwe ka Letlole la Abadali   e leng Letlole la Kgolo ya Dikgwebo tsa Batho ba Batho le Thuso ya Abadali (R40 milione).   3.4.  Maikitlaetso ana a tla tshehetsa kgolo ya moruo e kenyeletsang le tlhahiso ya mesebetsi ka hara dikgwebo tse nyane le tse mahareng, ka ho qolleha makaleng a tlhahiso le a moruo o hlwekileng. 4.  Ho fetolwa ha lebitso4.1.  Kabinete e amohetse ho rehellwa botjha ha Brandfort ho la Freistata ka Winnie Mandela, mabapi le ho tlotla qhoku ya Ntwa le Tokoloho e ileng ya qobellwa ho fallisetswa toropong eo ka nako ya mmuso wa kgethollo e matla.5.  Sehopotso sa Marikana 5.1.  Kabinete e ipapisitse le naha yohle mabapi le ho hopola sehloho se ileng sa etsahala Marikana ho la Leboya Bophirima ka Phato 2012, le ho ananela bohloko ba basebetsi, malapa a bona le setjhaba ka kakaretso. Jwaloka setjhaba re dula re ikemiseditse hore sehloho se jwalo se keke sa etsahala hape.5.2.  Tshebeletso ya Sepolesa ya Afrika Borwa (SAPS) e entse kgatelopele e kgolo mabapi le ho kenya tshebetsong dikgothaletso tsa Khomishene ya Dipatlisiso ya Farlam. Tseo tse ding tsa tsona di tla kenngwa tshebetsong ka botlalo hang ha melao e amehang ya SAPS e se e hlomathisitswe Palamenteng. 5.3.  Mosebetsi wa ho ntlafatsa maphelo a basebetsi ba merafong o a tswella. Kaho ya bodulo ba batho le tlhabollo ya infrastraktjha di a tswella tulong eo, ka semphato le lekala la poraefete. 5.4.  Kabinete e boetse e thabisitswe ke kgatelopele e kgolo e entsweng mabapi le ditlhapiso tsa diphofu tsa sehloho sena le beng ka bona. Kantoro ya Mothusi-Kakaretso e se e tswellisitse boholo ba ditseko, moo tefello ya ho qetela e entsweng ka Phuptjane 2021. Ditseko tse salletseng morao di emetse ho kenngwa ha ditokomane tsohle tse amehang tse salletseng morao.  5.5.  Kabinete e kgothaletsa dihlopha tsohle tsa semolao tsa diphofu ho sebetsa ka potlako ho phethela ditseko tse salletseng morao. Kantoro ya Motjhutjhisi wa Puso ke lekala le mahareng le tswellisang ditseko tsena.  6.  Seboka sa Ntshetsopele ya Badudi ba Dinaha tse ka Borwa ba Afrika (SADC) 6.1  Moporesident Ramaphosa o ne a etelletse pele bonkakarolo ba Afrika Borwa Sebokeng se Tlwaelehileng sa Dihlooho tsa Dipuso le Mmuso sa bo-41 se neng se tshwerwe ka la 17 le 18 Phato 2021 Lilongwe, Malawi tlasa mookotaba:  Re Matlafatsa Bokgoni ba Tlhahiso re Tjamelane le Sewa sa COVID-19 bakeng sa Diphetoho tsa Moruo le Diindasteri tse Kenyeletsang, tsa Moshwelella .6.2  Seboka se lekotse kgatelopele e entsweng mabapi le ho kgothaletsa le ho tsebisa kopanelo ya lebatowa ho ipapisitswe le Moralo wa Lewa la Ntshetsopele ya Lebatowa la SADC wa 2020-2030.6.3  Kabinete e tiisitse boitlamo ba Afrika Borwa kopanelong ya lebatowa le diindasteri, ka ho qolleha ho thusa tlhasimoloho ya SADC mabapi le sewa sa COVID-19. Ha re sebetsa mmoho, lebatowa la dinaha tse borwa ba Afrika le tla hlahella le matlafetse jwaloka ha re kgothaletsa makala a rona a diindasteri mabapi le kaho botjha ya meruo ya rona.B.  Qeto ya Kabinete1.  Lekgotla la Naha la Taolo ya Kokwanahloko ya Corona (NCCC)1.1.  Kabinete e thotse tlaleho e tswang ho NCCC e supang hore ho se ho entuwe batho ba fetang dimilione tse robong ka hara Afrika Borwa ho fihlela mothating ona, mme batho ba fetang dimilione tse supileng ke ba so kang ba entwa ka mabotlolwana kaofela mme ba fetang dimilione tse nne ke ba entuweng ka botlalo. 1.2.  Kabinete e ananetse moralo wa kentelo wa ho eketsa thahasello ya diente, ka ho qolleha diprovenseng tse bontshitseng phokotseho ya thahasello ya diente. Jwaloka karolo ya ho eketsa lenaneo la phano ya kentelo, Kabinete e tjhaelletse monwana kentelo ya batho mahareng a dilemo tse 18 le 35 ho tloha ka la 20 Phato 2021.1.3.  Bopaki ba saense bo tiisa hore batho ba entuweng ba na le monyetla o betere wa ho pholoha kotsing ya tshwaetso ya COVID-19 ho feta ba sa entuwang. Kahoo, bohle re lokela ho fedisa dikgopolo-taba tse se nang motheo tse lahlehisang ka diente mme re kgethe bophelo ka ho enta. 1.4.  Ho feta moo Kabinete e tjhaelletse monwana ho boloka naha e le tlasa Mohato wa Boraro wa Tlhokomediso wa ho kginwa ha metsamao ka hara naha, ho ya ka dikeletso tsa Komiti ya Boeletsi ya Matona. Kabinete e kgothaletsa batho bohle ba sa entuwang ka hara Afrika Borwa ho enta hobane diente di ya re sireletsa kgahlanong le ho kudiswa ke COVID-19 le ho baballa maphelo. 1.5.  Ho thola ente ho bobebe; etela feela setsha sa heno se haufi sa kentelo o lebe teng o tshwere tokomane ya boitsebiso hore o ingodise le ho entwa. O ka fumana setsha se haufiufi ho ditsha tsa kentelo tse fetang 3 000 ho phatlalla le naha ho: www.sacoronavirus.co.za/active-vaccination-sites.C.  Ketsahalo e Tlang1.  World Expo 20201.1.   Afrika Borwa e tla nka karolo ho World Expo 2020 e tlang. Kabinete e tjhaelletse monwana ho nka karolo ka Tshitwe 2019. Ketsahalo ena e ile ya qetella e tjhetjhisitswe ka lebaka la COVID-19. E tla tshwarwa ka dipontsho tsa marangrang a vidiyo le a ho ba teng ka seqo Dubai, United Arab Emirates ho tloha ka la 1 Mphalane 2021 ho isa ka la 31 Tlhakubele 2022. 1.2.  Ketsahalo ena ya matjhabatjhaba, e tshwarwang dilemo ka ding tse hlano dinaheng tse fapaneng, e fana ka mmaraka o moholo le o hohelang bakeng sa ho pepesa thepa le ditshebeletso tsa Afrika Borwa babohing ba lefatshe. Ba dtic bekeng e tlang ba tla tshwara kopano ya boraditaba ya ho manolla ka botlalo bonkakarolo ba Afrika Borwa ho World Expo 2020.D.  Melaetsa1.  DithoholetsoKabinete e fetiseditse dithoholetso le ditakaletso tse molemo ho: Batimamollo ba 109 le bahlanka ba bolaodi ba neng ba jetswe ke Lenaneo la Working on Fire la Lefapha la Meru, Ditlhapi le Tikoloho la ho thusa ka mekutu ya ho lwantsha mello provenseng ya Manitoba, Canada.Mofumahadi Tatjana Schoenmaker, bakeng sa ho hapa dimedale tsa silifera le gauta ho tsa ho sesa le Mofumahadi Bianca Buitendag, bakeng sa ho hapa medale wa silifera ho tsa surfing, Dipapading tsa Diolimpiki tsa moraorao tjena Tokyo, Japan. Ba fofiseditse folakga ya Afrika Borwa hodimo.Monghadi Brad Binder, ya beisang ka sethuthuthu, bakeng sa ho fofisetsa folakga ya Afrika Borwa hodimo ka ho hapa 2021 MotoGP Austrian Grand Prix. 2.  Matshediso Kabinete e fetiseditse matshediso ho lelapa le metswalle ya: Monghadi Dan Sechaba Montsitsi (67), e leng e mong wa baetapele ba Merusu ya Soweto ya la 16 Phuptjane 1976, ya lwanetseng tokoloho le demokerasi ka boitelo, mme hape a ile a sebetsa jwaloka Setho sa Palamente.Ngaka Johan van Zyl (63), Modulasetulo wa Phethahatso wa Toyota South Africa Motors, o hopolwa mabapi le boetapele ba hae le katleho ya khamphani le Toyota Motor Europe.Dipotso:Mofumahadi Phumla Williams   Sebueledi sa Kabinete Mohala: 083 501 0139"
"Tlaleho ho Latela Kopano ya Kabinete ka Mokgwa wa Vidiyo ka Laboraro, 1 Lwetse 2021",2 Sep 2021,https://www.gov.za/speeches/statement-cabinet-meeting-2-september-2021-2-sep-2021-0000,https://www.gov.za/st/speeches/tlaleho-ho-latela-kopano-ya-kabinete-ka-mokgwa-wa-vidiyo-ka-laboraro-1-lwetse-2021-2-sep,"A.    Maemo a Renang ha Jwale1.    Ho Entela Kokwanahloko ya Khorona (COVID-19) 1.1.    Kabinete e fumane tlaleho ho tswa Lefapheng la Bophelo bo Botle mabapi le kgatelopele Letsholong la ho Entwa ha Setjhaba mmoho le ditlhakisetso mabapi le diketsahalo, ho tsamaiswa mmoho le ho laolwa ha tshwaetso tsa dikokwanahloko le dintlha tse ding tse mabapi le tsa bophelo bo botle ho kenyeletsa le dipatlisiso ka tsona. Kabinete e hlokometse ho fokotseha ha palo ya batho ba tshwaetsehang botjha, ba amohelwang dipetlele mmoho le ba shwang ka lebaka la kokwanahloko ena.  1.2.    Leha ho le jwalo, Kabinete e ntse e elelletswe le taba ya sekgahla seo tshwaetso di etsahalang ka sona. Lefapha la Bophelo bo Botle le netefaleditse Kabinete hore le se le hatetse pele ka mosebetsi wa ho fumana sesosa sa ditshwaetso dikolong, haholoholo tsa Kapa Botjhabela ha mmoho le ho lwantsha tshwaetso tsena.  1.3.    Ho sa le jwalo, Kabinete e ipiletsa haholo ho batswadi, baithuti mmoho le mekgatlo e laolang dikolo hore ba netefatse hore dimonkwana di a atjarwa, bana ba qaqolohana ka nepo, ba hlapa matsoho le ho netefatsa hore ba sebedisa diphaposi tse kenelang moya hantle. Ho ikamahanya ka nepo le mekgwa ena eo e seng ya bongaka ke yona tsela ya mantlha twantshong ya kokwanahloko ena. 1.4.    Ka la 31 Phato 2021, e ne e se e le dibotlolwana tse fetang tse 12 568 525 tsa ente ya COVID-19 tse neng di se di sebedisitswe naheng ka bophara. Ho eketswa ha palo ya ditsi tsa ho entela, le matsatsi a ho enta, ha mmoho le ho thothwa mahala ha batho ho ya ditsing tsa ho entelwa ke diprofensi, ho eketsa palo ya batho ba entang. 1.5.    Kabinete e kgothaletsa batho ba so kang ba enta naheng ena, haholoholo ba kulang haholo hore ba ente ka potlako. 1.6.    Ente e na le molemo o moholo jwalo ka ha e thibela ho kula haholo, ho amohelwa sepetlele ha mmoho le ho shwa. Ha re tshwaraneng twantshong ya kokwanahloko ena ka hore re tsamaiseng melaetsa e nepahetseng e ntshitsweng ke Mokgatlo wa Matjhaba wa Bophelo bo Botle mabapi le diente. 2.    Dipalopalo tsa Kotara tsa Batho ba Sebetsang (QLFS)2.1.    Sephetho sa moraorao sa QLFS sa kotara ya bobedi ya 2021 se sa tswa phatlalatswa ke Setsi sa Dipalopalo sa Afrika Borwa, se bontshitse hore palo ya batho ba sa sebetseng e nyolohile ka persente tse 1.8 se tloha ho persente tse 32.6 kotareng ya pele ya 2021 ho ya ho persente tse 34.4 ho ya bobedi. 2.2.    Dipalopalo tsena di ntse di tswela pele ho bontsha tlhokeho ya ho potlakiswa ha ho kengwa tshebetsong ha Leano la Tsoseletso le Kahobotjha ya Moruo (ERRP) ke dikhamphane tse sebedisanang le mmuso ka lebaka la maemo a bakilweng ke COVID-19. Mmuso o behile leano lena la ERRP pele ho ka tsoseletsa le hona ho aha moruo botjha ka maikemisetso a ho theha menyetla ya mesebetsi, haholoholo bakeng la batjha. 2.3.    Kabinete e thabisitswe ke mehato ya makala a kang la kaho, dikgwebo le la tsamaiso ya thepa le ho thothwa ha batho ka ho theha menyetla e metjha ya mesebetsi nakong eo ho ntseng ho lekolwa maemo botjha. Sena se paka taba ya hore tsoseletso le kahobotjha ya moruo ke boikarabelo ba rona bohle le hore ha re tshwarisane sena re ka se fihlela ka potlako. 3.    Tlhekefetso le Dipolao tsa Basadi (GBVF)3.1.    Kabinete e lebisa matshidiso le kutlwelo bohloko ho malapa le metswalle ya basadi bana ba sa tswa bolawa ka sehloho. Bona ba kenyeletsa Mme Nosicelo Mtebeni; Mme Palesa Maruping, Mme Pheliswa  Dolly  Sawutana le ba basadi ba bang ba se nang molato bao ho sa kang ba behwa ka bona ditabeng. 3.2.    Dipolao tsena tse sehloho di etsahetse kgweding ya Phato eo ka yona ho Tlotlwang Basadi le ho thabela boiteko ba naha ena ba ho kwala sekgeo sa ho se lekalekane ho tsa bonng setjhabeng.  3.3.    Diketso tsena di re hopotsa taba ya hore tlhekefetso le dipolao tsa basadi ke pharela e kgolo naheng ena. Ho hlokahala hore re sebetse mmoho ho sireletsa basadi naheng ena. 3.4.    Kabinete e etsa kgoeletso ho mekgatlo e qobellang molao hore e netefatse hore malapa a basadi bana a fumana toka e tshwanelang. 3.5.    Mmuso o beheletse ka thoko tjhelete e ballwang ho dibilione tse 21 tsa diranta mabapi le ho kenya Leano la Naha la twantsho ya pharela ena tshebetsong. Ho se ho na le mekgwa e mengata e kentsweng tshebetsong ho matlafatsa mafapha a lwantshang botlokotsebe le a tlisang toka. Yona e kenyeletsa ho eketswa ha makgotla a dinyewe a mabatowa a tla shebana le dinyewe tse mabapi le ditaba tsa thobalano, ho tihiswa ha melao e lwantshang ketso tsa thobalano ha mmoho le ho tjhoriswa ha kwetliso e hlokahalang ho sepolesa se sebetsang ka ditlolo tsena tsa molao. Ho na le meaho e mengata ya mmuso e fetotsweng ditsi tse bolokang basadi ba hlekefeditsweng. 3.6.    Kabinete e etsa kgoeletso ho rona bohle ho tshwarana ka matsoho ho sireletsa basadi bohle naheng ena. Ho ka fumana thuso ya ho thojwa maikutlo mabapi le tlhekefetso tsa bonng, o ka letsetsa Setsi sa Thuso ka Tlhekefetso tsa Bonng ho 0800 428 428 (0800 GBV GBV). Ya hlokang thuso a ka nna a kopa mosebeletsi wa ntshetsopele ya setjhaba ho mo letsetsa ka ho tobetsa *120*7867# (mahala) selefounung leha e le efe.4.    Letsholo la Twantsho ya Bobodu 4.1.    Kabinete e thabetse ho tshwarwa ha babelaellwa ba supileng mabapi le ho bolawa ha Mme Babita Deokaran, eo e neng e le Molaodi wa mokobobo wa Ditjhelete Lefapheng la Bophelo bo Botle la Gauteng. Mme Deokaran e ne e le mosebeletsi ya inehetseng, ya neng a sa batle le ho utlwa ka taba ya bobodu. E ne e boetse e le paki diphuputsong tsa Lekala le Ikgethileng la Diphuputso mabapi le diketso tsa bobodu ho rekweng ha thepa ya tshireletso lefapheng lena la bophelo bo botle le diketso tse ding tse seng molaong. 4.2.    Kabinete e rata ho hatella taba ya hore batho ba tlalehang diketso tsa bobdu ke batho ba bohlokwa ho demokrasi ya rona le ho buseng ka nepo. Kabinete e boetse e ipiletsa ho setjhaba hore se tswele pele ho pepesa ketso tsa bobodu ntle le ho kgetholla.B.    Diqeto tsa Kabinete1.    Tlaleho ya Financial Action Task Force Assessment (FATF) 1.1.    Kabinete e ile ya tlalehelwa ha kgutshwane ka sephetho sa diphuputso tsa Afrika Borwa mabapi le Leano la yona la Thibelo ya Phapanyetsano e seng Moalong ya Ditjhelete le Tshehetso ya Botshosetsi ka Ditjhelete.  1.2.    Diphuputso tsena di entswe ke FATF, e leng mokgatlo wa mmuso o boemong ba matjhaba o thehetsweng ho shebana le taba tsa ho fapanyetsana ho seng molaong ka tjhelete le ho thusa ketso tsa botshosetsi ka ditjhelete. Afrika Borwa haesale e le setho sa FATF ho tloha ka 2003.1.3.    Tlaleho e feletseng e tla fumaneha ho websaete ya FATF (www.fatf-gafi.org), mme ho tla fumaneha le lengolo le hlalosang dikarabelo tsa mmuso dintlheng tse boletsweng tlalehong mabapi le bofokodi ba mmuso le mehato eo mmuso o ikemiseditseng ho e nka ho matlafatsa dikarolo tseo o fokolang ho tsona. Kabinete e thabetse tlaleho ena haholo. 2.    Ho Qhalwa ha Boto e Laolang Boingodiso ba Kaho ya Matlo (NHBRC)2.1.    Kabinete e dumellane le qeto ya Letona la Lefapha la Bodulo ba Setjhaba, Metsi le Tsamaiso ya Dikgwerekgwere Letona Mmamoloko Kubayi ya ho qhala Boto ya NHBRC nakong eo Lefapha la hae le ntseng le itokisetsa ho kgetha Boto e ntjha. Nako ya tshebetso ya Boto ya ha jwale e fedile ka la 31 Phupu 2021 mme e ile ya ekeletswa nako ka la 1 Phato 2021 hore e sebetse ho fihlela ho kgethwa boto e ntjha. 2.2.    Kabinete e boetse ya dumellana le ho hirwa ha Ntate Mphedziseni Alfred Radzilani jwalo ka motsamaisi wa NHBRC. 3.    Ho Otlollwa ha Nako ya Koduwa Naheng3.1    Kabinete e tjhaetse monwana ho otlollwa ha Nako ya Koduwa Naheng ho fihlela ka la 15 Mphalane 2021, ho ya ka Karolo ya bo 27(5) (c) ya Molao wa Taolo ya Dikoduwa wa, 2002 (wa bo 57 wa 2002). C.    Ketsahalo e e Tlang1.    Kgwedi ya Bohahlaudi1.1.    Naha ena e nka kgwedi ena ya Lwetse e le Kgwedi ya Bohahlaudi mme Mantaha wa la 27 Lwetse e tla be e le Letsatsi la Matjhaba la Bohahlaudi mme tsena tsohle di tla ketekwa tlasa lepetjo le reng  Bohahlaudi bo Kenyelletsang Kgolo   Tsoseletso ho latela COVID-19   le Kaho Botjha.   1.2.    Kgweding ena ya Bohahlaudi ho kgothaletswa Maafrika Borwa ho nka karolo paballong ya mesebetsi ka ho hahlaula naheng ena ka sepheo sa ho tshehetsa Leano la Tsoseletso ya Lekala la Bohahlaudi. 1.3.    Kabinete e kgothaletsa Maafrika Borwa ho enta e le hore a tle a tsebe ho hahlaula ho potoloha le naha a bohe botle ba naha ya rona a ntse a sa lebale ho ikamahanya le dipehelo tsa bophelo tse kenyelletsang ho apara dimonkwana setjhabeng, ho hlapa matsoho kgafetsa ha mmoho le ho qaqolohana le ba bang.  D.    Melaetsa1.    Re lebohisaKabinete e lebohisa le ho lebisa ditakaletso tse ntle ho: sehlopha sa Afrika Borwa sa Mabelo sa ba Dilemo di ka Tlase ho tse 20, ka tshebetso e ntle Tlhodisanong tsa Bompodi ba Matjhaba tsa Mabelo tsa ba Dilemo di ka Tlase ho tse 20 tse neng di tshwaretswe Nairobi, Kenya ho tloha ka la 17 ho ya ho la 22 Phato 2021. Sehlopa sa rona se kgutlile le dimetale tse robong kaofela, ho kenyeletsa le ya ho roba rekoto ya matjhaba ya dilemo tse nne ya lebelo la dimitara tse 100 la banna ba Dilemo di ka Tlase ho tse 20.sehlopha sa Afrika ka tshebetso e ntle Tlhodisanong tsa Di-paralympics mane Tokyo. Ntando Mahlangu o fumane metale wa kgauta ho Long Jump ya banna, a theha rekoto e ntjha ya banna ya ho tlola sebaka sa dimitara tse 7.17. Anrune Weyers yena o hapile metale wa kgauta lebelong la Basadi la dimitara tse 400. Pieter du Preez le yena o hapile metale wa kgauta dibaesekeleng. Louzanne Coetzee (le motataise wa hae Erasmus Badenhorst) o hapile metale wa silifera lebelong la Basadi la dimitara tse 1 500. sebapadi sa difilimi Thuso Mbedu, ka ho hapa Kgau ka karolo ya hae ho Dikgau tsa The Underground Railroad ho Hollywood Critics Association TV tsa 2021.Ho Mopresidente e motjha wa naha ya Zambia, Ntate Hakainde Hichilema. Ho tshwarwa ka katleho ha dikgetho tsa ho kgetha mopresidente ho tswetse pele le ho bontsha botsitso naheng ya Zambia le lebatoweng le ka borwa ho Afrika.  2.    MatshidisoKabinete e lebisa matshidiso le kutlwelobohloko malapeng le metswalleng ya:Ntate Kebby Maphatsoe (59), Motlatsi wa mehleng wa Letona la Tshireletso le Mekaubere ya Sesole eo ha jwale e neng e le setho sa Palamente. E ne e boetse e le Modulasetulo wa Naha wa Mokgatlo wa Mekaubere ya Sesole sa uMkhonto we Sizwe (MK). Bophelong bohle ba hae o ne a inehetse ntshetsong pele ya naha ena. Sebini le setho sa pele sa Mahotella Queens, Nobesuthu Mbadu. Mokaubere ona wa sebini o hlokahalletse sepetleleng sa Thelle Mogoerane, Vosloorus, Gauteng a le dilemo di 76.  E.    KgiroPele batho bohle ba hirwa, ho hlahlobisiswa mangolo a bona a thuto le a mang a hlokahalang.1.    Mme Andiswa Oyama Jass ke Molaodi ya ka Sehloohong wa Ditjhelete Lefapheng la Tikoloho, Meru le Botshwasi ba Ditlhapi (DFFE).2.    Moadvokheiti Dinkie Portia Dube ke Molaodi Kakaretso kantorong ya Komeshene ya Tshebeletso tsa Setjhaba. 3.    Mme Devinagie Bendeman ke Motlatsi wa Molaodi Kakaretso: Lekaleng le shebaneng le Bolaodi, Boikamahanyi le ho Behwa leihlo ha Lekala lena ho DFFE. Ditlhakisetso: Mme Phumla Williams   Sebuelli sa Kabinete Mohala: 083 501 0139"
"Tlaleho ho Latela Kopano e Ikgethileng ya Kabinete ka Mokgwa wa Vidiyo ka Labobedi, 14 Loetse 2021",20 Sep 2021,https://www.gov.za/speeches/statement-virtual-cabinet-meeting-14-september-2021-20-sep-2021-0000,https://www.gov.za/st/speeches/tlaleho-ho-latela-kopano-e-ikgethileng-ya-kabinete-ka-mokgwa-wa-vidiyo-ka-labobedi-14,"Kopano ena e Ikgethileng e ile ya tshwara pele ho qala ya Cabinet Lekgotla.  A.    Diqeto tsa Kabinete1.    Ho Eketswa ha Nako ya Moralo wa Tlhahiso ya Motlakase o Fehlwang ka Metsi (HSRM)1.1.    Kabinete e amohetse ho otlollwa ha nako ya ho sebediswa ha HSRM dilemo tse ding tse leshome. Lenaneo lena la HSRM le tshehetsa haholo Leano la Afrika Borwa la ho Fehlwa ha Motlakase wa Metsi le neng le tjhaelwe monwana ke Kabinete ka selemo sa 2007 ho lokisetsa naha ena ho kena tshebedisong ya motlakase ona wa metsi. HSRM e ntshetsapele se fihletswe dilemong tsena tse 10 tse fetileng tsa ho lokisetsa Afrika Borwa hore e kene ka botlalo tlhahisong le tshebedisong ya motlakase ona wa metsi. 1.2.    HSRM e kopanya ditsela tsohle tsa thekenoloji ena tse neng di sebediswa ke makala a fapafapaneng a moruo mme hape e tshehetsa le kgolo ya moruo o kenyelletsang bohle. Sena se etsa hore Afrika Borwa e tswe pele ka tshebediso ya tjhekenoloji ya ho fehla motlakase ka metsi mme e kgone le ho eketsa thekiso ya dihlahiswa tsa thekenoloji ena dinaheng tsa matjhaba. 1.3.    Tlhahiso ya dihlahiswa tsa thekenoloji ena e tla theha menyetla e mengata ya mesebetsi e boele hape e nyolle le maemo a thupello e fetole le maemo a moruo hore ba neng ba tinngwe menyetla setjhabeng, jwalo ka basadi le batjha ba tle ba kgone ho una molemo. 1.4.    Tshebediso ya HSRM e tla boela hape e thusa ho fokotseng tshilafalo ya moya. HSRM e tla boela e thusa tlhahisong ya motlakase o hlwekileng o tla eketsa phepelo ya motlakase wa naha mmoho le ho thusa Lekala le Thothang Thepa jwalo ka ha e le lona le nang le kabelo e kgolo tshilafalong ya moya.  1.5.    Moralo ona, o ile wa hlahlojwa ke bohle ba amehang ho ona ho kenyeletsa le mafapha a mmuso, ditsebi tsa thuto, makala a ikemetseng le moifo o shebaneng le tsa saense. Ke moralo o matla oo ka ona ho netefaditsweng hore ho kenyeletswa bohle ba amehang thekenolojing ena esitana le hona ho nyolla thupello ya yona naheng ena. Tokomane ya moralo ona e tla fumaneha ho websaete ya Lefapha la Saense le Mahlale: www.dst.gov.za2.    Ho Tlatselletswa ha Selekane sa ho Sireletsa Dihlahiswa tsa Nuclear (CPPNM)2.1.    Kabinete e amohetse ho tliswa ha selekane sa CPPNM Palamenteng hore se pasiswe ho ya ka Karolo ya bo 231(2) ya Molaotheo wa 1996, o bolelang hore:  Selekane sa matjhaba e tla ba setlamo ho Afrika Borwa ha feela se pasisitswe ke Ntlo ya Ketsa Molao le ya Kemedi ya Doprofensi . 2.2.    Diphetoho tse entsweng ke Mokgatlo ona wa Matjhaba o Laolang Tshebediso ya Nuclear (IAEA) sepheo sa tsona ke ho matlafatsa le hona ho sireletsa dibaka le disebediswa tsa nuclear tse sa sebedisetsweng ntwa. Jwalo ka ha Afrika Borwa e le karolo ya IAEA, e ne e saene selekane sena mme ya etsa diphetoho ho sona ka 2007. 2.3.    Diphetoho tsena di fana ka tshireletso ho dinaha tseo e leng karolo ya selekane sena, ho kenyeletsa dibaka tse sebedisang nuclear ena mmoho le dihlahiswa tsa yona. 2.4.    Selekane sena se hlakisa hantle hore ho reka kapa hona ho rekisetsa dinaha tsa matjhaba dihlahiswa tsa nuclear ntle le tumello ke tlolo ya molao. Se boetse hape se etsa ho be bobebe ho sebedisana ha dinaha tseo e leng karolo ya selekane sena mmoho le ho arolelana ka lesedi mabapi le tshebediso e bohlaswa ya nuclear. 3.    Ho Fetolwa ha Tshebediso ya Motjhini o Fehlang Motlakase wa Nuclear o Bitswang SAFARI-1 3.1.    Kabinete e amohetse ho thehwa ha projeke e ntjha e sebetsang ka mekgwa e fapafapaneng ya ho fehla motlakase ka mokgwa wa nuclear e tla kena sebakeng sa Motjhini o fehlang motlakase wa nuclear o bitswang SAFARI-1 e neng e laolwa ke Sitsi sa Afrika Borwa se Laolang Motlakase wa Nuclear (NECSA). Metjhini ena haesale e ne e qale ho sebetsa ka 1965 mme e behetswe hore e tlameha ho tjhentjhwa ka 2030. 3.2.    SAFARI-1 ke e nngwe ya dikhamphane tse nne tse pele lefatsheng ka bophara tse hlahisang metjhini ena e kopolang bakudi e sebediswang lefatsheng ka bophara selemo le selemo. E ne e boetse hape e tshehetsa naha ena ho tsa dipatlisiso ka tsa saense, tlhahiso ya meriana, tsa temo, dithuto ka masalla a batho le a diphoofolo mmoho le ka bophelo ba motho.   3.3.    Diphetoho tsena tse etsuwang di netefatsa hore Afrika Borwa e ntse e tswa pele makaleng ana le hore e kgone ho una molemo thekenolojing ena e ntjha. Projeke ena e tla etellwa pele ke mafapha a fapaneng ho kenyeletsa le yona NECSA jwalo ka moreki wa yona e moholo. 4.    Tlaleho ya Bone e Hlahang Kamora Dilemo tse Pedi ya Afrika Borwa ka Tlhweko ya Moya 4.1.    Kabinete e thabetse ho fumana Tlaleho ya Bone e Hlahang Kamora Dilemo tse Pedi ya Afrika Borwa ka Tlhweko ya Moya   tlaleho ena e bolela ka moo naha e seng e hatetse pele ka teng ho leka ho ikamahanya le maemo a ho fetofetoha ha maemo a lehodimo ho latela dipehelo tsa Selekane sa Leano la Dinaha tse Kopaneng sa ho Fetofetoha ha Maemo a Lehodimo (UNFCCC). 4.2.    Tlaleho ena e bolela ka dipehelo le mehato e seng e nkilwe ke naha ho leka ho fokotsa ho silafala ha moya. E boetse hape e hlakisa le ka mehato e seng e nkilwe ho ikamahanya le pehelo ya hore dikhamphane di fokotse tshilafalo ya moya ho latela tokomane ya naha ya Tokomane ya Naha ya Tataiso ya Leano la ho Arabela Tabeng ya ho Fetohafetoha ha Maemo a Lehodimo.4.3.    Afrika Borwa e ikanne hore le yona e tla leka ho fokotsa ho silafala ha moya jwalo ka dinaha tsohle tsa matjhaba. Jwalo ka karolo ya UNFCCC, Afrika Borwa e tlameha ho romela tlaleho ya yona kgafetsa. 5.    Tekanyetso ya Naha ya ho Fokotsa Ho Silafala ha Moya (NDC)5.1.    Kabinete e amohetse tlaleho e lekotsweng botjha ya NDC e leng ya ho ipehela tekanyetso ya yona eo e tlang ho fokotsa ka yona ho silafala ha moya ka selemo sa 2030 eo e tlamehang ho e romela ho UNFCCC. Afrika Borwa e fetotse pehelo ya yona ya selemo sa 2025 ya tloha ho tekenyetso ya 398 ho ya ho 510 le ya selemo sa 2030 ya ho tloha ho 350 ho ya ho tekanyetso ya 420 ya ho silafala ha moya. 5.2.     Ho ya ka selekane sena, ditho kaofela di tlameha ho romela tlaleho ya tsona dilemong tse ding le tse ding tse hlano. Afrika Borwa e ne e romele tlaleho ya yona ya pele ho UNFCCC ka Mphalane 2015 mme ho yona e ne e tshepise ho fokotsa tekanyetso ya ho silafala ha moya ho tloha ho 398 ho ya ho 614 ka 2030. Selekane sena ho boetswe ka sona ho lekwa ho fokotsa le ho tjhesa ha maemo a lehodimo bonyane ka kgerata tse 1.5 ho ya ho tse pedi. 5.3.     Ditho tsohle ho ne ho lebeletswe hore ka 2020 di tlatselletse ditlaleho tsa tsona tsa 2015 hore di ikamahanye le maemo a moraorao a saense. Diphetoho tsena di kenyeletsa le dikgothaletso tsa Moifo wa Makala a Mmuso a shebaneng le ho Fetofetoha ha Maemo a Lehodimo le mekgatlo e meng e nkileng karolo boitekong bona ba naha. B.    Tshisinyo ya melao 1.    Tshisinyo ya Tlatselletso Molaong o Laolang ho Silafatswa ha Mawatle ke Dikepe ya 20211.1.    Kabinete e tjhaetse monwana Tshisinyo ya Molao o Thibelang ho Silafatswa ha Mawatle ke Dikepe ya 2021 hore e ka romelwa setjhabeng hore se hlahise maikutlo a sona ka yona. Maikemisetso ka Tshisinyo ena ke ho etsa diphetoho Molaong wa 2 wa 1986 o Thibelang ho Silafatswa ha Mawatle ke Dikepe hore o ikamahanye le maemo a Selekane sa Matjhaba sa Twantsho ya ho Silafatswa ha Mawatle ke Dikepe (MARPOL). 1.2.    Afrika Borwa ke karolo ya MARPOL, selekane sa matjhaba se lwantshang ho silafatswa ha mawatle ke dikepe ka tshebetso le dikotsi tseo di kopanang le tsona. 1.3.    Tshisinyo ena ya molao e tla thusa ho fokotsa ho silafala ha mawatle ka ho qhalahana ha oli le dihlahiswa tse ding tse kotsi ho tswa dikepeng. 1.4.    Tshisinyo ena e boetse e sisinya hore dikepe di sebedise mafuta a nang le tekanyetso e sa feteng 0,50% ya sebabole kapa di tshele metswako e molaong e hlwekisang mafura a dikepe. 2.    Tshisinyo Molaong o Laolang Dikhamphane ya Selemo sa 20212.1.    Kabinete e amohetse ho romelwa setjhabeng ha Tshisinyo ya Tlatsetso Molaong o Laolang Dikhamphane ho hlahisa maikutlo a sona ka yona. Tshisinyo ena e tlisa diphetoho Molaong o Laolang Dikhamphane wa bo 71 wa 2008. Tshisinyo ena e latela maikutlo a ileng a hlahiswa ke setjhaba ka Phato 2018.  2.2.    Tshisinyo ena e hlakisa dintho tse ngata molaong ona ho kenyeletsa le ho nyehliswa ha dipehelo taolong ya dikgwebo, ho tiisa thibelong ya phapanyetsano e seng molaong ya tjhelete, ho eketsa matla a beng ba diabo a taolo ya khamphane le dipehelo tsa ho beha diabo tse ding tseo ba nang le tsona dikgwebong tse ding.  3.    Tshisinyo ya Molao wa ho Fetofetoha ha Maemo a Lehodimo 3.1.    Kabinete e amohetse ho tliswa ha Tshisinyo ya Molao wa Naha wa ho Fetofetoha ha Maemo a Lehodimo palamenteng. Tshisinyo ena, e tla bontsha ka moo Leano la Naha la ho Lwantsha Mathata a ho Fetofetoha ha Maemo a Lehodimo le ka kenngwang tshebetsong ka teng. 3.2.    Tshisinyo ena e boetse e dumella naha ho tla le maano a tla kgothaletsa naha ena ho lwantsha ho fetofetoha ha maemo a lehodimo. E boetse e bontsha le ka moo naha ena e ka fokotsang ho silafala ha moya ka teng. 3.3.    Setjhaba le bohle ba amehang ba se ba hlahisitse maikutlo a bona ka tshisinyo ena. C.    Kgiro      Pele batho bohle ba hirwa, ho hlahlobisiswa mangolo a bona a thuto le a mang a hlokahalang.1.    Ntate Smunda Mokoena ke Modulasetulo e motjha wa Mokgatlo wa Naha o Laolang Motlakase (NERSA). 2.    Ngaka Margaret Mkhosi-Motsaathebe ke Motsamaise ya ka Sehloohong wa Sitsi sa Naha se Amohelang Matlakala a Metjhini ya Mahlasedi e Hlahlobang Bakudi Ditlhakisetso:Mme Phumla Williams   Sebuelli sa KabineteMohala: 083 501 0139"
Tlaleho ho Latela Kopano ya Kabinete ka Mokgwa wa Vidiyo ka Laboraro la la 29 Loetse 2021,30 Sep 2021,https://www.gov.za/speeches/statement-virtual-cabinet-meeting-wednesday-29-september-2021-30-sep-2021-0000,https://www.gov.za/st/speeches/tlaleho-ho-latela-kopano-ya-kabinete-ka-mokgwa-wa-vidiyo-ka-laboraro-la-la-29-loetse-2021,"A.    Maemo a Renang 1.    Letsholo la ho Entela Kokwanahloko ya Khorona (COVID-19) 1.1.    Kabinete e kgothaditswe ke dimilione tsa batho ba Afrika Borwa ba kgethileng ho entela COVID-19, mme ho fihlela kajeno ho se ho sebedisitswe dibotlolwana tse fetang dimilione tse 17. 1.2.    Kabinete e leboha mekgatlo ya dikereke mmoho le ba dipapadi le bonono ka ho kgothaletsa batho ho enta.1.3.    Ha re ka potlaka ra enta ka bongata, le dipehelo tsena tsa Boemo ba Bobedi ba ho kginwa ha ditshebeletso di ka nyehliswa. Sena se tla etsa le hore moruo o bulwe ka botlalo mme ho fumanehe le mesebetsi eo re e hlokang e le ka nnete.  1.4.    Kabinete e ntse e tsitlalletse tabeng ya hore re fokotse tshwaetso tse ntjha ka hore re tswele pele le ho apara dimonkwana ha re le setjhabeng, re hlape matsoho kgafetsa ka metsi kapa sebolaya dikokwanahloko se nang le alekhohole ya persente tse 70 mmoho le ho qaqolohana le ba bang. 2.    Letsholo la Vooma Vaccination Weekend ka la 1 le la 2 Mphalane 20212.1.    Kabinete e ipiletsa ho Maafrika Borwa le batho bohle ba dulang naheng ena ba so kang ba enta hore ba sebedise monyetla ona wa letsholo la Vooma Vaccination Weekend le tla beng le tswela pele naheng ka bophara ka Labohlano la la 1 le Moqebelo wa la 2 Mphalane 2021. 2.2.    Vooma Vaccination Weekend ke letsholo la naha le kopantseng mahlahana a rona ho kenyeletsa dikereke, marena, mekgatlo ya basebetsi le dikgwebo. Maikemisetso a lona ke ho enta bonyane batho ba ka bang halofo ya milione mafelong ana a beke. 2.3.    Ona ke monyetla wa hore batho bohle ba baholo ba ente mahala ntle le hore ba ipeheletse sebaka ditsing tsa mmuso le tse ikemetseng le ditsing tsa nakwana. 2.4.    Ha ho hlokahale hore o be le medical aid hore o ente. Baetapele ba mmuso, borakgwebo, mekgatlo ya basebetsi le mekgatlo yohle ya setjhaba e tla thusa ho kgothaletsa setjhaba ho enta hore se sireletsehe.  2.5.    Letsholo la Vooma Vaccination Weekend le tla re thusa ho hlola kokwanahloko ena e seng e re kgathaditse nako e fetang selemo jwale. Se fetwe ke monyetla ona. Bohle ha re Bolokeheng. 3.    Ketelo ya Mopresidente Borokgong ba Msikaba3.1.    Mopresidente Cyril Ramaphosa o ile a ya hlahloba kgatelopele e seng e fihletswe kahong ya Borokgo ba Msikaba, Lusikisiki mane Kapa Botjhabela ka Labone la la 23 Loetse 2021. Projeke ena ya dibopeho tsa motheo e bitsang dibilione tse R1,65 ke karolo ya projeke ya Mmila wa N2 o iphaphathileng ka lewatle le ka profensing ya Kapa Botjhabela. Ntle le ho thusa ho hokela dibaka tsa mahaeng le tsa ditoropong naheng ena, borokgo bona bo tla boela hape bo bapala karolo e kgolong ya moruo le matsete. 3.2.    Projekete ena ya mmila wa N2 Wild Coast, ke e nngwe ya Diprojeke tse Pele tsa mmuso tsa ntlafatso ya moruo maemong a naha, a profensi le a lehae. Kabinete e boetse e thabisitswe ke kgatelopele letsholong la mmuso la Tsoseletso le Kaho Botjha ya Moruo (ERRP) eo ha jwale e nang le projeke tse hlophisitsweng tse fetang tse 88 tse bitsang tjhelete e fetang trilione tse R2.3. 4.    Dikamano tsa Matjhabeng bakeng sa kgwebisano le bohahlaudi4.1.    Kabinete e thabetse mohato wa naha ya Jeremane wa ho tlosa Afrika Borwa lenaneng la dinaha tseo ho leng kotsi ho etela ho tsona mmoho le ho qala ho amohelwa ha baeti ba entileng ka botlalo ba tswang naheng ena ke naha ya Amerika. 4.2.    Ka ho le leng Kabinete e swabisitswe ke taba ya hore naha ya United Kingdom (UK) e sa behile Afrika Borwa lenaneng la dinaha tseo ho leng kotsi ho ka etela ho tsona. Ha re bone lebaka la hore ba nne ba boloke naha ya rona lenaneng leo ho latela kgatelo pele eo re seng re e fihletse letsholong la ho lwantsha COVID-19, ho fokotseha ha ditshwaetso mmoho le ho matlafatswa ha matsholo a ho enta. 4.3.    Kabinete e sa tswa fumana tlaleha ho tswa Lefapheng la Dikamano tsa Matjhabeng ka kgatelo pele ya dipuisano le naha ya UK bakeng sa ho tlosa Afrika Borwa lenaneng leo. Re a tshepa hore Mmuso wa UK o tla lekodisisa taba ena botjha hobane mohato ona ha o ame lekala la bohahlaudi feela, empa o ama le kgwebisano pakeng tsa dinaha tsena tse pedi, malapa le makala a mang a tsa kgwebo. 5.    Kaho Botjha ya Moruo 5.1.    Kabinete e amohetse ho thehwa ha Tshebeletso ya Boingodiso ba Dikgwebo tse bileng le Tshenyehelo ka lebaka la ho ameha ke meruso e neng e etsahale Gauteng le KwaZulu-Natal le dibakeng tse ding ho tloha ka la 9 ho isa ho la 19 Phupu. 5.2.    Letlole lena la boingodiso le tla bokeletsa dintlha ho tswa dikgwebong tseo tse amehileng ka maikemisetso a ho potlakisa mehato ya ho di thusa ha jwale le nakong e tlang. Ona ke ona motjha oo dikgwebo tsena di ka o sebedisang ho tsebisa mmuso ka boholo ba tshenyehelo eo di bileng le yona. 5.3.    Kabinete e etsa kgoeletso ho dikgwebo tsohle tse amehileng hore di ingodise tshebeletsong ena ho www.relief4sa.co.za. Ho seng jwalo, o ka letsetsa mohaleng wa thuso o reng 080 006 00850 pakeng tsa 08:00 le 17:00 hara beke.5.4.    Ho fihlela ha jwale, Lefapha la Ntshetsopele ya Dikgwebo tse Nyane le se le fumane dikopo tse 192 ho tswa dikgwebong tse nyane le tse mahareng tse amehileng. Kabinete e thabetse taba ya hore ho se ho behelletswe tjhelete e kalo ka dimilione tse R54,2 ka thoko bakeng sa ho thusa borakgwebo bana. 6.    Ho Qala ho Sebetsa hape ha Difofane tsa Mmuso (SAA) 6.1.    Kabinete e thabetse ho qala ho sebetsa hape ha difofane tsa SAA, tse qadileng ka difofane tse mmalwa pakeng tsa Johannesburg le Kapa. Difofane tsena tsa mmuso di tla boela di fofela le ditoropong tsa Afrika tse kang Accra (Ghana), Kinshasa (Democratic Republic of the Congo), Harare (Zimbabwe), Lusaka (Zambia) le Maputo (Mozambique), mme dibaka tse ding di tla eketswa ha maemo a ntse a ntlafala. 6.2.    Kabinete e kopa Maafrika Borwa ho tshehetsa SAA jwalo kaha e ntjhafaditswe e leng se tlisang diphetoho ho tsa bofofise Afrika Borwa. 7.    Mokgatlo o Lwantshang Bobodu le Bosebeletsi bo sa Hlwekang Makaleng a Mmuso (PA-EID-TAU)7.1.    Kabinete e thabetse ho thehwa ha PA-EID-TAU, e leng mohato o tla thusa mmuso ho lwantsha bobodu Ditshebeletsong tsa Setjhaba. 7.2.    PA-EID-TAU e tla laola ho kengwa tshebetsong ha maano a ho lwantsha bobodu kgwebisanong le mmuso, ho ntlafatsa maemo a ditshebeletso tsa setjhaba le ho kengwa tshebetsong ha leano la tekolo ya maemo a bophelo a matona le basebeletsi ba maemong a hodimo ba mmuso.  7.3.    Kabinete e etsa kgoeletso ho basebeletsi bohle ba mmuso hore ba lwantshe bobodu. Ba ka etsa sena ka ho tlaleha diketso tsa bobodu ditsing tsa mmuso e le ho teha mohlala o motle bakeng sa leloko la kamoso. 8.    Dikgetho tsa Bommasepala tsa 2021 8.1.    Kabinete e leboha Maafrika Borwa a dimilione di 1,7 a neng a qala ho ingodisetsa ho kgetha mafelong a beke a boingodiso a la 18 le la 19 Loetse. Ona ke ona mokgwa oo batjha ba ka o sebedisang ho nka karolo ho kgetheng ketapele eo ba e hlokang ho bommasepala ba bona.  8.2.    Re thabetse mohato ona wa batjha ba rona jwalo ka ha e le bona ba etsang palo e kgolo ya setjhaba sa naha ena.  8.3.    Dikgetho tsena tsa bommasepala di tla ba ka la 1 Pudungwana mme Maafrika Borwa a tla fumana monyetla wa ho sebedisa tokelo ya ona e ho molaotheo ya ho ikgethela baemedi ba bona mmusong. 8.4.    Bohle ba se nang ho kgona ho ya ditsing tsa ho kgethela ka Letsatsi la Dikgetho ka tlasa mabaka a ho se itekanele, ba ka kenya dikopo tsa ho kgethisetswa malapeng a bona matsatsing a mabedi pele ho dikgetho mme dikopo tsa teng di butswe ho tloha ka la 20 Loetse ho isa ka la 4 Mphalane ka hora ya bohlano mantsiboya. 9.    Tlhekefetso le Dipolao tsa Basadi (GBVF)9.1.    Kabinete e thabetse ho fumantshwa ha kahlolo tse pedi tsa ho hlola bophelo tjhankaneng ha Ntate Sbusiso Nkosi (36) ke Lekgotla le Phahameng la Dinyewe la Mpumalanga ka Mantaha wa la 13 Loetse ka molato wa peto le polao ya Mofumahatsana Nomcebo Simelane (23) ka la 5 Loetse 2020. 9.2.    Lekgotla le ahlotse mmolai le bobeti enwa kahlolo tse pedi tsa ho hlola bophelo tjhankaneng mmoho le dilemo tse ding tse tharo ka molato wa boshodu mme kahlolo tsena kaofela o tla di hula ka nako e le nngwe. 9.3.    Ona ke molaetsa wa temoso ho babolai le bahlekefetsi ba basadi hore molao o tla ba fumana mme o ba ahlole ka thata. Ha re ka sebedisana mmoho le sepolesa le mekgatlo e qobellang melao, re ka etsa dibaka tsa rona hore di bolokehe. 9.4.    Tlaleha diketso tsohle tsa Tlhekefetso le Dipolao tsa Basadi sepoleseng kapa Mohaleng wa teng wa Thuso: 0800 428 428 kapa Sitsi se Lwantshang Ketso tsena ho: 0800 150 150 kapa o tobetse *120*7867# selefounung ya hao.10.    Ho ngodiswa ha manyalo a setso 10.1.    Kabinete e amohetse qeto ya Lekgotla le Phahameng la KwaZulu-Natal nyeweng e neng e le pakeng tsa Phumza Ethel Mankayi le Letona la Ditaba tsa Lehae, Mofumahatsana Ntombizakhe Portia Miya le Mookamedi wa Makgotla a Phahameng a dinyewe Afrika Borwa. Lekgotla le netefaditse hore banyalani bohle ba nyalaneng ka tsela ya setso le bona ba na le ditokelo ho latela Molao wa Manyalo a Setso wa bo 120 wa 1998. 10.2.    Kabinete e kopa banyalani bohle ba manyalo a setso hore ba ngodise manyalo a bona Lefapheng la Ditaba tsa Lehae pele ho fela dikgwedi tse tharo ba nyalane. Letona la Ditaba tsa Lehae le ekeditse nako ya ho ngodisa manyalo ao ho fihlela ka la 30 Phupjane 2024. Ona ke monyetla o fuwang ba sa kang ba kgona ho ngodisa manyalo a bona dikgweding tseo tse tharo. Ho ka ingodisa, batho ba hloka ho tlisa bopaki ba hore ba ntshetsane mahadi kapa lengolo la kano la banyalani le dipaki tsa bona. 10.3.    Ho fihlela kajeno, ho se ho ngodisitswe manyalo a 99 491 feela ho tloha molao ona o kene tshebetsong ho tloha ka Pudungwana 2000. B.    Diqeto tsa Kabinete1.    Kopano ya Matsete ya Afrika Borwa (SAIC)1.1.    Kabinete e tjhaetse monwana ho behwa ha nako ya ho tshwarwa ha SAIC hore e be Tlhakubele 2022. E tla be e le selemo sa boraro jwale ho tshwarwa kopano ena mme ka yona ho ikemiseditswe ho una matsete a ballwang ho trilione tse R1,2 nakong ya dilemo tse hlano. Letsholo lena le tlo tswela pele hodima motheo wa katleho ya dikopano tse pedi tse fetileng. Dintlha ka kopano ena di tla phatlalatswa ha morao.  2.    Ho Tjhentjhelwa Mokgweng wa Kgaso wa Dijithale (BDM) 2.1.    Kabinete e thoholeditse lenaneo lena la naha la BDM. Tema e se e le kgolo e seng e kgathilwe dikarolong tse ding tsa naha tsa ho fetolela tsela ya kgaso ho e ntjha ya Dijithale. 2.2.    Kabinete e amohetse moralo ona wa ho fediswa ha tsela ya kgale ya kgaso ya analoko e tlang ho kwalwa ka Tlhakubele 2022. Afrika Borwa ke e nngwe ya dinaha tse ikemiseditseng hore di fetole tsela ya kgaso eo e ikemiseditseng hore e be kwetswe ka botlalo ka 2022. 2.3.    Kabinete e thabetse ho potlakiswa ha lenaneo lena la ho fetolelwa ha kgaso ho Dijithale naheng ka bophara. 3.    Leano la Naha la ho Thibela ho Ima ha Baithuti Dikolong le ho Hlokomela ba Immeng 3.1.    Kabinete e tjhaetse monwana Leano la Naha la ho Thibela ho Ima ha Baithuti Dikolong le ho Hlokomela ba Immeng. Leano lena le tla ka mora kahlolo ya 2012 ya Lekgotla la Dinyewe e neng e hanyetsana le leano la Lefapha la Thuto ya Motheo la ho laela baithuti hore ba dule hae nako e ka etsang dilemo tse pedi ka mora ho beleha. 3.2.    Leano lena, le tlisa dikamano tse ntle hara baithuti hore ba se kgese ba immeng. Le boetse hape le fana le ka lesedi mabapi le ho thibela ho ima; ho thojwa maikutlo le tataiso ho tsa tlhokomelo mmoho le ho theha mekgatlo ya tshehetso. 3.3.    Leano lena le kenyeletsa bohle ba amehang mme hape le ikamahantse le molao. 4.    Tumellano ya 2003 ya Mokgatlo wa Dinaha tse Kopaneng o Shebaneng le tsa Thuto, Saense le tsa Setso (UNESCO) Tumellano ya ho Baballa Makgabane a Setso (ICH)4.1.    Kabinete e tjhaetse monwana ho ikamahanya ha Afrika Borwa le Tumellano ena ya 2003 ya UNESCO bakeng sa tlhokomelo ya ICH. Tumellano ena e mabapi le polokeho, ho baballa le ho bapatswa ha ICH ke dinaha tseo e leng ditho tsa yona. 4.2.    ICH e kenyeletsa dibaka tsa setso tsa setjhaba, tsebo esitana le mesebetsi ya matsoho ya setso. 4.3.    Tumellano ena, e neha dinaha tseo e leng ditho tsa yona monyetla wa ho hlwaya, ho hlakisa le ho elellwa mekgwa le ditsela tse nepahetseng tsa ho boloka makgabane ana. E boetse hape e kgothaletsa ditho hore di sebetse di ikamahantse le molao, di boele di sebedise tjhelete ka nepo e le ho baballa le ho bapatsa ICH. Tumellano ena e tla hlahiswa ka pele ho palemente hore e etse diphetoho ho yona. 5.    Kopano ya Matjhaba a Kopaneng ya ho lwantsha Bobodu (UNCAC)5.1.    Kabinete e thabetse ho phatlalatswa ha Tlaleho e Lekotsweng Botjha ka ho kenya tumellano ena tshebetsong. 5.2.    Afrika Borwa e ne e qale ho lekolwa lekgetlo la pele ka 2012 hore na e a kgona ho nka bobodu e le tlolo ya molao esitana le ho sebedisa mekgatlo e qobellang molao ho bo lwantsha le ho lekolwa hape hore na e a kgona na ho sebedisana le dinaha tse ding mmoho le ho ikamahanya le dipehelo tsa ho ba setho. 5.3.    Ho lekolwa hona ho boetse hape ke tsela ya ho ntlafatsa tshebedisano mmoho le ho thusana ha dinaha tseo e leng ditho. 6.    Ho Busetswa Morao ha ho Tshwarelwa Afrika Borwa ha Mokete wa Letsatsi la Matjhaba la Mawatle (WMDPE)6.1.    Mokgatlo wa Matjhaba wa Mawatle o dumelletse Afrika Borwa hore e ka busetsa morao kopano ya WMDPE ka lebaka la COVID-19. Kopano ena e ne e tlameha ho ba ka Mphalane 2021, mme jwale e se e tjhetjhiseditswe ho Mphalane wa 2022. Peleng kopano ena e ne e tlameha ho tshwarwa ka 2020 mme ya tjhetjhiswa ka lona lebaka la koduwa ena. C.    Tshisinyo tsa Melao1.    Tshisinyo ya 2021 ya Molao ho tswa ho Moifo wa Naha o shebaneng le ho Lwantshwa ha Tlhekefetso le Dipolao tsa Basadi (GBVF) 1.1.    Kabinete e amohetse ho kengwa dibukeng tsa mmuso ha Tshisinyo ena ya 2021 ya Molao ho tswa ho Moifo wa Naha o Lwantshang Tlhekefetso le Dipolao tsa Basadi. Ho lebelletswe hore setjhaba se hlahise maikutlo a sona ka tshisinyo ena. 1.2.    Tshisinyo ena ya molao e tla ka mora dikgothaletso tsa Leano la Naha la Twantsho ya Tlhekefetso tsena (NSP) le neng le tjhaelwe monwana ke Kabinete ka Tlhakubele 2020. Tshisinyo ena ya molao e sisinya taba ya ho thehwa ha moifo o ikemetseng o tla laola leano lena.2.    Tshisinyo ya 2021 ya Molao wa Naha o Lwantshang ho Tjheswa ha Mello ya Hlaha (NVFFA)2.1.    Kabinete e amohetse ho tliswa ha Tshisinyo ena ya 2021 ya Molao wa Naha o Lwantshang ho Tjheswa ha Mello ya Hlaha Palamenteng. Tshisinyo ena ya molao, e ne e tliswi Palamenteng kgetlo la pele ka 2017 mme ha tlameha hore e busetswe morao hore setjhaba se hlahise maikutlo a sona ka yona. 2.2.    Dikarolong tse teng Tshisinyong ena, ho na le e buang ka ho thehwa ha makala a setjhaba a tla shebana le kotsi ya mello ya hlaha, le ho netefatsa hore setjhaba se ikobela melao e behilweng mabapi le kotsi ena. 2.3.    Mello ya hlaha e senya tikoloho, e bake tahleho ya mesebetsi, e ripitle metse ya batho, e senye dibopeho tsa motheo, leruo le tikoloho ka kakaretso. D.    Diketsahalo tse Tlang 1.    Kopano ya Ntshetsopele ya Dibopeho tsa Motheo Afrika Borwa (SIDSSA)1.1.    Mmuso o tlo tshwara kopano ya SIDSSA 2021 ka Laboraro la la 6 le Labone la la 7 Mphalane 2021. Kopanong ena, ho tla buisanwa le banka karolo bohle ka tsela ya ho tsoseletsa dibopeho tsa motheo. 1.2.    Diprojeke tsa SIDSSA, ka tsona ho ikemiseditswe ho nyolla menyetla ya dikgwebo mmoho le ho theha mesebetsi ho ya ka leano la Tsoseletso ya Moruo le la Ntlafatso ya Diindasteri. Ka kopano ena, ho ikemiseditswe ho nyolla tlhokeho ya tshebediso ya dibopeho tsena tsa motheo mmoho le ho sebedisana ha banka karolo diprojekeng tsena. Ka projeke tsena, ho ikemiseditswe ho nyolla maemo a moruo le ho potlakiswa ho ahwa ha dibopeho tsena tsa motheo. Kopano ya SIDSSA ya 2021 e tshwaretswe tlasa lepetjo le reng:  Tsoseletso le ntshetsopele ya dibopeho tsa motheo tsa boleng mmoho le moruo o kenyeletsang bohle . 2.    Kgwedi ya Dipalangwang ya 2021 2.1.    Mphalane ke kgwedi eo ka yona naha ena e shebanang le ditaba tsa dipalangwang ka yona. Ke selemo sa bo 16 ho ketekwa Kgwedi ya Dipalangwang. Mokotaba wa Kabinete wa selemo sena ke o reng:  Ha re lokiseng dipalangwang mmoho . Lepetjo la teng lona ke le reng  Brika Bova : Re thella re ntse re lokisa dipalangwang tsa ka moso. 2.2.    Lekala la dipalangwang ke la bohlokwa moruong le setjhabeng sa Afrika Borwa. Selemong sena letsholo lena le tla nka dipalangwang e le tsona tsa bohlokwa tsoseletsong ya moruo; ho hlokomediswa le ho rutwa ka polokeho, mefuta ya tsona mmoho le ntlafatso ya tsona.2.3.    Lefapha la Dipalangwang le tla fana ka lesedi mabapi le diketsahalo tsa kgwedi ena, o ka boela wa fumana lesedi le leng ho www.transport.gov.za.E.   Melaetsa 1.    Re lebohisaKabinete e lebohisa le ho lebisa ditakaletso tse ntle ho:Sehlopha sa Afrika Borwa sa Dipharalimpiki ka ho beha Afrika Borwa maemong ka ho hapa dimetale tse supileng kaofela   tse nne tsa kgauta, ya silivera le tse pedi tsa bronze. Ba fumaneng dimetale tsena mane Tokyo ke Ntando Mahlangu (tse pedi tsa kgauta), Pieter du Preez (ya kgauta e le nngwe), Anrune Weyers (ya kgauta e le nngwe), Louzanne Coetzee (ya silivera le ya bronze) le Sheryl James (ka e le nngwe ya bronze). Mofumahatsana Verity Price, sebui sa profeshenale le mokgothaletsi ka ho hapa Kgau ya ho ba Sebui se Pele sa Profeshanale Boemong ba Matjhaba sa 2021. Ke mosadi wa botshelela wa ho hapa Kgau ena ya Matjhaba dilemong tse 80 mme ke mohlodi wa pele ho tswa Afrika. Sehlopha sa Springbok Sevens, ka ho hapa Mohope wa Lefatshe wa Rugby wa Sevens Series wa HSBC lekgetlo la bone ha ba ne ba hapa tonamente ena mane Amerika Leboya naheng ya Canada toropong ya Edmond. 2.    MatshidisoKabinete e lebisa matshidiso le kutlwelobohloko malapeng le metswalleng ya: Moprofesara Hlengiwe Buhle Mkhize (69), Motlatsa Letona la Ditaba tsa Basadi, Batjha le Batho ba sa Itekanelang Kantorong ya Mopresidente. Bophelong bohle ba hae haesale e le moitseki wa ditokelo tsa botho, a lwantsha kgethollo ya mmala mme e lwanela le tekatekano ya bonng. Monghadi Karabo Gungubele (32), mora wa Letona Kantorong ya Mopresidente, Ntate Mondli Gungubele. Mme Zanele kaMagwaza-Msibi (59), Moetapele wa mehleng wa National Freedom Party le motlatsi wa mehleng wa Letona la Saense le Mahlale, ke motho ya neng a inehetse haholo dikarolong tse ngata tsa setjhaba ho ntshetsa demokrasi ya rona pele. Ntate Jolidee Matongo (46), eo e neng e le Ramotse wa Johannesburg ya neng a ikemiseditse ho ntlafatsa maemo le maphelo a baahi ba Johannesburg mmoho le ho nyolla moruo wa yona. F.    KgiroKabinete e tjhaetse monwana ho thonngwa ha Mokomeshenara wa Boto e Laolang Meedi mmoho le Motlatsi wa hae;1.    Ngaka Nakampe Michael Masiapato Ke Mokomeshenara wa Boto ena e Laolang Meedi (BMA).2.    Morena David Chilembe yena ke Motlatsi wa Mokomeshenara ya shebane le Tshebetso ho BMA. Leha Kabinete e amohetse ho kgethwa ha ditho tsena tsa Boto, empa ho ntse ho tlameha ho netefatswa maholo a ditho tsena a thuto le a mang a hlokahalang. 3.    Boto ya Balaodi ba Dirapa tsa Naha tsa Diphoofolo: (i)    Mme Pamela Bulelwa Yako;(ii)    Mme Gertrude Bulelwa Koyana;(iii)    Mme Nandi Nyameka Mayathula-Khoza;(iv)    Mme Yolan Friedmann;(v)    Mme Zukisa Millicent Ramasia;(vi)    Ntate Jeoffrey Godfrey Mashele;(vii)    Morena Livhuwani Lyborn Matsila;(viii)    Ntate Lourence Bernad Mogakane;(ix)    Ntate Fulufhelo Edgar Neluchalani;(x)    Ntate Ntsako Brian Ngobeni; le(xi)    Mme Hulisani Helen Mushiane.4.    Boto ya balaodi ya Mokgatlo o Shebaneng le Dimela le Diphoofolo:  (i)    Mme Joanne Yawitch; (ii)    Mme Beryl Delores Ferguson;(iii)    Ngaka Pulane Elsie Molokwane;(iv)    Ngaka Lesley Thulani Luthuli;(v)    Ntate Paul Graeme Daphne;(vi)    Moprofesara Azwihangwisi Edward Nesamvuni;(vii)    Ngaka Mmaphaka Ephraim Tau; le(viii)    Ngaka Reginald Sethole Legoabe.5.    Molaodi Kakaretso: Lefapheng la Thuto e Phahameng le Thupello Ngaka Nkosinathi Sishi6.    Motlatsa Molaodi Kakaretso: ya shebaneng le Dikepe, Lefapheng la Dipalangwang, Ntate Mthunzi Edmund Madiya7.    Motlatsa Molaodi Kakaretso: ya shebaneng le Diterene Lefapheng la Dipalangwang, Ntate  Ngwako Wilson MakaepaeaDitlhakisetso: Mme Phumla WilliaMme   Sebuelli sa Kabinete Mohala: 083 501 0139 "
Tlaleho ya Kopano Kabinete ka Kgokahano ya Vidiyo ya Laboraro la la 3 Pudungwana 2021 ,4 Nov 2021,https://www.gov.za/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,https://www.gov.za/st/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,"A.    Maemo a Renang Ha jwale1.    Dikgetho tsa Mebuso ya Lehae (LGE) tsa Selemo sa 20211.1.    Kabinete e leboha bakgethi kaofela ba tshwanelehang ba ileng ba kgetha dikgethong tsa mebuso ya lehae tsa selemo sa 2021 ka Mantaha wa la 1 Pudungwana 2021. Dikgetho tsena, di tshwaile sehopotso sa bo-21 sa ho thehwa ha tsamaiso ya demokerasi ya mebuso ya lehae Afrika Borwa.1.2.    Re thoholetsa mamellano, seriti le mamello tse bontshitsweng ke bakgethi letsatsing la dikgetho. Tsela e kgabane eo mekga ya dipolotiki e neng e hlodisana ka yona nakong ya dikgetho tsena tsa mebuso ya lehae, le ho runya ha baiketi ba sa leng batjha dilemong, ba ba basadi ka ho qolleha, ke bopaki ba ho sebetsa ha demokrasi ya rona e hlwahlwa.1.3.    Kabinete e thoholeditse Khomeshene ya Dikgetho ya Afrika Borwa, mekga yohle ya dipolotiki, setjhaba le makala a qobello ya molao ka hara naha ka mekutu e kopanetsweng ya ho netefatsa dikgetho tse tletseng kgotso. Kabinete hape e thoholeditse boraditaba ka mosebetsi wa bohlokwa wa ho neha bakgethi tlhahisoleseding e batlehang ho ba thusa ho sebedisa tokelo ya bona ya demokrasi ya ho kgetha baetapele ba ratwang ke bona ba mebuso ya lehae.1.4.    Kabinete e hopoditse Maarika Borwa ohle ho matlafatsa demokerasi ya rona ka ho nka karolo e mafolofolo diforamong le ditheong tse qobellang ba kgethuweng ho jara boikarabelo. Kabinete e boetse e ipileditse ho basebeletsi bohle ba sa tswa kgethwa ho phetha dikano tsa bona tsa dikgetho, le ho sebeletsa batho bohle ka ho lekana le ka ho hloka leeme.2.    Kamohelo ya Diente2.1.    Kabinete e thoholeditse Maafrika Borwa a kgethileng ho itshireletsa le baratuwa ba bona ka ho entela sewa sa Lefu la Kokwanahloko ya Khorona (COVID-19). Naha ya rona e se e sebedisitse diente tse fetang tse milione tse 22.2.2.    Batho ba bararo ho ba bahlano ba dilemo di ka hodimo ho tse 50 naheng ya habo rona jwale ba se ba entuwe. Re lokela ho enta batho bohle ba dilemong tseo mafelong a selemo sena bakeng sa ho bolaya matla a leqhubu la bone le lebelletsweng.2.3.    Letsholo le tlang la Vooma Vaccination Weekend ho tloha ka la 12 ho isa ka la 14 Pudungwana 2021, ke monyetla bakeng sa batho bohle ba sa entuwang hore ba itahlele ka setotswana ntweng ya setjhaba sa habo rona kgahlanong le COVID-19 ka ho hlaba diente tsa mahala ditsing tsohle tsa kentelo ho phatlalla le naha.2.4.    Kabinete e hopoditse batho ho netefatsa hore ba hlaba ente ya bobedi ya Pfizer hore ba sireletsehe ka botlalo. Diente di thusa ho thibela ho kula ho matla, ho kena sepetlele kapa ho bolawa ke COVID-19.3.    Motlakase3.1.    Kabinete e a tseba ka ditshitiso le bothata ba ho kgaoha kgafetsa ha motlakase ho ammeng Maafrika Borwa matsatsing a moraorao tjena. Lefapha la Dikgwebo tsa Mmuso le sebetsa mmoho le Boto ya ha Eskom le botsamaisi ba teng ho netefatsa hore re fokotsa nako ya ho kgaoha ha motlakase jwalo ka letsatsi le ho fokotsa tlhokeho ya ho kgaolwa hona ha motlakase. 3.2.    Lefapha la Matlotlo a Naha le sebetsa mmoho le Eskom bakeng sa ho e neha dikotelo tse nepahetseng tsa ho fumana dikarolo tsa tlatsetso tse batlehang bakeng sa ditokiso le tlhokomelo. Eskom e se e hatetse pele tabeng ya ho hira botjha basebeletsi ba nang le boiphihlelo   ho kenyeletsa baokamedi ba ditsi tsa tlhahiso   bakeng sa ho netefatsa hore seteishene se fehlang motlakase se sebetsa ka nepo ho kenyeletsa le ditshebeletso tse ding tse fapafapaneng tsa kgwebo ena.3.3.    Mmuso o ipehetse nako e seng kae ho rarolla mathata ana a motlakase mme hape o etsa matsapa ohle ho theha ditsela le mekgwa e metjha ya ho fehla motlakase e tlang ho kengwa tshebetsong nakong e sa fediseng pelo. 3.4.    Matsapa ana a kenyeletsa:ho eketsa tekanyetso bakeng sa dikhamphane tse hlahisang motlakase ho ka hlahisa motlakase o fihlellang ho dimekawate (MW) tse 100 ntle le laesense;phatlalatso ya baiketi ba 11 ba atlehileng bakeng sa Lenaneo la Theko ya Motlakase ho Bahlahisi ba Ikemetseng; leLenaneo la Bid Window Five la ho reka motlakase wa 2 600 MW o fehlwang ka mahlasedi a letsatsi le moya. 3.5.    Leha Kabinete e tseba hore mathata aha jwale a motlakase a a nyahamisa le ho sitisa kgolo ya moruo, empa e na le tshepo ya hore mehato eo mmuso o e nkang bakeng sa ho bopa botjha le ho matlafatsa tsamaiso ya rona ya motlakase e tla qetella e ntlafaditse bokgoni ba naha ba tlhahiso ya motlakase.4.    Matsete4.1.    Afrika Borwa e tswelapele ho sebetsa jwalo ka sebaka sa matsete se hohelang dikgwebo tse itlhommeng pele lefatsheng ho tla atolosa ditshebeletso tsa tsona naheng ena.4.2.    Khamphane ya ha Toyota e mona Afrika Borwa, e thakgotse sitsi sa tlhahiso sa bilione tse R2,6 mane Thekong ho la KwaZulu-Natal. Sitsi sena, se tla hlahisa mofuta wa pele wa makoloi a kgwebo a tsamaiswang ka motlakase Afrika Borwa. Sena ke karolo ya moralo o moholo wa khamphane ena e hlahisang makoloi wa ho eketsa maemo a yona a matsete.4.3.    Ho thakgolwa hona ho etsahetse ka nako e tshwanang le phatlalatso ya khamphane ya matjhaba ya Sweden, Tetra Pak, e mane Thekong e hlahisang le hona ho phuthela dijo. Phatlalatso ena ke ya, ho eketsa matsete a yona ka milione tse R500ntlafatsong ya tlhahiso ya yona ya thepa ya ho phuthela.4.4.    Aspen Pharmacare e butse feme e ntjha ya meriana e hlahisang Diprivan e le karolo ya matsete a bilione tse R3,2 ka ho aha ditsi tsa boemo ba matjhaba tsa tlhahiso ya dihlahiswa tsa tlhlwekiso mme sena sa fetola sitsi se Gqeberha ho la Kapa Botjhabela ho ba lepatlelo le tswetseng pele ka ho fetisisa la meriana kontinenteng ya Afrika. Moriana ona nakong e fetileng o ne o rekwa dinaheng tsa kantle mme o sebedisetswa mabaka a mangata dipetleleng tsa Afrika Borwa ho kenyeletswa le ha ho etswa diophareishene, mme o ne o boetse o sebediswa bakeng sa ho alafa bakudi ba COVID-19 ba neng ba hema ka metjhini le ba diphaposing tsa ba kulang haholo.4.5.    Kabinete e boetse e amohetse matsete a moraorao tjena a bahlahisi ba makoloi, Isuzu Motors, moruong wa naha. Khamphane ya ha Isuzu Motors e mona Afrika Borwa, e thakgotse sitsi sa tlhahiso mane Struandale, Gqeberha. Isuzu e tsetetse bilione tse R1.2 lenaneong la yona la ho hlahisa mofuta o motjha wa divene Afrika Borwa le dinaheng tse ka borwa ho lehwatata la Sahara. 4.6.    Sitsi sena sa tlhahiso sa Isuzu se tla hlahisa mesebetsi e 1 000 femeng ya yona e Gqeberha, le ditsing tsa thekiso ho phatlalla le naha mmoho le matjhabeng, esitana le mesebetsi e emeng e ka bang 25 000 ho bahlahisi ba dikarolwana ba balwang ka makgolo ho phatlalla le naha.4.7.    Matsete ana a mararo, a tla ntshetsapele lenaneo la tlhahiso ya lehae leo ho boletsweng ka lona Moralong wa Tsoseletso le Kahobotjha ya Moruo le neng le thakgolwe ke Motlotlehi Mopresidente Cyril Ramaphosa ka Mphalane 2020. Matsete ana, a tla eketsa dibilione tsa diranta tlhahisong ya selemo ka seng ya dihlahiswa tsa lehae. Matsete a mabedi ho ona beng ba ona ba ne ba tshepisi ka ona Kopanong ya ho feta ya Matsete ya Afrika Borwa mme jwale difeme tsa teng di qadile ka tlhahiso, mme sena se hlahisitse mesebetsi e metjha ya bohlokwa.5.    Dikopo tsa Selemo sa 2022 tsa Letlole la Naha la Dithuso tsa Ditjhelete tsa Baithuti (NSFAS) 5.1.    Kabinete e hopoditse baithuti le batjha ba sa keneng sekolo le ba tswang malapeng a futsanehileng le a sa fumaneng meputso e hodimo ho kenya dikopo tsa bona bakeng sa selemo sa dithuto sa 2022. Dikopo bakeng sa dithuso tsa NSFAS di tla kwalwa ka Labohlano la la 7 Pherekgong 2022. 5.2.    Nako ena ya dikopo e buletswe le baithuti ba seng ba ngodisitswe ditsing tsa thuto, empa ba se na tjhelete ya ho lefa mme ba lokelwa ke ho thuswa ke NSFAS.5.3.    Ha o batla ho tseba haholwanyane ka mokgwa wa ho kenya kopo ya letlole, letsetsa 08000 67327 kapa o etele www.nsfas.org.6.    Ditlhekefetso le Dipolao tsa Basadi (GBVF)6.1.    Kabinete e amohetse kahlolo ya ho hlola bophelo bohle tjhankaneng ka makgetlo a mararo e sa tswa fuwa mabeta le mmolai, Mfanasibili Cornelius Mnisi ya dilemo di 29 ke Lekgotla le Phahameng la Dinyewe la Mpumalanga, Mbombela. Kahlolo ena e matla, e bontsha ka moo ditshebeletso tsa toka di lwantshang ka matla ka teng diketso tsena tsa GBVF.6.2.    Ha re ka sebetsa mmoho le sepolesa sa rona, le makala a mang a qobello ya molao, re ka netefatsa hore diterata le metse ya habo rona di bolokehile bakeng sa bohle. Kaofela ha rona re lokela ho fadimeha le ho tlaleha diketsahalo tse amanang le GBVF sepoleseng le ho letsetsa Sitsi sa Naha sa Dikeletso ka GBVF: 0800 428 428 kapa Mohaleng wa ho tlaleha Tlhekefetso tsa Bonng: 0800 150 150/*120*7867#.6.3.    Mmuso o tla nka karolo letsholong la Matsatsi a 16 a Twantsho ya Tlhekefetso tsa Basadi le Bana   ho tloha ka la 25 Pudungwana (Letsatsi la Matjhaba la ho Thibela Tlhekefetso tsa Basadi) ho isa ka la 10 Tshitwe (Letsatsi la Matjhaba la Ditokelo tsa Botho)   ho matlafatsa temoso ya sekgobo sena sa GBVF naheng ena.7.    Phumulodikeledi ho Mahlatsipa a Dipolao tsa Mehleng ya Mmuso wa Kgethollo7.1.    Kabinete e amohetse phatlalatso ya moraorao tjena ya Letona la Toka le Ditshebeletso tsa Tlhabollo ya Batshwaruwa, Ronald Lamola, ya moifo o ikgethang wa mafokisi le batjhutjhisi ba mmuso o tla sebetsana ka ho qolleha le dinyewe tseo esale di emisitswe tsa Khomeshene ya Nnete le Poelano.7.2.    Moifo ona o ikgethang, o tla nehwa mosebetsi wa ho shebana le dipolao tse ka thoko ho makgotla a dinyewe tse entsweng ke sepolesa sa tshireletso sa mmuso wa kgethollo. Mehato ya mofuta ona, e tla potlakisa ho phethelwa ha dinyewe tsena e le hore malapa a mahlatsipa a dipolao tsena a tle a kgone ho fumana phomolo moyeng.8.    Boemo ba Sepolotiki Boreneng ba Swatsing 8.1.    Kabinete e lemohile le ho amohela ho kenella ha Motlotlehi Mopresidente Ramaphosa   boemong ba hae jwalo ka Modulasetulo wa Ntshetsopele ya Dinaha tse Afrika e ka Borwa (SADC) ho Lekala la Dipolotiki, Tshireletso le Tshebedisano, ho tsa Polokeho   maemong a sepolotiki a Boreneng ba Swatsing. 8.2.    Kopano ya Mopresidente Ramaphosa le Motlotlehi Morena Mswati wa boraro ka Labobedi la la 2 Pudungwana 2021, e latela leeto la moo Swatsing la Baromuwa ba Ikgethang ka la 21 le la 22 Mphalane 2021. Mopresidente   boemong ba hae jwalo ka Modulasetulo wa Lekala la Dinaha tse Tharo tse Ikgethileng tsa SADC, le bopilweng ke Namibia (e tla kena), Afrika Borwa (e etelletseng pele ha jwale) le Botswana (e tswang)   le laetse Baromuwa ba Ikgethang ho rerisana le Borena ba Swatsing mabapi le tshireletso le maemo a renang a sepolotiki naheng eo.8.3.    Kabinete e amohetse tumellano ya hore Borena ba Swatsing bo tla kena letsholong la ho theha moifo wa naha wa dipuisano. Kabinete e ipiletsa ho bankakarolo bohle Swatsing ho sebetsa mmoho ho fedisa dikgoka le dikgohlano mme ba tlise kgotso le kgutso naheng eo.B.    Tshisinyo ya Molao1.    Tshisinyo ya Ntlafatso ya Molao wa Botlokotsebe (Ditsamaiso tsa Diforensiki) wa Selemo sa 20211.1.    Kabinete e tjhaetse monwana ho tliswa Palameneteng ha Tshisinyo ya Ntlafatso ya Molao wa Botlokotsebe (Ditsamaiso tsa Doforensiki) ya Selemo sa 2021 ho tla sekasekwa. Dintlafatso tsena tse lohothwang, di fana ka ditsela tsa ho qobella ho etswa diteko tsa lefutso (DNA) tsa lehano ho batho ba hlahletsweng tjhankaneng ka lebaka la ditlolo tsa molao tsa Sekejule 8.1.2.    Ditlolo tsa molao tsa Sekejule 8 di kenyeletsa, tlhekefetso ya motabo, tlatlapo, kgwebisano ka batho le polao ntle le maikemisetso. Diteko tsena tsa lefutso di tla potlakisa dinyewe tsa ba iphetang ditlolong tsa molao. 1.3.    Tshisinyo ena ya molao e tla boela e thusa ho thehweng ha pokeletso e pharaletseng ya dintlha tsa lefutsomolemong waho matlafatsa ntwa kgahlano le botlokotsebe ka ho etsa hore ho be bobebe ho sepolesa hore se fumane bopaki e le hore se tle se kgone ho fuputsa le ho rarolla ditlolo tse mpe tsa molao ka potlako. C.    Ketsahalo e Tlang1.    Tlaleho ya Leano la Ditekanyetso tsa Ditjhelete la Nako e Bohareng (MTBPS)1.1.    Letona la Ditjhelete Enoch Godongwana le tla teka MTBPS Palamenteng ka Labone, la la 11 Pudungwana 2021. Tlaleho ena, e tla fana ka dintlha tsa ntlafatso tsa ditekanyetso tsa naha ho netefatsa maemo a tsitsitseng a ditjhelete tsa naha. 1.2.    MTBPS e teka matsapa a naha a ha ho lwantsha diqholotso tse teng moruong ka lebaka la kgahlamelo ya COVID-19 le ho sebetsana le dintlha tsa nako e telele tsa kaho ya moruo.1.3.    MTBPS ke kgoeletso ho makala ohle a setjhaba ho ema le hona ho sebetsa mmoho ho ntlafatsa moruo le ho ntshetsapele tlhahiso ya mesebetsi. Kabinete e na le tshepo ya hore MTBPS e tla boela hape e bontsha boitlamo ba mmuso ba ho aha moruo wa moshwelella ka ho sebedisana le makala ohle a setjhaba. D.    Molaetsa1.    DithoholetsoKabinete e fetiseditse dithoholetso tsa yona le ditakaletso tse molemo ho:  Mme Lalela Mswane (24), ka ho phatlalatswa jwalo ka Mmabotle wa Afrika Borwa wa selemo sa 2021 ka la 16 Mphalane mane Kapa. Tlholo ya hae ke sesupo sa hore katleho e ka fihlellwa ka boitelo le ho sebetsa ka thata. E.    Khiro1.    Ntate Robert Nkuna, eo konteraka ya hae jwalo ka Molaodi-Kakaretso (DG) Lefapheng la Meralo, Bodisa le Tekolo e ekeditsweng ka dilemo tse hlano. 2.    Ntate Robert Mooketsa Ramasodi jwalo ka DG Lefapheng la Temothuo, Tlhabollo ya Mobu le Ntshetsopele ya Dibaka tsa Mahaeng. 3.    Mme Mohlago Flora Mokgohloa jwalo ka Motlatsi wa DG (DDG): Tlhaho le Paballo Lefapheng la Meru, Botshwasi ba Ditlhapi le Tikoloho.4.    Mme Rirhandzu Sharon Mashava jwalo ka DDG: Meralo e Kopanetsweng ya Dipalangwang Lefapheng la Dipalangwang. 5.    Mme Mameetse Primrose Masemola jwalo ka DDG: Meralo ya Dibopeho tsa Matsete   ho Dibopeho tsa Afrika Borwa Lefapheng la Mesebetsi ya Setjhaba le Dibopeho tsa Motheo (DPWI). 6.    Mme Carmen Joy Abrahams jwalo ka DDG: Lenaneong la Katoloso ya Mesebetsi ya Setjhaba ho DPWI. Kabinete e thathiselleditse khiro ya Ditho tsa Boto ho ya ka tlhahlobisiso ya mangolo a tsona a thuto le a mang a hlokahalang.7.    Boto ya Batsamaisi ya Tshebeletso ya Matsete a Mmuso:(i)    Ngaka David Masondo (Modulasetulo);(ii)    Ntate Frans Baleni;(iii)    Mme Ntombifuthi Mtoba;(iv)    Mme Tryphosa Ramano;(v)    Moprofesara Bonke Dumisa;(vi)    Mme Esther Barbara Watson;(vii)    Mme Beverly Bouwer;(viii)    Ntate Mongwena Mugwena Maluleke;(ix)    Ntate Walter Hlaise;(x)    Ntate Lufuno Mulaudzi;(xi)    Ntate Abel Sithole;(xii)    Ntate Brian Mavuka; le (xiii)    Mme Makano Mosidi.8.    Kabinete e kgethile ho ikamahanya le qeto ya lekgotla e laetseng ho kgutlisetswa ditulong ha ditho tsa Boto ya Balaodi ba Umgeni Water.(i)    Mme Ziphozethu Mathenjwa (Modulasetulo);(ii)    Moprofesara Thandwa Mthembu;(iii)    Ntate Siboniso Shabalala;(iv)    Ntate Mduduzi Eric Zakwe;(v)    Mofumahadi Chamane Nompumelelo Beata;(vi)    Ntate Visvin Reddy;(vii)    Ntate William Mapena;(viii)    Ntate Teboho Nkhahle;(ix)    Mme Linda Ngcobo;(x)    Mme Bongekile Zulu;(xi)    Ntate Suleman Badat;(xii)    Mme Mbali Barbara Ndlovu; le (xiii)    Moadvokheiti Simosenkosi Chamane. Dipotso:Mme Phumla Williams   Sebuelli sa Kabinete Mohala: 083 501 0139 "
Tlaleho ya Kopano ya Kabinete ya 24 Pudungwana 2021,25 Nov 2021,https://www.gov.za/speeches/statement-cabinet-meeting-wednesday-24-november-2021-25-nov-2021-0000,https://www.gov.za/st/speeches/tlaleho-ya-kopano-ya-kabinete-ya-24-pudungwana-2021-25-nov-2021-0000,"A.    Maemo a Renang Ha Jwale1.    Kentelo Kgahlanong le Sewa sa Lefu la Kokwanahloko ya Khorona (COVID-19)1.1.    Kabinete e ile ya thabiswa ke hore batho ba fetang 260 000 ba ile ba fumana ente mokgahlelong wa bobedi wa letsholo la naha ka bophara la Vooma Vaccination Weekend ho tloha mohla la 12 ho fihlela mohla la 14 Pudungwana 2021.1.2.    Re tlameha ho hopola hore kokwanahloko ena ha e so fediswe, mme kentelo e re tshireletsa ho kuleng ho matla, ho robatswa sepetlele kapa lefu.1.3.    Kentelo e fumantshwa kantle ho tefo bathong bohle ba phelang ka hare ho Afrika Borwa, mme bohle ba dilemo di 12 kapa ka hodimo ba kgothaletswa ho fumana ente. Ha re fumaneng kentelo ho netefatsa hore mmoho le ba malapa a rona le metswalle re keteka nako ya Keresemese ka polokeho le thabo. 2.    Motlolo wa Ntshetsopele ya Setereke (DDM)2.1.    Kabinete e amohetse ketelo ya Mopresidente Cyril Ramaphosa Seterekeng sa Ugu, provinseng ya KwaZulu-Natal ka Labohlano la 12 Pudungwana 2021, e leng ketelo e ileng ya totobatsa ntshetsopele ya Lebopo le ka Botjhabela la Lewatle e aparelang dikilomethara tse 600 tsa lebopo la lewatle pakeng tsa KwaZulu-Natal le Kapa Botjhabela.2.2.    Eastern Seaboard Development ke projekte ya mantlha ya DDM, e reretsweng ho theha meruo ya bodulong e kenyeletsang bohle ho fedisweng ha ditlamorao tsa meralo ya puso ya kgethollo ya ho aba dibaka ho latela kgethollo ya merabe. Sepheo sa projekte ena ke ho sebedisa matlotlo a mangata a tlholeho a fumanehang sebakeng sena molemong wa ho hodisa moruo.3.    Tlaleho ya Bajete ya Nako e Mahareng (MTBPS)3.1.    Kabinete e tsheheditse ka botlalo motjha wa ditjhelete o fuperweng ke MTBPS e tekilweng ke Letona la Ditjhelete Enoch Godongwana Palamenteng, Cape Town ka Labone la 11 Pudungwana 2021, e hlakisang ka matla boitlamo ba rona ba tshebediso e hlokolotsi ya ditjhelete tsa setjhaba.3.2.    E le karolo ya boitlamo ba rona ba ho thusa setjhaba, 60% ya bajete ya rona e abetswe kaho ya matlo, ditshebeletso tsa motheo tse sa lefellweng, mananeo a kgiro, bophelo bo botle, thuto le diphallelo tsa setjhaba.3.3.    Mehato e totobaditsweng ke MTBPS e bontsha hore mmuso o na le moralo o hlakileng wa ho tataisa moruo nakong ena ya tshenyehelo e bakilweng ke sewa sa COVID-19, mme o behe naha ya rona tseleng ya kgolo bakeng sa nako e telele.4.    Dipontsho tsa Kgwebo ya ka Hara Afrika tsa Selemo sa 2021 (IATF2021)4.1.    Seboka sa IATF2021 se ileng sa ba le katleho   se neng se tshwaretswe Inkosi Albert Luthuli International Conference Centre motseng wa Durban ho tloha mohla la 15 ho fihlela ka la 21 Pudungwana 2021   se thusitse ho ntlafatsa tshebedisanommoho le ho matlafatsa kgwebo le matsete ka hara Afrika.4.2.    Seboka sa IATF se ile sa kgobokanya baetapele ba kgwebo ho tla abelana ka tsa kgwebo, matsete, tlhahisoleseding ya mebaraka le ho atolla menyetla ya ho tsetela ka hare ho kontinente. Thepa le ditshebeletso tsa Afrika Borwa le tsona di ile tsa hlahiswa le ho bapatswa molemong wa ho aha marangrang le tshebedisano bakeng la ho eketsa thomelontle ka hara kontinente. 5.    Tshireletso ka Malapeng5.1.    Kabinete e hlahisitse ngongoreho malebana le polokeho ya bana ka morao ho diketsahalo tsa setshohangope tse sa tswa etsahala tsa ho thopuwa ha bana dibakeng tse fapafapaneng tsa naha. Sehleng sena se tlang sa ho keteka, batswadi le bahlokomedi ba bana ba tla tlameha ho ba sedi haholo malebana le polokeho ya bana ba tlhokomelong ya bona le hore ba tsebe hore na ba hokae ka dinako tsohle.5.2.    Batswadi le bahlokomedi ba bana ba kopuwa hore ba buisane le bana bao ba ba hlokomelang ka mehato e akaretsang ya polokeho, ho kenyeletswa le kotsi ya COVID-19 le mehato ya bophelo e nkuwang ho thibela ho nama ha COVID-19. Re boela re kopa batswadi le bahlokomedi ba bana ho sheba hore na ke dife diketsahalo tsa boithabiso tseo bana ba bona ba ka bang le seabo ho tsona ka polokeho, haholoholo batjha.5.3.    Dibokana tse hlahlamang meketjana ya boithabiso ya baithuti ba materiki kapa meketjana ya ho dumedisa baithuti ba materiki di na le bokgoni ba ho hasanya COVID-19 ho feta. Dikopano tse kgolo, haholoholo tseo ho tsona ho nowang jwala, ke kotsi e kgolo maphelong a batho, ebile di sitisa boiteko ba rona ba ho thibela ho nama ha kokwanahloko ya khorona.6.    Ho Thewa ha Makgotla a Kopanelo Pusong ya Lehae6.1.    Kabinete e lebohile bohle bakgethi ba nang le tokelo ya ho kgetha ba ileng ba vouta Dikgethong tsa Puso ya Lehae (LGE) tsa selemo sa 2021 tse ileng tsa tshwarwa mohla la 1 Pudungwana 2021 e le ho netefatsa hore ba tla busa boemong ba bommasepala ke ba kgethilweng ke bona. Kabinete e boetse ya amohela tlaleho ya ditlhophiso tsa kopanelo ya makgotla e sa tswa tsebiswa bakeng la bommasepala bao ho bona ho sa kang ha ba le mohlodi ya fihletseng palo ya tlholo.6.2.    Kabinete e thoholeditse bomajoro bohle le makhanselara kaofela a kgethilweng, hape ya ba lakaletsa katleho mosebetsing wa bona wa bohlokwa wa ho fana ka ditshebeletso tsa bommasepala ho baahi bohle, ho sa natswe hore na ba tshehetsa mekga efe ya dipolotiki. Hape e thoholeditse mekga ya dipolotiki ka mokgwa o kgahlehang oo e ileng ya itshwara ka ona nakong ya dikgetho tsa LGE le dipuisanong tsa kopanelo ya makgotla a metse.7.    Tlamahano ya Setjhaba7.1.    Kabinete e hlokometse maikutlo a ntseng a eketseha a lehloyo la melata le maikutlo a dikarolong tse ding tsa naha a ho nyatsa batho ba tswang kantle ho naha. 7.2.    Ho hlasela ha COVID-19 ho amme batho bohle ka hare ho Afrika Borwa mme maikutlo a sa lokang a hlahiswang ke batho ba moelana feela ha a bontshe bonnete ba dikamano tse ntle tse pakeng tsa melata e phelang le ho sebetsa ka hara metse ya rona le baahi ba naha ya rona.7.3.    Kabinete e ipileditse ho baahi ho ba sedi mme ba qobe ho susumeletswa ho hloya batho ba bang empa re tswetswe le bona. E ipileditse hore motho e mong le e mong a etse diketso tsa boikarabelo, hape tse taolong ya molao. Tlalehela sepolesa ketso le ha e le efe ya tlolo ya molao jwalo ka diketso tsa tshoso le moferefere o etswang setjhabeng.B.    Diqeto tsa Kabinete1.    Diphetho tsa Kopano ya 26 ya Seboka sa Mekga (COP26) eo e leng karolo ya Seboka sa Matjhaba a Kopaneng sa Moralo o shebaneng le Phetoho ya Maemo a Lehodimo (UNFCCC)1.1.    Kabinete e ile ya tlalehelwa ke Letona la Meru, Botshwasi ba Ditlhapi le Tikoloho, Mme Barbara Creecy, ka diphetho tsa kopano ya mashome a mabedi a metso e tsheletseng ya COP ho UNFCCC e neng e tshwaretswe motseng wa Glasgow, Scotland, United Kingdom (UK) ho tloha mohla la 31 Mphalane ho fihlela mohla la 13 Pudungwana 2021.1.2.    Seabo sa Afrika Borwa se ile sa tsepama hodima dintlha tsa boitlamo ba yona Tumellanong ya Paris malebana le Phetoho ya Boemo ba Lehodimo ya selemo sa 2015 ho fokotsa tlhahiso ya dikgase tse futhumatsang lefatshe le ho thusa setjhaba sa yona le moruo wa yona ho mamella boemo ba lehodimo. Mohato wa naha wa ho fetohela ho eneji e ntjhafatswang ho tla hlahisa melemo e mengata bakeng la tikoloho le moruo wa rona.1.3.    Kabinete e amohetse Bolekane bo itsibolang ba Phetoho e Lokileng bo thehilweng ke Afrika Borwa, France, Germany, UK, United States le European Union, bo ileng ba phatlalatswa sebokeng sa COP26.1.4.    Kabinete e ananetse nyehelo ya bolekane ya ho sebedisa dibilione tse 131 tsa diranta nakong ya dilemo tse tharo ho ya ho tse hlano tse tlang ho tshehetsa meralo ya Afrika Borwa ya Phetoho e Lokileng. Nyehelo ena e ipapisitse le boitlamo bo tlasa Tumellano ya Paris ba hore dinaha tse tswetseng pele di tshehetse dinaha tse sa ntseng di tswela pele mesebetsing ya tsona e amang boemo ba lehodimo, ho kenyeletswa le Afrika Borwa.1.5.    Komiti e Kopanyang Mafapha eo modulasetulo wa yona e leng Mopresidente Ramaphosa e tla hokahanya ho ya pele mosebetsi moralong ona wa naha wa Phetoho e Lokileng le dinyehelong tsa ditjhelete tse fuwang Afrika Borwa maemong a amanang le bolekane bona.1.6.    Kabinete e tswetse pele ka ho fa mmuso matla a ho kgetha sehlopha sa ditjhelete se akgang ka hare Lefapha la Matlotlo a Mmuso, Koporasi ya Ntshetsopele ya Diindasteri, Lefapha la Meru, Botshwasi ba Ditlhapi le Tikoloho, Eskom le ditsebi tse ding tsa ditjhelete ho sheba dintlha tsa setekgniki tsa bolekane bona mmoho le nyehelo.2.    Katoloso ya Boemo ba Naha ba Koduwa 2.1.    E ipapisitse le dipehelo tsa Karolo ya 27(5) (c) ya Molao wa tsamaiso ya Koduwa, wa selemo sa 2002 (Molao 57 wa 2002), Kabinete e fane ka matla a katoloso ya Maemo a Koduwa ya Naha ho fihlela mohla la 15 Tshitwe 2021. Mehato ena e tswela pele ho thusa ntweng ya naha ya ho thibela ho nama ha COVID-19.3.    Kgwedi ya Tlhokomediso ya Ditokelo tsa Batho ba Nang le Bokowa3.1.    Kabinete e ananetse mokgwakgopolo wa ho ketekwa ha Kgwedi ya Tlhokomediso ya Ditokelo tsa Batho ba nang le Bokowa ya selemo sena, e ketekwang selemong se seng le se seng ho tlohaa mohla la 3 Pudungwana ho fihlela mohla la 3 Tshitwe. Mokotaba wa selemo sena ke ona:  Selemo sa Charlotte Mannya Maxeke   Bopa mme o Fihlelle Setjhaba se Kenyeletsang Bohle Ka ho Tsotella Ditokelo tsa Batho ba nang le Bokowa. 3.2.    Letsholo lena le tsepamisitse maikutlo tlhokomedisong ya setjhaba ka batho ba nang le bokowa setjhabeng sa rona, hape le ho ketekela tswelopele eo re e entseng re le setjhaba ho fana ka sebaka sa hore batho ba nang le bokowa ba be le seabo se phelang mosebetsing wa rona wa kgolo ya moruo. Letona le Ofising ya Mopresidente la Basadi, Batjha le Batho ba nang le Bokowa, Mme Maite Nkoana-Mashabane, kapele o tla hlahisa mananeo a beke le beke a ikamahanyang le mokotaba ona. 3.3.    Afrika Borwa e ananetse Seboka sa Matjhaba a Kopaneng ntlheng ya Ditokelo tsa Batho ba nang le Bokowa.4.    Tlaleho ya Naha ka Boemo ba Ditokelo tsa Bana4.1.    Kabinete e ananetse ho phatlalatswa ha Tlaleho ya Naha ka Boemo ba Ditokelo tsa Bana ya selemo se seng le se seng. Ena ke tlaleho ya pele e batsi ya naha ya boemo ba bana e entsweng ho sebediswa Moralo wa naha wa 2019-2024 wa Tshebetso bakeng sa Bana.4.2.    Tlaleho ena e lokodisa dintlha tse amanang le kgatelopele ho phethahatsweng ha melao le maano a reretsweng ho tshireletsa le ho kgothaletsa ditokelo tsa bana ho latela Bili ya Ditokelo.5.    Tlaleho ya Mmuso ya Mokga e yang ho Komiti ya Afrika ya Ditsebi tsa Ditokelo le Tlhokomelo ya Bana (ACERWC)5.1.    Kabinete e ananetse Tlaleho ya Afrika Borwa ya Mmuso ya Mokga e tla romelwa ho ACERWC ya Kopano ya Afrika (AU).5.2.    Ena ke tlaleho ya boraro eo Afrika Borwa e e romelang ho ACERWC, ho latela boemo ba yona ba ho ba setho se phethang ditshwanelo tsa AU malebana le tlhokomelo le tshireletso ya bana ka hara kontinente. Tlaleho ena ya jwale, e tla tshwanela ho tekwa ka Tlhakubele 2022, e boetse e arabela ditemoso tse entsweng ke ACERWC tlalehong ya rona ya selemo sa 2016.6.    Tumello e Ikgethang ya Tokollo ya Baahi ba Zimbabwe (ZEP)6.1.    Kabinete e inahanne ka ZEP e melomong ya batho hape ya hlokomela le ditaba tsa mashano tse hasanngwang malebana le ditumello tsena. Tokollo ya pele e ikgethang ya Baahi ba Zimbabwe e qadile ka selemo sa 2009, mme e ne e bitswa Tumello ya Tokollo ya Baahi ba Zimbabwe. E ne e le molemong wa ho ngodisa baahi ba Zimbabwe ba nang le ditshwanelo bakeng sa dilemo tse hlano.6.2.    Ka selemo sa 2014, tokollo ena e ile ya atollwa ka dilemo tse tharo mme ya bitswa Tumello e Ikgethang ya Baahi ba Zimbabwe. ZEP e sebetsang hona jwale e thehilwe ka 2017 mme e tla fellwa mohla la 31 Tshitwe 2021.6.3.    Ho latela dipuisano tsa yona, Kabinete e nkile qeto ya ho se hlole e etsa dikatoloso tsa nako bakeng la ditokollo tse ikgethang tsa Baahi ba Zimbabwe. Le ha ho le jwalo, e nkile qeto ya ho fana ka nako ya mohau ya dikgwedi tse 12 ha ho fellwa ZEP ena e sebetsang nakong ya jwale.6.4.    Nakong ena, basebedisi ba tumello ena ba tshwanela ho etsa kopo ya ho fumantshwa ditumello tse ding tse nyalanang le boemo kapa maemo a bona. Ho feleng ha nako ena ya dikgwedi tse 12, bao ba sa tswelellang ba tla tlameha ho tloha Afrika Borwa kapa ba lelekwe.7.    Tlhophisobotjha ya Sistimi ya Dikgetho ya Afrika Borwa Ho Kenyeletsa Bonkgetheng ba Ikemetseng7.1.    Kabinete e fane ka tumello ya hore tlaleho ya Komiti ya Mafapha ya Boeletsi (MAC) malebana le Diphetoho tsa Sistimi ya Dikgetho e neheletswe Palamente. Diphetoho tsa dikgetho di ile tsa qalwa ka morao ho hore kahlolo ya Lekgotla la Molao wa Motheo ya selemo sa 2020 e bolele hore Molao wa Dikgetho wa selemo sa 1998 (Molao wa 73 wa selemo sa 1998) o thulana le molao wa motheo wa naha jwalo ka ha o shebane le kgetho ya ditho tsa Seboka sa Naha le makgotla a diprovinse ka tshebediso ya mekga ya dipolotiki feela.7.2.    Tlaleho ya MAC e fana ka dikgetho tsa maano a ka lokisang dikarolo tsa Molao wa Dikgetho wa 1998 tse thulanang le molao wa motheo.8.    Moralo wa Dipakana tsa Lekala la Tlhahiso ya Kgase tse Futhumatsang Lefatshe (SETS)8.1.    Kabinete e ananetse moralo wa di-SET o ikamahanyang le kamoo Afrika Borwa e tla phethahatsa Tumellano ya Paris e saennweng ke Seboka sa Mekga eo e leng karolo ya Seboka sa Moralo wa UN ditabeng tsa Phetoho ya Boemo ba Lehodimo ka selemo sa 2015. Moralo ona o tla tataisa katamelo ya mafapha a mmuso a ka sehloohong mosebetsing wa ho hokahanya tshebetso ho abeng le ho phethahatseng di-SET, a sebedisana le mafapha a mang a mmuso.8.2.    Disebediswa tsa meralo kapa Mehato ya Maano (di-PAM) tsa mafapha a boemong ba naha di batla ho fokotsa tlhahiso ya dikgase tse futhumatsang lefatshe karolong ya ona ho latela dipakana tsa lekala la tlhahiso ya dikgase tsena. Di-PAM tsa lekala lena ke tsa bohlokwa phethahatsong ya dipakana tsa lekala la tlhahiso ya dikgase tse futhumatsang lefatshe. Di tla hlaloswa le ho abuwa hang ha Bili ya Phetoho ya Maemo a Lehodimo e se e entswe molao. Di tla phethahatswa nakong ya dilemo tse tharo tse latelanang, mme di lekolwe hape nakong ya dilemo tse ding le tse ding tse hlano.9.    Dibajete tsa Khabone Boemong ba Khampani9.1.    Kabinete e ananetse katamelo e bitswang Mokgwatshebetso wa Kabo ya Bajete ya Khabone Boemong ba Khampani. Sistimi ya setlamo ya bajete ya khabone e tobaneng le dikhampani tse hlahisang dikgase tse futhumatsang lefatshe haholo e tla thakgolwa ka selemo sa 2023. Sistimi ya dibajete tsa khabone e tla tlama dikhampani tse hlahisang dikgase tse futhumatsang lefatshe haholo hore di amohele manane ao di a newang a tlhahiso ya dikgase tse futhumatsang lefatshe jwalo ka seabo sa boitlamo ba dilemo tse ding le tse ding tse hlano.9.2.    Mokgwatshebetso wa kabo ya bajete ya khabone o hlahisa tema ya phethahatso ya bajete ya setlamo ya khabone hape o thathamisa meralo ya tshebetso e tla sebediswa ha ho balwa ho bile ho abuwa dibajete tsa khabone boemong ba khampani bakeng la sehla sa pele sa setlamo le ho ya pele.10.    Tlhophisobotjha ya Ditereke tsa Bommasepala10.1.    Kabinete e amohetse ho phethwa ha tlhophisobotjha ya ditereke tsa bommaseterata ba diprovinse tse nne tse neng di setse (Kapa Botjhabela, Freistata, KwaZulu-Natal le Kapa Bophirima). Tshebetso ena, e phethahatsang Molao wa Motheo wa Afrika Borwa, e qadile ka selemo sa 2014 moo ditereke tsa bommaseterata tsa Gauteng le Bokone Bophirima di ileng tsa hlophiswa botjha. Tsa Limpopo le tsa Mpumalanga tsona di ile tsa phethwa ka selemo sa 2016, ha tsa Kapa Leboya tsona di phethilwe ka selemo sa 2018.10.2.    Pele ho selemo sa 1994, ditereke tsa naha tsa bommaseterata di ne di hlophisitswe ho latela kgethollo ya merabe, tlhophiso ena e ne e ntshetsa pele phumantsho ya ditshebeletso tse fokolang ho batho ba batsho ba neng ba phela dibakeng tse putlameng tsa mahae, tsa dinaha tse ipusang le tsa malokeishene.10.3.    Meedi ena ya bolaodi ba makgotla a dinyewe e sisinyeditsweng ho hlophiswa botjha e netefatsa hore sistimi ya toka e fihlelleha ho Maafrika Borwa ohle ka mokgwa o nang le tekatekano. Tshebetso e qetelletseng e hlahile le meedi ena e bile e kenyeletsang bohle, ba akgang lekala la bommaseterata, Tshebeletso ya Sepolesa sa Afrika Borwa; Lekgotla la Naha la Botjhotjhisi; Boto ya Thuso ya Molao, Boto ya Meedi ya Bommasepala le bankakarolo bohle ba amehang diprovinseng kaofela.11.    Maano a Tsamaiso ya ho Makallwa ha Mmuso, Bonamodi le Maano a Boemedi ba Mmuso Molaong 11.1.    Kabinete e ananetse maano a mararo a malebana le tsamaiso ya ho makallwa ha mmuso, bonamodi le boemedi ba mmuso molaong. Morero wa maano ana ke ho phethahatsa tsamaiso ya dinyewe tsa ho makallwa ha mmuso ka mokgwa o ntlafatsang basebeletsi, hape o fokotsang ditjeho.11.2.    Maano ana a fana ka metheo e akaretsang e tshwanelang ho hlokomelwa le katamelo e tla sebediswa ke Ofisi ya Ramolao/ Mmuelli wa Mmuso (OSA) ha a sebetsana le ditaba tsa ho makallwa ha mmuso. Hape, maano ana a hlahisa mehato e tshwanang le ho fana ka moralo o thusang OSA. Leano lena la bonamodi le boetse le fana ka metjha e meng e ka latelwang bakeng la dinyewe tse ka rarollwang ka mekgwa e ditjeho di tlase ya makgotla a dinyewe.11.3.    Maano ana a ananetsweng a tla sebetsa e le mokgwa wa nakong ena ya ha Molao wa Ramolao wa Mmuso wa 1957 (Molao 56 wa selemo sa 1957), o lokisitsweng, o ntseng o lekolwa botjha.C.    Dibili1.    Bili ya Melao ya Thuto ya Motheo e Lokiswang1.1.    Kabinete e dumetse hore ho romelwe Palamenteng Bili ya Melao e Lokiswang ya Thuto ya Motheo. Bili ena e lokisa Molao wa Dikolo tsa Afrika Borwa, wa selemo sa 1996 (Molao 84 wa selemo sa 1996) le Molao wa Kgiro ya Dititjhere, wa 1998 (Molao 76 wa selemo sa 1998).1.2.    Ditokiso tsena tse sisintsweng di batla ho tiisa disistimi tsa ho ithuta sedikadikweng sa thuto, jwalo ka ha di hlahella Molaong wa Motheo wa Riphaboliki ya Afrika Borwa wa 1996. Ditokiso tsena, hara tse ding, di phethahatsa hore kamohelo ya bana lenaneong la dilemo tse pedi tsa pele ho dilemo tsa sekolo e fihlellehe ho bohle. 1.3.    Bili ena e boetse e netefatsa boikarabelo ka hare ho makgotla a taolo ya dikolo, hape e hlakisa maano a kamohelo, a puo le tokomane ya boitshwaro dikolong. Ditokiso tsena tse sisintsweng di tla ntlafatsa ho fihlelleha ha thuto baneng bohle naheng ka bophara.1.4.    Bili ena e se e tswa ditherisanong tsa setjhaba, hape ya finyella le ho bankakarolo bohle ba amehang.2.    Bili ya Lekgetho Lekaleng la Ditjhelete ya Selemo sa 20212.1. Kabinete e ananetse ho romelwa Palamenteng ha Bili ya Lekgetho Lekaleng la Ditjhelete ya selemo sa 2021. Bili ena e phethahatsa Molao wa Taolo ya Lekala la Ditjhelete (FSR), Molao wa selemo sa 2017 (Molao 9 wa selemo sa 2017).2.2. Bili ena e tlama lekala la ditjhelete ho ntsha lekgetho le tla sebedisetswa ho lefella mesebetsi le tshebetso ya makgotla a lekala la ditjhelete a theilweng ho latela Molao wa FSR wa selemo sa 2017. E boetse e tlama ditho tsa koporasi tse ngodisitsweng semolao ho lefa mokitlane wa inshorense ya peheletso ho etsa letlole le tla thusa ditlelaente ha ho etsahala hore banka e putlame.2.3. Bili ena e lokisa Molao wa Matlole a Pentjhele, wa selemo sa 1956 (Molao 24 wa selemo sa 1956); Molao wa Dibanka, wa selemo sa 1990 (Molao 94 wa selemo sa 1990); Molao wa Dibanka tsa Ditokofele, wa selemo sa 1993 (Molao 124 wa selemo sa 1993) le Molao wa Boeletsi le Ditshebeletso tsa Bonamodi, wa selemo sa 2002 (Molao 37 wa selemo sa 2002), mme o di amahanya le molao wa FSR wa selemo sa 2017 o malebana le makgotla a lekala a ditjhelete.3.    Bili e Lokisang Dikgetho3.1.    Kabinete e fane ka tumello ya hore Bili e thahaseletsweng haholo ya Tokiso ya Dikgetho e romelwe Palamenteng. Bili ena e lokisa Molao wa Dikgetho wa 1998 e le ho lokisetsa ho amoheleha ha ho kgethwa ha bonkgetheng ba ikemetseng ba iketelang ho ya Palamenteng ya Naha le makgotleng a puso ya diprovinse. 3.2.    Kgweding ya Phuptjane selemong sa 2020, Lekgotla la Molao wa Motheo le ile la laela Palamente ho lokisa phoso e Molaong wa Dikgetho wa 1998 ho netefatsa hore bonkgetheng ba ikemetseng ba ba le hona ho iketela dikgetho tsa Palamente ya Naha le makgotla a puso ya diprovinse.3.3.    Kabinete e boetse e ananetse ho romelwa ha tlaleho ya MAC e bontshang dikgetho tse ka nkuwang ho lokisa dikarolo tsa Molao wa Dikgetho tse fumanweng di thulana le Molao wa Motheo.D.    Ketsahalo e Tlang1.    Matsatsi a 16 a Boitseko Kgahlanong le Dikgoka tse Lebiswang ho Basadi le Bana selemong sa 20211.1.    Kabinete e amohetse mokgwakgopolo wa letsholo la Matsatsi a 16 a Boitseko bo kgahlanong le Dikgoka tse lebiswang ho Basadi le Bana. Letsholo lena la tlhokomediso ya setjhaba le tla phethahatswa tlasa mokotaba ona: Selemo sa Charlotte Mannya Maxeke: Matsatsi a 16 a Boitseko   ho tloha ho tlhokomediso ho ya boikarabelong. Letsholo lena ke karolo ya mosebetsi o batsi wa mmuso wa tlhokomediso le tshehetso e phelang ya Matsatsi a 365 a Boitseko.1.2.    Kabinete e re kopa bohle ho tshwela ka mathe le ho ikitlaeletsa ho fedisa ho hatikelwa ha ditokelo tsa basadi le bana ka hare ho naha. Dipalopalo tsa haufinyane tse sa tswa ntshuwa ke Lefapha la Sepolesa tsa tshebediso ya dikgoka ho ba batshehadi le polao ya bona di tshwanela ho ngongorehisa Maafrika Borwa ohle a ratang kgotso le a ikobelang molao. 1.3.    Kabinete e ipiletsa ho Maafrika Borwa ohle ho sebedisana molemong wa ho netefatsa hore letsholo lena le kgannela naha ena haufi haholo le ho fihlela tokelo polokeho ya basadi le bana. Letona Nkoana-Mashabane kajeno, mohla la 25 Pudungwana, le tla thakgola letsholo lena.E.    Melaetsa2.    ThohoholetsoKabinete e thoholeditse le ho isa ditakaletso tsa mahlohonolo ho:Ntate Damon Galgut, mongodi ya fumaneng kgau e tummeng haholo ya Booker Prize ya selemo sa 2021 ka nobele ya hae, The Promise, e bile e le Moafrika Borwa wa boraro wa ho fumana kgau ya Booker Prize.Sehlopha sa Mamelodi Sundowns sa Basetsana ka ho hlola tlhodisanong e itsibolang ya Makgaolakgang a Ligi ya Mekgatlo e Kopaneng ya Afrika ya Bolo ya Basadi e neng e tshwaretswe motseng wa Cairo, Egypt. Katleho ena ya bona ya bopulamadiboho e tla thusa ntshetsopele ya bolo ya basadi Afrika Borwa ho ya pele.3.    MatshedisoKabinete e fane ka matshediso ho malapa le metswalle ya: Ntate FW de Klerk (ya dilemo di 85), Mopresidente wa mehleng ya pele ho demokrasi ya bileng a ba Motlatsi wa Mopresidente Pusong ya Kopanelo ka selemo sa 1994. Ka kopanelo le Mopresidente Nelson Mandela, o ile a amohela Kgau ya Kgotso ya Nobel ka selemo sa 1993 ka lebaka la mosebetsi wa bona wa ho fedisa puso ya kgethollo ya merabe ka kgotso, le ka ho theha meralo bakeng la Afrika Borwa e ntjha ya demokrasi.Ntate Wilbur Smith (ya dilemo di 88), mongodi ya tummeng lefatsheng ka bophara, ya rekisitseng dibuka tse fetang dimilione tse 140. E ne e le thatohatsi ya mongodi le radipale ya balellwang ho dikakapa tsa bangodi ba naha ya rona.Ntate Tubby Reddy (ya dilemo di 62), Mohlanka ya ka Sehloohong wa Phethahatso wa mehleng wa Komiti ya Mekgatlo e Kopaneng ya Dipapadi le Diolimpiki wa Afrika Borwa (SASCOC), ya ileng a sebetsa ka boinehelo ntshetsopeleng ya dipapadi Afrika Borwa. F.    KgiroPele batho bohle ba hirwa ho netefatswa mangolo a bona a thuto.1.    Ntate Lucky Charles Mohalaba jwalo ka CEO ya Lekala la Tsamaiso ya Botshwasi la Inkomati-Usuthu.2.    Moprofesara Azwihangwisi Edward Nesamvuni jwalo ka Modulasetulo wa Boto ya Setsi sa Naha ya Afrika Borwa sa Mefutafuta ya Dintho tse Phelang.3.    Ntate Lemogang Pitsoe jwalo ka CEO ya Koporasi ya Afrika ya Ho Utulla Dirashwa le Ditjhelete. 4.    Ntate Nasele Nathan Mehlomakulu jwalo ka Motlatsi wa Molaodikakaretso: Kanetso ya Dijo le Phetolo ya Thuo ya Mobu Lefapheng la Temo, Phetolo ya Thuo ya Mobu le Ntshetsopele ya Dibaka tsa Mahaeng.5.    Boto ya Balaodi ba Letlole la Ditlhapiso tsa Basebetsi(i)    Ntate Paul Serote (Modulasetulo);(ii)    Ntate Gerald Boitumelo Mokgoro;(iii)    Ntate Tibor Szana;(iv)    Mme Valerie Manamane Rennie;(v)    Ngaka Zukiswa Pinini;(vi)    Mme Ndivhuwo Manyonga;(vii)    Mme Gys Myburgh McIntosh;(viii)    Ntate Mandla Shezi; (ix)    Ntate Adam Letshele;(x)    Ngaka Sethole Reginald Legoabe;(xi)    Mme Elma Mary Burger; (xii)    Moruti Ntombizine Madyibi;(xiii)    Mme Vuyiswa Miya;(xiv)    Ntate Fani Xaba;(xv)    Mme Sumaya Hoosen;(xvi)    Ntate Kevin Cowley;(xvii)    Ngaka Hilko Johannsmeier; (xviii)     Ntate Jan Mahlangu;(xix)    Mme Naledi Tsipane;(xx)    Ntate Janek Wilimiec;(xxi)    Ntate Edward Malometje Thobejana; le(xxii)    Mme Desugee Pillai.6.    Boto ya Balaodi ba Tshebeletso ya Afrika Borwa ya Boemo ba Lehodimo(i)    Mme Feziwe Yolanda Renqe;(ii)    Mme Mmapula Moreen Kgari;(iii)    Mme Sandika Daya;(iv)    Mme Moipone Edith Magomola;(v)    Ntate Mmaphaka Ephraim Tau;(vi)    Ntate Itani Phaduli;(vii)    Moprofesara Ndivhudzannyi Sylvester Mpandeli; le(viii)    Ngaka Grant Reagon Son. 7.    Boto ya Balaodi ba Ntshetsopele ya Indasteri ya Moaho (i)    Ntate Khulile Vuyisile Nzo (Modulasetulo);(ii)    Moprofesara Susanna Gertruida Bouillon (Motlatsa Modulasetulo);(iii)    Mme Yvonne Deliwe Mbane;(iv)    Ntate Tumelo Gopane;(v)    Ntate Sibusiso Makhanya;(vi)    Mme Karabo Joyce Siyila;(vii)    Mme Moloko Benadette Rabosiwana;(viii)    Mme Ertia Boitumelo Mokgatle;(ix)    Mme Celeste Margo le Roux;(x)    Ntate Danny Lesiba Masimene;(xi)    Mme Thuthuka Siphumezile Songelwa;(xii)    Mme Bongekile Zulu; le(xiii)    Ntate Khuliso Kennedy Maimela.8.    Boto ya Balaodi ba Tshebeletso ya Monamodi wa Dikema tsa Setjhaba(i)    Mme Marvellous Phindile Mthethwa (Modulasetulo);(ii)    Ntate Sediko Rakolote;(iii)    Mme Julia Ramataboe;(iv)    Mme Deshni Subbiah;(v)    Ntate Mthokozisi Daluxolo Xulu;(vi)    Ntate Donovan Vincent Goliath; le (vii)    Mme Ntombikayise Sithole.9.    Boto ya Balaodi ba Lekgotla la Taolo ya Ditsebi tsa Lekala la Thepa(i)    Ntate Steven Piet Ngubeni (Modulasetulo); (ii)    Mme Pamela Nonkululeko Makhubela;(iii)    Moadvokate Mxolisi Sphamandla Nene;(iv)    Ntate Terry Kevin Johnson;(v)    Ntate Thato Ramaili;(vi)    Mme Thokozani Radebe;(vii)    Mme Thuthuka Siphumezile Songelwa;(viii)    Ntate Shaheed Peters;(ix)    Mme Nokulunga Makopo; le(x)    Mme Pamela Beatrice Snyman. (xi)    Mme Veruska Gilbert (Moemedi ho tswa Lefapheng la Kgwebo, Indasteri le Tlhodisano)10.    Boto ya Balaodi ba Lekgotla la Naha la Boingodiso ba Diahi tsa Metse(i)    Mme Nomusa Mufamadi (Modulasetulo);(ii)    Ntate Francois Beukman;(iii)    Ntate Kganki Matabane;(iv)    Mme Nontuthuko Chiluvane;(v)    Mme Mandy Jayakody;(vi)    Ntate Refilwe Lediga;(vii)    Mme Morwesi Ramonyai;(viii)    Mme Siphindile Memela;(ix)    Mme Nomthandazo Lucia Ncalane-Ngcobo;(x)    Mme Kedibone Tsiloane;(xi)    Ntate Roy Mnisi;(xii)    Mme Shelly Huntley;(xiii)    Mme Sasa Subaban; le(xiv)    Mme Zodwa Matiwane. 11.    Ditho tsa Khansele ya Lekgotla la Taolo ya Matlo a Setjhaba a Bodulo: (i)    Mme Busisiwe Nzo (Modulasetulo);(ii)    Mme Pulani Thobejane-Mogotsi(iii)    Mme Lahlane Malema;(iv)    Mme Sanele Masiza;(v)    Mme Yvonne Deliwe Mbane;(vi)    Mme Lebogang Shole;(vii)    Mme Ayanda Olifant;(viii)    Mme Zimbini Hill;(ix)    Mme Confidence Tshilande;(x)    Ntate Kevin Kiewitz;(xi)    Ntate Ashley Latchu; le(xii)    Ntate Mashukudu Maboa.12.    Boto ya Balaodi ba Lekala la Ntshetsopele ya Matlo a Bodulo:(i)    Ngaka Tshilidzi Ratshitanga (Modulasetulo);(ii)    Mme Marina Dumakude (Motlatsa Modulasetulo);(iii)    Ngaka Manqoba Soni;(iv)    Mme Nalini Maharaj;(v)    Ntate Rajesh Makan; le(vi)    Mme Magdeline Tshabalala. Dipotso: Mme Phumla Williams   Sebuedi sa Kabinete Selefouno: 083 501 0139"
Statement on the Cabinet Meeting of 8 December 2021,9 Dec 2021,https://www.gov.za/speeches/statement-cabinet-meeting-08-december-2021-9-dec-2021-0000,https://www.gov.za/st/speeches/statement-cabinet-meeting-8-december-2021-9-dec-2021-0000,"A.  Maemo a Renang1.  Letsatsi la Matjhaba la Twantsho ya Bobodu 1.1.  Afrika Borwa le yona e ipapisa le dinaha tse ding tsa matjhaba ho keteka Letsatsi la Matjhaba la Twantsho ya Bobodu ka Labone la la 9 Tshitwe 2021 tlasa lepetjo le reng  Bokamoso bo hlokang bobodu bo qala kajeno, bo qala ka nna . Lepetjo la Mokgatlo wa Dinaha tsa Matjhaba la selemo sena sa 2021 la Letsatsi lena la Matjhaba la Twantsho ya Bobodu lona le re:  Tokelo ya hao, karolo ya hao: E re Tjhe ho bobodu . 1.2.  Bobodu ho sa natsehe hore bo boholo kapa bo bonyane, ke e nngwe ya phephetso tse tobaneng le naha ena, tse boetseng di tetebetsang kgolo ya moruo le ntlafatso ya ntshetsopele ya setjhaba. 1.3.  Kabinete e ntse e na le tshepo ya hore ditshebeletso tsa rona tsa tsa toka di ntse di etsa mosebetsi wa tsona ka nepo ka ho netefatsa hore bohle ba amehang bobodung ba tobana le molao. Ho lebeletswe hore Komishene ya Diphuputso tsa Menyenyetsi tsa ho Hapa Puso, Bobodu le Bonyofonyofo Ditshebeletsong le Mafapheng a Mmuso e nehe Mopresidente Cyril Ramaphosa tlaleho ya yona e feletseng ka Moqebelo wa la 1 Pherekgong 2022. 1.4.  Kabinete e nahana hore ntle le ho senola baetsi bana ba bobodu, tlaleho ena e tla eletsa mmuso ka mekgwa le ditsela tseo o ka thibelang bobodu ka tsona. 1.5.   Jwalo ka karolo ya letsholo la twantsho ya bobdu, Lekala le Ikgethang la Mafokisi (SIU), le se le hlahletse dinyewe tse ngata Lekgotleng le Phahameng la Dinyewe mmoho le Makgotlaneng a Ikgethang mme ho fihlela ka la 31 Tlhakubele 2021 dinyewe tse latelang di ne di e so phethelwe. Ho na le dinyewe tse 56 tse Lekgotleng le Phahameng la Dinyewe, tsona di kenyeletsa ditumellano tsa tjhelete e ballwang ho dibilione tse R62; Dinyewe tse 64 tsona di Makgotlaneng a Ikgethang mme tsona di kenyeletsa ditumellano tsa tjhelete e ballwang ho dibilione tse R6.99. Tabakgolo eo SIU e llang ka yona ditumellanong tsena kaofela ke manane mmoho le kabo e fosahetseng ya dithendara tsena ke mafapha a mmuso. Selemong sa ditjhelete sa 2021/2022, SIU e kgonne ho kwala dipenshene tsa basebeletsi ba mehleng ba mmuso, ya emisa le ho sebetsa ha diakhaonto tsa dibanka tsa batho ba itseng mmoho le tsa dikgwebo ka lebaka la bobodu ba tjhelete e ballwang ho dibilione tse R43. Mopresidente o se a saenne Diphatlalatso tse robong tsa SIU selemong sena sa ditjhelete mme tsona di ntse di lekolwa.  1.6.  Kabinete e dumela hore katleho ntweng kgahlano le bobodu e ka hlolwa ha motho ohle wa Afrika Borwa a ka kenya letsoho ho yona. Haeba ho le teng seo o se bonang, se ka thola, bua; tlaleha diketso tsa bobodu Mohaleng wa Naha wa Ditlaleho tsa Diketso tsa Bobodu, wa 0800 701 701. 1.7.  Kabinete e boetse e nefetsa boitlamo ba yona ba ho sireletsa bohle ba pepesang bobodu mme e thoholetsa basebeletsi ba mmuso ba tshepahetseng ka sebete sa bona sa ho pepesa bobodu, le ho beha maphelo a bona kotsing. 2.    Ho nyoloha ka sekgahla ya ditshwaetso tsa Kokwanahloko ya Khorona (COVID-19)2.1.  Kabinete e a tseba ka taba ya ho eketseha ka sekgahla ha palo ya batho ba tshwaetswang ke mefuta e metjha ya COVID-19 dikarolong tse fapafapaneng tsa naha ena mme e etsa kgoeletso setjhabeng ho lwantshana le ditshwaetso tsena. Ho fihlela ha jwale, ke batho ba balwang ho 19 842, ba tshwaeditsweng ke COVID-19 dihoreng tse 24 tse fetileng, e leng se bolelang hore ke palo ya batho ba persente di 26.8 ba tshwaeditsweng. Ho boetse hape ha hlokahala batho ba 36 ka lona lebaka la COVID-19 dihoreng tsena tse 24 tse fetileng.2.2.  Ente ha e thuse feela ka ho thibela ho kula haholo ka lebaka la kokwanahloko ena, ho amohelwa sepetlele kapa hona ho bolawa ke yona, empa e boetse hape e fokotsa le kotsi ya ho hlaselwa ke mefuta e meng ya kokwanahloko ena nakong e tlang. 2.3.  Re tlameha ho tswela pele le ho sebedisa mekgwa eo e seng ya bongaka ya ho itshireletsa e kang ho apara dimonkwana tse kwahelang nko le molomo; ho iqaqolohanya le ba bang mmoho le ho hlapa matsoho kgafetsa ka metsi le sesepa kapa ho sebedisa sebolaya dikokwanahloko se nang le alekhohole ya persente tse 70. 2.4.  Re ka boela ra fokotsa sekgahla sa kokwanahloko ena ka ho qoba mekete le meketjana. Ha re sebetsa mmoho, re ka e hlola kokwanahloko ena ka hore re sireletse bao re phelang le bona le setjhaba ka kakaretso kgahlano le yona.  2.5.  Kabinete le yona jwalo ka Mopresidente Ramaphosa, e leboha borasaense ba rona ka ho hlokomedisa lefatshe lohle ka mofuta ona wa Omicron o seng o phatlalletse le lefatshe ka bophara. Kabinete le yona e tshehetsa letsholo la hore dinaha tsohle tse thibetseng ketelo ya baeti ba tswang Afrika Borwa hore di emise qeto eo ya tsona hang hang.  3.  Beke ya Letsholo la ho Enta la Vooma 3.1.  Ho fihlela ha jwale, re se re sebedisitse ente tse 26, 781, 642. Nakong e ekeditsweng ya Letsholo la ho Enta la Vooma la la 3 ho ya ho la 10 Tshitwe 2021, ke diketekete tsa batho ba entilweng ditsing tse fapafapaneng tse butsweng naheng ka bophara. Kabinete e etsa kgoeletso bathong bohle ba dilemo di 12 le ho feta hore ba sebedise monyetla ona wa ho enta.  3.2.  Boloka bao o phelang le bona ba bolokehile Keresemeng ena ka hore o etele sitsi se haufi le wena leha o sa ipeheletsa o fihle o ingodise mme o ente ntle le ho lefa. 3.3.  Melemo ya ho enta e kenyeletsa ho fokotsa menyetla ya ho amohelwa sepetlele ha o tshwaeditswe ke COVID-19. Kabinete e kgothaletsa batho bohle Afrika Borwa ka bophara hore ba ente jwalo ka ha bopaki bo bontsha hore bongata ba batho ba amohelwang dipetlele ke ba sa entang. 4.  Dipalopalo tsa Kotara ka Nngwe tsa ba sa Sebetseng (QLFS)4.1.  Mmuso o ntse o ikemiseditse ka ho lwantsha pharela ya leqeme la mesebetsi naheng ena. Sephetho sa QLSF sa moraorao tjena se bontsha ha palo ya batho ba fellwang ke mesebetsi e eketsehile ka halofo ya persente, e tloha ho persente tse 34,4 kotareng ya bobedi ya selemo sena ho isa ho persente tse 34,9 kotareng ya boraro ya 2021. Dipalopalo tsena e hlile ha di jese ditheohelang. 4.2.  Mmuso o tswela pele le maikemisetso a ona a ho hohela borakgwebo naheng ena ya rona ka ho tobana le mathata ana a thibelang kgolo ya moruo, ka ho theha menyetla ya mesebetsi mmoho le ho qeta bofuma. Mmuso o bontsha matsapa a ona ka ho tsetela haholo dibopehong tsa motheo ka maikemisetso a ho nyolla moruo esitana le ho theha menyetla ya mesebetsi. 4.3.  Mmuso o ntse o tswela pele le ho tshehetsa tlhahiso tsa lehae le ho tsoseletsa diindastering tsa tlhahiso tsa kwano ka tshebediso ya Lefapha la Dikgwebo, Diindasteri le Ditlhodisano. Kopano ya selemo le selemo ya Matsete e ntse e tswela pele le ho hohela boramatsete ba batjha. Ho tloha ka selemo sa 2018, SAIC e se e tlisitse matsete a ballwang ho dibilione tse R770 makaleng a fapafapaneng a moruo. 4.4.  Kabinete e ntse e ikemiseditse ho sebedisana le makala a mangata ho lwantsha mathata ana a mararo a jeleng setsi setjhabeng, e leng leqeme la mesebetsi, bofuma le ho se lekalekane. Mmuso o ikemiseditse ka matla ho etsa naha ena lepatlelo la matsete. Sena se tla tlisa diphetoho mme le ba neng ba tinngwe menyetla nakong e fetileng jwale ba tla e fumana. 5.  Ketelo ya Mopresidente Dinaheng tse Nne tsa Bophirima ba Afrika5.1.  Mopresidente Ramaphosa o sa tswa etella pele kemedi ya naha ena ya Matona le baetapele ba tsa kgwebo leetong la ho ya dinaheng tse kang Nigeria, C te d Ivoire, Ghana le Senegal ka maikemisetso a ho theha maqhama a tsa moruo mmoho le ho leka ho theha dikamano le batho ba dinaha tseo.5.2.  Leeto lena la dinaha tsena tse nne le neng le le ho tloha ka la 30 Pudungwana ho isa ka la 7 Tshitwe, maikemisetso a lona ke ho tiisa haholo maqhama a tshebedisano le ntshetsopele ya Afrika dikarolong tse fapafapaneng. 5.3.  Afrika Borwa le mahlahana a yona di ile tsa lekola mekgwa ya ho sebedisa monyetla wa Tumellano ya Kgwebisano ya Dinaha tsa Afrika molemong wa matsete a dinaha tsena.6.  Letsholo la Matsatsi a 16 la Twantsho ya Tlhekefetso ya Basadi le Bana6.1.  Leha nako ya Letsholo la Matsatsi a 16 la Twantsho ya Tlhekefetso ya Basadi le Bana e fihla pheletsong, empa e sa le taba e ngongorehisang ho hlokomela hore mosebetsi o sa le moholo pele sekgobo sena sa tlhekefetso le dipolao tsa basadi (GBVF) se ka fela setjhabeng. 6.2.  Nakong ena e ikgethang ya letsholo lena, le ya Matsatsi a Ekeditsweng a 365 a Letsholo lena, ho tlalehilwe diketsahalo le dipolao tse sehloho kgahlano le basadi. 6.3.  Sena ke pontsho ya ho hloleha ha rona re le setjhaba hore re iphapanyetse diketso tsena tse sehloho hakana. Mokgwa ona o mobe wa banna ba hlekefetsang basadi le wa basadi ba kgethang ho thola leha ba hlekefetswa, o tlameha ho fela. 6.4.  Kabinete e etsa kgoeletso ho motho ohle, haholoholo ho banna ho leka ho lwantsha tlhekefetso ena ya basadi le bana. Banna ba tlameha ho ema ba etelle ntwa kgahlano le tlhekefetso ya basadi le bana pele mme ba tlalehe diketso tsa teng sepoleseng. Ba boetse hape ba tlameha ho etsa tlhokomediso mmoho le ho ruta banna ba bang ka tsela ya ho qeta mokgwa ona o mobe. 6.5.  Ho bontsha boinehelo kgahlano le ketso tsena tsa tlhekefetso ya basadi le bana, mmuso o sa tswa bula makgotla a dinyewe a 106, a tla tobana le dinyewe tse mabapi le thobalano mme o ikemiseditse le ho bula le makgotla a dinyewe tse amanang le thobalano le bana. 6.6.  Ka Hlakola 2020, ho ile ha etswa diphetoho molaong wa tsa Bonokwane (o kenyeletsang le dinyewe tse amanang le thobalano) mme sena se bolela hore jwale ho se ho tla bulwa le makgotla a dinyewe a tla shebana le dinyewe tse amanang le tsa thobalano. Karolo ya bo 55A ya molao ona, e neha Letona la Toka le Ditshebeletso tsa Tlhabollo ho hlwaya lekgotla la dinyewe la Sedika kapa le Phahameng hore e be le shebanang le dinyewe tse amanang le thobalano. 6.7.  Kabinete e etsa kgoeletso dikarolong tsohle tsa setjhaba ho sebedisana le mmuso ho etsa dibaka tseo re phelang ho tsona e be tse bolokehileng le ho sireletsa mahlatsipa a tlhekefetso tsena. Re tla bona phetoho ha feela re sebetsa mmoho, nka bohato hona jwale!B.  Diqeto tsa Kabinete1.  Ho Eketswa ha Nako ya Koduwa Naheng 1.1.  Kabinete e ile ya ananela kgothaletso ya Moifo wa Naha o shebaneng le taba ya Kokwanahloko ena ya Khorona ya ho eketsa Nako ya Maemo a Koduwa Naheng ho fihlela ka la 15 Pherekgong 2022, ho ya ka Karolo ya bo 27 (5) (c) ya Molao o Laolang Maemo a Koduwa, e leng wa selemo sa 2002 (Molao wa bo 57 wa 2002).1.2.  Ka Maemo ana a Koduwa Naheng, ho ikemiseditswe ho lwantshana le maemo a koduwa ena ya COVID-19. 2.  Sehla se Bolokehileng sa Keresemese2.1.  Jwalo ka ha bongata ba rona re tla beng re le nakong ya phomolo ya Keresemese, re tlameha ho hopola hore COVID-19 yona ha e a phomola. O ka netefatsa polokeho ya hao le ya ba lelapa la hao ka ho enta sitsing se haufi le wena. 2.2.  Kabinete e etsa kgoeletso ho motho ohle ho ba sedi, le ho qoba ho ba meketjaneng. Re ka boela ra etsa sehla sena sa Keresemese e be se bolokehileng, le se monate ka ho qoba ho kganna re nwele jwala. Re tlameha ho ikobela melao yohle ya tsela, ho kenyeletsa le ho se tlole tekanyetso e behilweng ya lebelo. Re tlameha ho leka ka hohle hohle ho Fihla re Phela.  2.3.  Kabinete e etsa kgoeletso ho batswadi le bahlokomedi ba bana ho ba sedi ha bana ba le mawatleng, matangwaneng a ho sesa kapa hona haufi le matsi. Hore o tle o bolokehe sehleng sena sa phomolo, dula o fadimehile ka dinako tsohle. Tlaleha mokgwathatsanyana leha e le ofe kapa ofe o belaetsang ka ho letsetsa sepolesa nomorong ya 10111 kapa o tsebise ba tsa tshireletso ba haufi le wena. C.  Melaetsa1.  DitebohoKabinete e lebisa ditakaletso tse ntle ho: Mopresidente Ramaphosa ka ho fumana tlotla ya Bongaka ho tswa Yunivesithing ya Cheikh Anta Diop, mane Dakar, naheng ya Senegal. Yunivesithi ena, e nkuwa e le e nngwe ya tse pele Afrika le lefatsheng ka bophara. Mopresidente wa rona wa mehleng, Nelson Mandela, le yena o ne a fumane kgau ena dilemong tse 29 tse fetileng le pele naha ena e fumana tokoloho. Ena e bile ntho e ntle hore Mopresidente Ramaphosa a fumane tlotla ena e babatsehang ka selemo seo re ketekang dilemo tse 25 Molatheo wa rona o le tshebetsong jwalo ka molao. the Blitzboks ka katleho tsa bona tse pedi tonamenteng ya Dubai Sevens rugby.  2.  MatshidisoKabinete e fetisetsa matshidisi a yona ho lelapa le metswalle ya:Ntate Ebrahim Ismail Ebrahim (84), motlatsi wa mehleng wa Letona la Dikamano tsa Matjhabeng. Ebie, jwalo ka ha bomphato ba hae ba ne ba mmitsa, e ne e le motho ya inehetseng ntweng ya tokoloho ya naha ena le ho theheng Afrika Borwa e betere bakeng sa bohle. Mme Lindiwe Mabuza (83), mokaubere wa lenqosa, seroki, moitsedi wa tsa basadi le molwaneli wa tokoloho. Ka selemo sa 2014, o ne a fumane Kgau ya Silivera ya Ikhamanga ka kgothaletso ya hae ya tsa bonono le tshebediso ya mahlale ho demokrasi   a bontsha hore tsa setso ke tsa bohlokwa ho fihlelleng dimokrasi . D.  KgiroPele batho bohle ba hirwa, ho tla hlahlobisiswa mangolo a bona a thuto le a mang a hlokahalang.Ngaka Sean Douglas Philips   Molaodi Kakaretso (DG) Lefapheng la Metsi le tsamaiso ya Dikgwerekgwere.Moadvokeiti Alison Gay Bengtson   Motlatsi wa Molaodi Kakaretso (DDG) karolong e shebaneng le Tsamaiso ya Lenaneothuto le Tlhokomelo Lefapheng la Thuto ya Motheo. Mme Busisiwe Iris Letompa   DDG: ya shebaneng le Ditshebeletso tsa Diprofensi Lefapheng la Temo, Ntlafatso ya Mobu le Ntshetsopele ya Dibaka tsa Mahaeng. Ho ekeditswe ha nako ya tshebetso ya Moifo wa Tshebeletso ya Dipalopalo ya Afrika Borwa:Moprofesara David Everatt (Modulasetulo);Ntate Ian Assam (Motlatsi wa modulasetulo);Ntate Faldie Esau Mme Reshoketswe Mokobane;Mme Blanche Motsosi;Ngaka Jacky Galpin;Ngaka Ariane Neethling;Ngaka Thabi Leoka;Ntate Ettiene le Roux;Ntate Wandile Sihlobo;Mme Nompumelelo Nzimande;Mme Vuyelwa Mantyi (ya emetseng Kapa Botjhabela);Mme Zeenat Ishamial (ya emetseng Kapa Bophirima);Ntate Kuberin Packirisamy (ya emetseng Kapa Leboya);Ntate Thulani Bhengu (ya emetseng KwaZulu-Natal);Moprofesara Andries Monyeki (ya emetseng Leboya Bophirima);Ngaka Nomusa Mlondo (ya emetseng Mpumalanga); leNgaka Modjadji Malahlela (ya emetseng Limpopo). 5.  Ditho tsa boto ya Naha ya Sitsi sa Ntshetsopele ya Eneji:Ntate Sicelo Goodwill Xulu (Modula Setulo);Mme Lungile Mtiya (Motlatsi wa modula setulo);Mme Abegail Boikhutso; Mme Mary Tumelo Mashabela;Ntate Jongikhaya Witi (setho se ka sehloohong ho tswa Lefapheng la Meru, Botswasi ba Ditlhapi le Tikoloho (DFFE));Mme Olga Chauke (Se seng setho sa   DFFE);Mme Lize Baron (Setho se ka sehloohong ho tswa Lefapheng la Kgwebo, Diindasteri le Tlhodisano (the dtic));Ntate Gerhard Fourie (Se seng setho sa   the dtic);Ntate Mthokozisi Mpofu (Setho se ka sehloohong sa Lefapha la Dimenerale le Eneji (DNTATEE); leMme Nomawethu Qase (Se seng setho sa   DNTATEE). 6.  Banka ya tsa Mobu   (a)  Mme Khensani Mukhari   Molaodi ya ka Sehloohong wa Banka ya tsa MobuMoifo wa Balaodi ba Banka ya tsa Mobu:  (b)    Mme Nyane Rethabile Nkosi (Modulasetulo);  (c)    Ntate Lehlogonolo Andrew Makenete (Motlatsi wa Modulasetulo);   (d)    Mme Mathane Makgatho;  (e)    Mme Dineo Maithufi;  (f)    Ngaka Johann Frederick Kirsten;  (g)    Mme Thulisile Njapa Mashanda;  (h)    Mme Nonthuthuzelo Pinkie Motshegoa;  (i)    Mme Egashnee Pillay;  (j)    Ngaka Monde Mbovu Tom;   (k)    Ntate Dimitri Wilhem van der Westhuizen;7.  Boto ya nakwana ya Sentech  a.    Mme Sedzani Faith Mudau (Modulasetulo);  b.    Mme Veronica Mmakoma Motloutsi;  c.    Mme Mapuleng Moropa;  d.    Mme Tshavhuyo Sesani;  e.    Ntate Themba Phiri;  f.    Moadvokheiti. Nkhumeleni Anderson Mudunungu; le  g.    Ntate Metusa Mbasa.Ditlhakisetso:Mme Phumla Williams   Sebuelli sa KabineteMohala: 083 501 0139"
Tlaleho ka Kopano ya vidio ya Kabinete ya Lekgotla le e Ikgethang ya Labone la 27 le Labohlano la 28 Pherekgong 2022,28 Jan 2022,https://www.gov.za/speeches/statement-cabinet-lekgotla-cabinet-meeting-27-28-jan-2022,https://www.gov.za/st/speeches/tlaleho-ka-kopano-ya-vidio-ya-kabinete-ya-lekgotla-le-e-ikgethang-ya-labone-la-27-le,"A.  KOPANO YA KABINETE YA LEKGOTLA1.1. Mopresidente Cyril Ramaphosa o ile a mema kopano ya Kabinete ya Lekgotla ka Labone, mohla la 27 Pherekgong 2022. Kopanong ena ho ne ho tlile mekga ya boetapele ho tswa didikadikweng tsohle tsa mmuso. Tsona di kenyeleditse Matona, Batlatsi ba Matona, Ditonakgolo, Balaodikakaretso le boetapele ba Mokgatlo wa Afrika Borwa wa Puso ya Lehae (SALGA).1.2. Mopresidente o memme baetapele ba mmuso e le karolo ya ho kopanya le ho amahanya/ ho lotomanya karabelo ya mmuso diphephetsong tse tjametseng naha, ka kotloloho e le ho tsitsisa maikutlo ka mokgwa o hlokolosi wa ho shebana le diphephetso tse tharo tse tlamahaneng tsa bofutsana, tlhokeho ya mesebetsi le ho se lekalekane. O ipileditse ho baetapele hore ba phethahatse diphetoho tsa mantlha tse molemong wa ho tsosolosa kgolo ya moruo le ho thewa ha mesebetsi ena e hlokehang haholo ka sekgahla se hodimo ho feta pele.1.3. Mopresidente o tiisitse maikutlo ntlheng ya ho ba ka sehloohong ha Pono ya 2030 ya Moralo wa Ntshetsopele ya Naha le Moralo wa Kahobotjha le Tsosoloso ya Moruo ho potlakisa matsapa a ho ntlafatsa maemo a bophelo ba Maafrika Borwa.1.4. Ka hodima boemo ba moruo le diphetoho tsa matla a thuo, kopano ena ya Kabinete ya Lekgotla e boetse ya buisana ka ntshetsopele ya metheo ya tshebetso ya moruo, ho tsitsiswa ha phumantsho ya motlakase, ho sebediswa ha dihlahiswa tsa ka hara naha le tlhahiso ya diindasteri, diphetoho tsa thuo ya mobu le temo, le ho fetolwa ha dikhampani tsa mmuso.1.5. Matsapa a ho fokotsa tlhokeho ya mesebetsi le bofuma a tla kenyeletsa kopanelo ya mesebetsi e eketsehileng lekaleng la poraefete, mesebetsi e tshehetswang ka ditjhelete ke mmuso le tshireletso e eketsehileng ya setjhaba bakeng la batho ba seng mesebetsing.1.6. Kopano ena e boetse ya buisana ka diphephetso le tswelopele e seng e fihletswe ntweng ya ditlolo tsa molao le bobodu, le matsapa a ho ntlafatsa paballeho le polokeho ya setjhaba. E boetse ya buisana ka mosebetsi wa mmuso wa lehae wa ho isa ditshebeletso bathong   ho kenyeletswa phepelo ya motlakase, le ya metsi le tsamaiso ya dikgwerekgwere   jwalo ka karolo ya bohlokwa kahong ya tshebetso ya Mmuso.1.7. Dipuisano tsa kopano ya Kabinete ya Lekgotla di tshwanela ho ba malebela a hore na dintlha tse tshwanelang ho ba lenaneng le ka pele la mmuso e tla ba dife bakeng sa selemo seo re se qalang tseo Mopresidente Ramaphosa a tla di teka nakong ya Puo ka Boemo ba Naha ka Labone la 10 Tlhakubele 2022.B.  DIQETO TSA KABINETE1. Afrika Borwa ha e Hokahane   Moralo wa Mohato wa Bobedi1.1. Kabinete e ananetse ho thakgolwa ha mohato wa bobedi wa projekte ya Afrika Borwa ha e Hokahane. Moralo ona o phethahatsa Leano la naha la Tshebeletso ya Inthanete le ileng la amohelwa ke Kabinete ka selemo sa 2013. Mohato wa Pele o sebeditse jwalo ka mohato wa tlhekelo wa ho fana ka Dimegabithe (di-Mbp) tse leshome tsa ditshebeletso tsa inthanete meahong ya mmuso e hlokolosi e 970.1.2. Mohato ona o amohetsweng wa bobedi o tla thakgolwa ho sebediswa makala a mmuso (Lekala la Mmuso la Theknoloji ya Tlhahisoleseding [SITA]; Ditshebeletso tsa Inthanete tsa Infraco le Sentech le indasteri). Nakong ya dikgwedi tse 36 tse tlang, projekte ena e tla hokahanya meaho e setseng ya mmuso, le setjhaba le malapa.1.3. Projekte ena ke karolo ya boitlamo ba mmuso ba ho fedisa ho hlokeha ha tekatekano ditshebeletsong tsa inthanete, haholoholo dibakeng tsa mahae, le ho ntshetsa pele moruo wa ditshebeletso tsa inthanete. Seabo sa lekala la poraefete se tla boela se phethahatsa ho fetolwa ha lekala ka ho kenyeletsa bankakarolo bohle ba amehang lekaleng lena la marangrang a elektroniki.1.4. Projekte ya Afrika Borwa ha e Hokahane e habile ho anetsa phumantsho ya ditshebeletso tsa inthanete setjhabeng le meahong ya mmuso ka 80% nakong ya dilemo tse tharo tse tlang ka bonyane lebelo la mothamo wa di-Mbp tse 10 ka motsotswana le di-Mbp tse 100 bakeng la meaho e hlokang haholo ditshebeletso tsa inthanete ho feta e meng.C.  KGIROPele batho bohle ba ka hirwa, ho netefatswa mangolo a thuto le ditokollo tsohle tse hlokehang.1. Mme Nomthandazo Lichie Moyo jwalo ka Motlatsi wa Motsamaisikakaretso (DDG): Lekaleng la Ntshetsopele ya Dibaka tsa Mahae, Lefapheng la Temo, Phetoho ya Mobu le Ntshetsopele ya Dibaka tsa Mahae (DALRRD).2. Ntate Clinton Rossouw Heimann jwalo ka DDG: Thero ya Sebaka le Tsamaiso ya Tshebediso ya Mobu, lefapheng la DALRRD.3. Ntate Michael Currin jwalo ka DDG: Tlhophiso ya Dikamano tsa Mebuso le Bolaodi ho ba ba Amehang, Lefapheng la Dikgokahano le Tlhahisoleseding (GCIS).4. Mme Regomoditswe Dorcas Mavimbela jwalo ka DDG: Tshebetso le Kabo ya tse Kahare, lefapheng la GCIS.5. Mme Nomonde Mnukwa jwalo ka DDG: Ditshebeletso tsa Tshehetso ya Lefapha, lefapheng la GCIS.6. Ntate Nhlanhla Edgar Sishi jwalo ka DDG: Ofising ya Ditekanyetso, lefapheng la Ramatlotlo wa Setjhaba.7. Ngaka Litha Magingxa jwalo ka Mohlanka ya ka Sehloohong wa Lekgotla la Phethahatso (CEO) le Mopresidente wa Lekgotla la Diphuputso tsa Temo. Kabinete e ananetse ho hirwa ha hae ke Lekgotla.8. Mme Rofhiwa Irene Singo jwalo ka Mohlanka ya ka Sehloohong wa Ditjhelete, Lefapheng la Toka le Ntshetsopele ya Molao wa Motheo.9. Ntate Luvuyo Keyise jwalo ka CEO ya nakwana ya SITA (O hiruwe hape.).Ditho tsa Boto ya SITA SOC:1. Mme Makano Mosidi (Modulasetulo);2. Ngaka Stella Bvuma (Motlatsi wa Modulasetulo);3. Mme Shery-Lee Moonsamy;4. Mme Nolitha Pieterson;5. Mme Zimbini Hill;6. Mme Olwethu Ketsekile;7. Ngaka Tshilidzi Ratshitanga;8. Ngaka Rendani Ramabulana;9. Mme Jeanette Morwane (Moemedi wa Lefapha la Dikgokahano le Ditheknoloji tsa Digithale);10. Mme Laura Mseme (Moemedi wa Lefapha la Ramatlotlo wa Naha); le11. Ntate William Vukela (Moemedi wa Lefapha la Tshebeletso ya Mmuso le Tsamaiso).Dipotso: Mme Phumla Williams   Sebuedi sa KabineteSelefouno: 083 501 0139"
Tlaleho ka Kopano ya Kabinete e Tshwerweng ka Kgokahano ya Vidio ka Laboraro la 09 Hlakola selemong sa 2022,11 Feb 2022,https://www.gov.za/speeches/statement-cabinet-meeting-9-february-2022-11-feb-2022-0000,https://www.gov.za/st/speeches/tlaleho-ka-kopano-ya-kabinete-e-tshwerweng-ka-kgokahano-ya-vidio-ka-laboraro-la-09-0,"A.       Ditaba tse Itlhommeng Pele1.       Puo ka Boemo ba Naha (SoNA)1.1.    Kabinete e amohetse Puo ka Boemo ba Naha ya selemo sa 2022 e entsweng ke Mopresidente Cyril Ramaphosa, a e etsa Sebokeng se Kopanetsweng sa Seboka sa Naha le Lekgotla la Naha la Diprovinse Holong ya Motsekapa ka Labone la 10 Hlakola 2022, eo e leng puisano e thahaseletsweng ke setjhaba sohle.1.2.    SoNA ke ketsahalo ya bohlokwa alemanakeng ya mmuso wa demokrasi, jwalo ka ha e fa Hlooho ya Naha monyetla wa ho hlahisetsa baemedi ba setjhaba ho tswa mekgeng ya dipolotiki, esita le ho setjhaba ka kakaretso, boinahano bo tebileng ka boemo ba naha ba bophelo ba setjhaba le ditaba tsa sepolotiki, hape le ho teka meralo ya mmuso bakeng sa selemo seo re se qadileng le ho ya pele. 1.3.    Dibekeng tsena tse tlang, Matona a Mmuso ho tswa mafapheng ka ho fapana a tla hlopholla Lenaneo la Mmuso la Tshebetso la selemo sa 2022, le tla tataiswa ke Puo ya Bajete ya Naha e tla tekwa ka Laboraro la 23 Hlakola selemong sa 2022, le ke kabo ya bajete e lebang mafapheng kaofela a mmuso.2.       Seabo Palong ya Setjhaba ya Selemo sa 20222.1.    Kabinete e ipileditse ho baahi bohle le batho bohle ba phelang ka hara naha ena ho ba le seabo Palong ya Setjhaba ya selemo sa 2022, e qadileng ka Labone la 3 Hlakola selemong sa 2022, mme e tswelang pele ho fihlela ka Mantaha wa 28 Hlakola selemong sa 2022.2.2.    Ena ke palo ya bone ya setjhaba nakong ya puso ena ya demokrasi, mme ya ho qetela e ne e le ka selemo sa 2011. Sephetho sa Palo ya Setjhaba se nka tema ya bohlokwa kabong ya disebediswa ho kgahlametsana le ditlhoko tsa phepelo ya ditshebeletso tsa mantlha tsa metse ya rona.2.3   Maafrika Borwa a ka kgetha ho ba le seabo Palong ya Setjhaba ya selemo sa 2022 ka ho sebedisa mohala, ka palo ya digithale e sebedisang khomputara kapa ka ho ngodiswa ke basebeletsi ba kenang motse le motse. Palo ya digithale e sebedisang khomputhara e tla sebediswa feela ke batho ba ileng ba ingodisa inthaneteng pele ho letsatsi la 5 kgweding ya Hlakola selemong sena.3.       Tlaleho ka Lefu la Kokwanahloko ya Khorona (COVID-19)3.1.    Kabinete e thoholeditsa Maafrika Borwa ka boikitlaetso ba bona bo tswelang pele ntweng ya COVID-19, bo thusitseng ho boloka ditshwaetso tse ntjha di batla di ba tlase empa re le tlasa kgatello ya leqhubu la bone.3.2.    COVID-19 e sa ntse e le karolo ya maphelo a rona, mme ditlwaelo tsohle tsa bophelo bo botle le boipaballo di tlameha ho phethwa ka dinako tsohle, ho kenyeletswa tshielano ya sebaka, ho hlatswa matsoho le ho sebedisa sehatledi, le ho kgwesa semonkwana ha re le dibakeng tsa bohle. Semonkwana e be se kwaelang molomo le nko, ka bobedi. Ha kokwanahloko ena e kotsi e ntse e tswela pele ho bolaya batho, kentelo e sa ntse e le ona mokgwa wa tshireletso o molemo ka ho fetisisa. Ha batho ba entwang ba ntse ba eketseha, ke ha naha ya rona e eketsa ho bolokeha.3.3.    Jwalo ka ha naha e ntse e kgutlela setlwaeding butlebutle, tshebetso ya moruo e ntse e buleha, le dikolo di boetse di qadile ho amohela bana bohle ka mehla le thuto e tswela pele ka botlalo, Kabinete e ipileditse ho batho bohle ba sa entwang ba dilemo di ka hodimo ho 12 hore ba fumane kentelo ka pele ka moo ho ka kgonehang. O hloka feela ho ikela setsheng sa kentelo le ha e le sefe, le haeba o sa bitswa, o tla fihla o ngodiswa o bile o entwa kantle ho tefo.3.4.    Kabinete e boetse ya kgothaletsa bohle ba entilweng ka botlalo ho ya fumana ente ya sematlafatsi, e thusang ho eketsa palo ya dithibelamahloko le ho thethefatsa mafeto a COVID-19.Diente tsa sematlafatsi di fumantshwa motho le ha e le ofe ya ileng a fumana ente ya hae ya ho qetela le ya mantlha bonyane nakong ya dikgwedi tse tsheletseng tse fetileng. Ka ho fumana diente tsohle tse lokelang, ha re fokotse feela menyetla ya ho kula haholo, ho robatswa sepetlele kapa lefu, empa re boetse re fokotsa kotsi ya ho hatellwa ke mafeto a kotsi a ka moso.4.       Khomishene ya Boahlodi ya Dipatlisiso tsa Tlaleho ya Ho Hulwa ha Mmuso ka Nko4.1.    Kabinete e etse hloko ho fanwa ha haufinyane tjena ha karolo ya pele le ya bobedi ya Komishene ya Boahlodi ya Dipatlisiso tsa Tlaleho ya Ho hulwa ha Mmuso ka Nko ho Mopresidente Ramaphosa e le kgatelopele ntweng e kgahlanong le bobodu.4.2.    Kabinete e tshehetsa ka matla tshebetso e tla etsahala ha Mopresidente a lotomanya mehato ya ho phethahatsa ditshisinyo tsa khomishene ha a fana ka tlaleho e feletseng ho Palamente mohla la 30 Phuptjane 2022, kapa pele ho moo.5.       Tlaleho ya Diphuputso ka Merusu ya Setjhabeng ya Kgwedi ya Phupu Selemong sa 20215.1.    Kabinete e ikopantse le Mopresidente Ramaphosa ho amoheleng ho ntshuwa ha tlaleho ya Phanele ya Ditsebi e neng e kgethetswe ho lekodisa karabelo ya mmuso diketsahalong tsa merusu e hlohleleditsweng e etsahetseng setjhabeng, tshenyo le sabotasi ka kgwedi ya Phupu selemong sa 2021. Mopresidente o ile a teka tlaleho ya Phanele ya Ditsebi kopanong ya Lekgotla la Naha la Tshireletso ka Labohlano la 4 Hlakola selemong sa 2022, a ba a fana ka tumello ya hore e phatlalletswe setjhaba.5.2.    Phanele e bile tlasa bodulasetulo ba Moporofesara Sandy Africa, mme ya kenyeletsa Moadvokate Mojanku Gumbi le Ntate Silumko Sokupa e le ditho, le Ntate Michael Sarjoo e le mongodi wa phanele.5.3.    Phanele e ile ya fuwa matla a ho hlahloba mekgwa yohle ya karabelo ya lekala la tshireletso merusung e ileng ya etsahala haholoholo KwaZulu-Natal le Gauteng, le ho etsa ditshisinyo malebana le ho matlafatswa ha tshebetso ya lekala la tshireletso. Tlaleho mmoho le ditemohisiso tseo e fanang ka tsona malebana le mosebetsi esita le diphephetso tseo ditshebeletso tsa tshireletso, makala a phethahatso ya molao, le makala a puso a amehang di tla tataisa karabelo ya mmuso.6.       Dikgoka tse Amang Bong le Polao ya Ba Batshehadi (GBVF)6.1    Jwalo ka karolo ya ntwa ya naha kgahlanong le GBVF, Mopresidente Ramaphosa o sa tswa saena Melao e meraro e matlafatsang matsapa a ho fedisa GBVF   Molao o Lokisitsweng wa Ditlolo tsa Molao le Ditaba tse Amanang le Tsona, Molao o Lokisitsweng wa Ditlolo tsa Molao (Ditlolo tsa Thobalano le Ditaba tse Amanang le Tsona) le Molao o Lokisitsweng wa Dikgoka tsa ka Malapeng.6.2.    Kabinete e dumela hore ho saenwa ha melao ena e metjha ke kgatelopele e kgolo ya ho hlola GBVF, mme e ipiletsa Sepoleseng sa Afrika Borwa le ho Lekgotla la Naha la Botjhotjhisi ho matlafatsa dipehelo tsena tse ntjha ho fumantsha toka bohle ba lahlehetsweng ke bang ka bona, metswalle le basebetsimmoho ba bona ka lebaka la sewa sena.6.3.    Kabinete e tla thabiswa ke phethahatso e potlakileng ya melao ena molemong wa ho fana ka tshireletso e kgolo ho diphofu tsa tshebediso ya dikgoka le tlhekefetso.6.4.    Hopola ho tlaleha diketsahalo tsa GBVF sepoleseng se haufi le wena, ka nomoro ya mohala o sa lefellweng wa Thibelo ya Botlokotsebe: 08600 10111, kapa ka mohala wa malalaalaotswe wa Setsi sa Taolo ya GBV: 0800 428 428.7.       Ketelo ka Mosebetsi Mozambique7.1.    Kabinete e amohetse ho phethwa ka katleho ha Ketelo ka Mosebetsi Rephaboliking ya Mozambique ke Mopresidente Ramaphosa ka Labone la 3 Hlakola selemong sa 2022, ka ho mengwa ke Mopresidente Filipe Nyusi, Mopresidente wa Mozambique.7.2.    Ka matla a hae a ho ba Modulasetulo wa Lekala la Dipolotiki, Sesole le Tshebedisano ya Tshireletso la Dinaha tse Kopanetseng Ntshetsopele tsa Afrika e ka Borwa, Mopresidente Ramaphosa o ile a etela masole ao e leng karolo ya Thomo naheng ya Mozambique, hape a ba le seabo Sehopotsong sa polao ya Ngaka Eduardo Mondlane, mothei le mopresidente wa pele wa wa Mozambique Liberation Front (FRELIMO).7.3.    Mopresidente Ramaphosa le mphato wa hae wa Mozambique ba ile ba buisana ka ditaba tse amang dinaha tsa bona tse pedi, tse amang kontinente, le tsa matjhaba.8.       Seboka sa Dinaha tse Kopaneng tsa Afrika (AU)8.1.    Kabinete e amohetse sephetho sa Seboka sa AU sa mashome a mararo a metso e mehlano se neng se tshwaretswe Addis Ababa, naheng ya Ethiopia mohla la 5 le la 6 kgweding ya Hlakola selemong sa 2022, se neng le batla ho ntshetsa pele kgotso le tshireletso ka hara kontinente, hape sa tshwela ka mathe ho ketolwa ha mebuso ho etsahalang kontinenteng ya Afrika.8.2.    Afrika Borwa e ile ya neha Seboka sa AU Tlaleho ya Tsamaiso ya Puso ya Afrika ya selemo sa 2021, e bontshitseng tswelopele mosebetsing wa ho matlafatsa demokrasi le kgatelopele temeng ya kopanelo ya moruo ka Sebaka sa Kgwebo e Lokolohileng ka hara Kontinente ya Afrika. E boetse ya kgothaletsa hore baetapele ba nke mehato e potlakileng ya ho sebetsana le dintho tse hlokisang botsitso tse kang ho hloka ha batjha mesebetsi ho ntseng ho eketseha, ho feteletsa dintho, phallo, le ho hloka tekatekano ho ntseng ho mpefala.8.3.    Ho hlahisa boemo bo botjha ba botsitso bophelong ba setjhaba kontinenteng, seboka se ananetse mohopolo wa Afrika Borwa wa ho thewa ha letlole la ho arabela sewa kontinenteng ya Afrika, le ditshisinyo tsa hore na kontinente ena e ka ithusa jwang hore e be malalaalaotswe bakeng sa diphephetso tse ding tsa bophelo tse ka hlahang.8.4.    Kabinete e boetse ya amohela ho kgethwa ha Afrika Borwa ho ba setho sa Lekgotla la Kgotso le Tshireletso ho AU (AUOSC). AUPSC ke lekala la dinako tsohle la AU le nkang diqeto molemong wa thibelo, tsamaiso le tharollo ya dikgohlano. Ke lekala la tshireletso le kopanetseng tshebetso, le la ditemoso tse potlakileng, le reretsweng ho tsamaisa kapele dikarabelo tsa maemo a kgohlano le mathata ka hara Afrika. Le boetse e le tshiya ya sehlooho ya Kgotso ya Afrika le Kaho ya Tshireletso, eo e leng moralo wa ho ntshetsa pele kgotso, tshireletso le botsitso kontinenteng ya Afrika. AUPSC e theuwe ka ditho tse 15 tse nang le matla a lekanang a ho vouta.8.5.    Baetapele ba Afrika ba tla kopana Brussels, naheng ya Belgium, bakeng sa Seboka se kopanyang Dinaha tse Kopaneng tsa Europe le AU mohla la 17 le mohla la 18 Hlakola selemong sa 2022, moo ho tla tsitsiswa maikutlo diphephetsong tse tjametseng lefatshe, tse kang diphetoho tsa maemo a lehodimo, le ntjhjafatso ya kgotso le tshireletso.9.       Mokgwa wa Tekodisano ya Balekane ka hara Afrika (APRM)9.1.    Afrika Borwa e phethile bodulasetulo ba yona ba dilemo tse pedi ba Foramo ya Tekodisano ya Balekane ya Afrika, eo e leng lekala la APRM, leo sepheo sa lona e leng ho kgothaletsa le ho tshireletsa ditokelo tsa botho, ho matlafatsa demokrasi le ho ntshetsa pele puso e kgabane le ho hlonetjhwa ha molao ka hara dinaha tsa Afrika.9.2.    Tekolong ya yona ya tekodisano ya balekane ya selemo sa 2021, Afrika Borwa e ile ya fumana ditekodiso tse kgahlisang tsa ho hlonetjhwa ha molao, makala a tebelo a tshwanang le mekga e tshehetsang demokrasi ntshetsopele ya ditokelo tsa basadi, tshireletso e matla ya baphaphathehi le tlhaboloho ya tshebetso ya rona ya dikgetho, puso e matla ya dikhampani, ditshebetso tsa bajete e bulehileng le bakeng sa keketseho e matla ya dikgwebo tse habileng ho ba le tshusumetso lefatsheng. Naha ena e boetse ya babatswa ka boetapele le tsamaiso ya yona e hlwahlwa malebana le sewa sa COVID-19.9.3.    Dibaka tse ngongorehisang tekolong ena   tse kang ho se lekalekane ho ntseng ho eketseha le tlhokeho ya mesebetsi, bobodu, diketsahalo tsa lehloyo la melata le phepelo e mpe ya ditshebeletso   re ntse re sebetsana le tsona mananeong a rona a moralo le a mmuso.10.     Dikgau tsa Boraditaba tsa SADC10.1.   Kabinete e kgothaleditse boraditaba ba Maafrika Borwa ho romela dintlha tsa ho kenela tlhodisano ya Dikgau tsa Boraditaba ba SADC ya selemo sa 2022. Dikgau tsena di kgothaletsa kopano le tshebedisano ka hara lebatowa, hape di tlotla mosebetsi o tswileng matsoho dibakeng tsa masedinyana, ditshwantsho, thelevishene le seyalemoya, hape di kgothaletsa boraditaba ba dinaha tse ka hara lebatowa ho hlahisa ditaba tse etsahalang lebatoweng.10.2.   Bahlodi ba tla phatlalatswa nakong eo Seboka sa Dihlooho tsa Mebuso ya SADC ya mashome a mane a metso e mmedi se tla beng se dutse. Diforomo le melao ya tlhodisano ya selemo sa 2022 di ka fumaneha ho www.gcis.gov.za/newsroom/media-releases/launch-2022-sadc-media-awards-co....11.     Thuto11.1.   Kabinete e thoholeditse Sehlopha sa 2021, hape ya leboha bohle ba bileng le seabo katlehong e fihletsweng ke baithuti tlasa diphephetso tse bakilweng ke COVID-19. Lenane la baithuti ba ngotseng dihlahlobo tsa Lengolo la Naha le Phahameng (NSC) tsa selemo sa 2021 e bile 897 163, eo e leng keketseho ya 23,6% lenaneng la selemo sa 2020.11.2.   Sekgahla sa ho tswelella ha baithuti ba NSC ba selemo sa 2021 ke 76,4%,   le moo baithuti ba 256 000 ba paseditseng ho ka amohelwa univesithi   eo e leng keketseho ya 0,2% ho tloha ho sekgahla sa ho tswelella sa 76,2% sa Sehlopha sa 2020.11.3.   Kabinete e lakaleditse baithuti bohle katleho jwalo ka ha ba qala maphelo a bona a dilemo tsa ka morao ho sekolo. Ka Sekema sa Naha sa Baithuti sa Thuso ya Ditjhelete (NSFAS), mmuso o tshehetsa ka ditjhelete baithuti ba sebetsang hantle dithutong tsa bona, ba tswa malapeng a futsanehileng le a ba fumanang meputso e tlase, ba lakatsang ho ithuta univesithi kapa koletjheng tsa Tekgniki le Thuto ya Mosebetsi le Thupelo.B.       Diqeto tsa Kabinete1.    Ditlaleho tse Ntshwang Habedi ka Selemo tsa Tswelopele tsa Tshebetso1.1.    Kabinete e ananetse ditlaleho tse ntshuwang habedi ka selemo tsa tswelopele ya tshebetso bakeng sa nako e qadileng mohla la 1 Mmesa ho ya mohla la 30 Loetse selemong sa 2021. Ditlaleho tsena ke karolo ya Moralo wa Nako e Mahareng ya Maano a ho tloha selemong sa 2019 ho isa ho sa 2024. Ditlaleho tsa tshebetso tsa dihlopha tsa mafapha a mmuso di tsepamisa maikutlo mererong e supileng e lenaneng le ka pele ya mmuso le mehatong e amanang le yona nakong ya sehla sa botshelela sa puso ya demokrasi.1.2.    Kabinete e amohetse dibaka tseo ho tsona ho bileng le tswelopele dipakaneng tse neng di hlometswe nako ena ya tekodiso. E boetse ya amohela meralo ya mehato e nkelwang ho lokisa ditiehiso tse entseng hore dipakana tsena tse ding e be ha di a atleha 1.3.    Letoto la ditlaleho tsa boraditaba tsa dihlopha tsa Mafapha a mmuso le tla hlophiswa ke GCIS ho thusa mafapha ho lokodisa ditlaleho tsena tsa tshebetso.2.       Ho Romelwa ha Ditsha tsa Afrika Borwa tsa Pleistocene Occupation bakeng sa ho ba Ditsha tsa Lefatshe tsa Mafa2.1 Kabinete e ananetse ho romelwa ha ditsha tsa Pleistocene Occupation tsa Ho Hlaha ha Batho ba Dinako tsa Jwale bakeng la ho amohelwa le ho ngodiswa e le ditsha tsa Mafa tsa Lefatshe. Tse tharo tsa tsona di Kapa Bophirima (Diepkloof Rock Shelter; Pinnacle Point Site Complex le Biombos Cave); se le seng se Kapa Botjhabela (Klasies River Caves), mme tse pedi di KwaZulu-Natal (Sibhudu Cave le Border Cave).Ditsha tsena, tseo mmoho di fanang ka kutlwisiso ya tlhaboloho ya batho, di se di ile tsa phatlalatswa e le ditsha tsa Naha tsa Mafa ho latela Molao wa Disiu tsa Mafa a Naha wa selemo sa 1999 (Molao wa 25 wa selemo sa 1999). Di pepesa matoto a matelele a ho ba teng ha batho lefatsheng nakong ya dikete tsa dilemo tse balwang ka mashome, ka bopaki bo qalang nakong ya ho hlaha ha batho ba nako tsena tsa jwale.2.2.    Ho romelwa ha ditsha tsena ho ikamahanya le Molao wa Tumellano ya Mafa a Lefatshe, wa selemo sa 1999 (Molao wa 49 wa selemo sa 1999), o dumellang dinaha ho etsa dithomello tsena e le karolo ya kutlwisiso ya lefatshe lohle ya tlhaboloho ya batho.3.       Ho Atollwa ha Nako ya Boemo ba Naha ba Koduwa3.1.    Kabinete e tlalehetswe ka mosebetsi o entsweng ke Lekala la Naha le Kopanetsweng la Tshebetso le Bohlwela ho fumana hore na tsamaiso ya sewa sa COVID-19 e ntse e hloka boteng ba Boemo ba Naha ba Koduwa. Ditshisinyo di ile tsa amohelwa ho tswa mafapheng a mmuso a fapafapaneng ho fumana hore na ke dibaka dife tsa mesebetsi ya ona tse seng di le mokgahlelong wa ho phethwa.3.2.    Le ha ho le jwalo, ka morao ho ho hlokomela hore a mang a mafapha ao e leng a sehlooho taolong ya COVID-19 a ne a eso ka a qeta ho phetha tlhophollo ya ona, Kabinete e amohetse katoloso ya ho qetela ya Boemo ba Naha ba Koduwa ho fihlela mohla la 15 Tlhakubele selemong sa 2022, ho latela Karolo ya 27(5)( c) ya Molao wa Tsamaiso ya Koduwa, wa selemo sa 2002 (Molao wa 57 wa selemo sa 2002).4.       Moralo wa Leano la Ditheko tsa Motlakase (EPP)4.1.    Kabinete e ananetse ho phatlalatswa ha tekodiso ya EPP bakeng la ditshwaelo tsa setjhaba. EPP ena e lekotsweng botjha e batla ho tlisa tekatekano ho tlisweng ha dikepele tsa motlakase bakeng sa bareki ba amohelang meputso e tlase le dikepele tsa motlakase tsa ditjeho tse sebetsang hantle bakeng sa bareki ba bang bohle. 4.2.    Leano lena le fana ka metheo e akaretsang ya ditheko, sebopeho sa ditheko tsa tlhahiso le phetiso ya motlakase, le sebopeho sa phepelo le thekiso ya motlakase. EPP e tla phatlalatswa Lesedinyaneng la Mmuso, hape e ka fumaneha webosaeteng ya Lefapha la Disebediswa tsa Minerale le Matla (DMRE): www.dmr.gov.za.C.       Dibili1.       Bili e Lokisitsweng ya Lekala la Naha la Ntshetsopele ya Batjha (NYDA) ya selemo sa 20221.1.    Kabinete e ananetse ho romelwa Palamenteng ha Bili e Lokisitsweng ya NYDA ya selemo sa 2022. Molao o sebetsang ha jwale o fana ka moralo wa molao bakeng la phumantsho ya Tshebeletso ya Naha ya Batjha, le tshehetso e thusang batjha ho ba le seabo moruong, le ditshebeletso tsa boeletsi le tlhahisoleseding. 1.2.    Ditokiso tse sisintsweng di matlafatsa dibaka tse itseng tsa ho nkelwa mehato tikolohong ya diphephetso tse tjametseng batjha; hape, e hlakisa metjha ya sepolotiki ya ho tlaleha, hape e boetse e sisinya ho eketswa ha Boto ya NYDA ho tloha dithong tse supileng ho ya ho tse 10. E dumella ho thewa ha ditshebeletso tsa NYDA boemong ba metseng ya bodulo, haholoholo bakeng sa batjha ba dibakeng tsa mahae, ba sa kgoneng ho fumana ditshebeletso tsa NYDA habobebe.1.3.    Ditokiso tsena tse sisintsweng e bile ditholwana tsa ditherisano tse batsi tse entsweng le bankakarolo bohle ba amehang diprovinseng tsohle tse robong.2.    Bili ya selemo sa 2022 ya Tshilafatso e Bakwang ke Oli Mawatleng (OPRC) (Boitokisetso, Karabelo le Tshebedisanommoho) 2.1.    Kabinete e ananetse ho romelwa Palamenteng ha Bili ya OPRC ya selemo sa 2022, e ileng ya dumelwa bakeng sa phatlalatso ka kgwedi ya Mphalane selemong sa 2019. Diphehiso tse ngata tse fumanweng ho bankakarolo ba fapafapaneng di ile tsa kenngwa Biling ena.2.2. Hang ha e se e fetoletswe molaong, Bili ena e tla fana ka taolo le tsamaiso ya karabelo ya naha diketsahalong tse kgolo tsa tshilafatso e etswang ke oli mawatleng, dibakeng tsa mabopo a naha ya rona.2.3.    Afrika Borwa ke sebaka se itshetlehileng ka mawatle le ditsela tsa dikepe tse phatlallang le Mawatle a Indian, Atlantic le Lewatle la Leboya, le phatlallelang sebakeng se batlang e ba halofo ya ho fihla lebatoweng la Antarctic. Naha ena e boetse e le setho se ikarabellang sa Tumellano ya OPRC.3.       Moralo wa Leano la Naha la Phallo ya Basebetsi (NLMP) le Bili e Sisintsweng e Lokisitsweng ya Ditshebeletso tsa Kgiro (ESAB)3.1.    Kabinete e ananetse ho qalwa ha ditherisano tsa setjhaba le bankakarolo malebana le moralo wa leano la naha la phallo ya basebetsi le ESAB e sisintsweng. Leano lena le fana ka tekatekano pakeng tsa tshireletso ya ho hirwa ha Maafrika Borwa ho ntse ho hlokometswe bokgoni bo hlokwang ke naha ena. E boetse e elelletswe ditshwanelo tsa naha ena ho SADC, AU, le ditlwaelong tse ding tsa matjhaba tsa phallo ya basebetsi.3.2.    NLMP e fana ka moralo le motheo wa molao wa ho laola hore na mohiri ka mong a ka hira melata e mekae mosebetsing wa hae, ho ntse ho tshireleditswe ditokelo tsa basebetsi bao ba phallo. Leano lena le fana ka motheo wa ESAB e sisintsweng.3.3.    Kabinete e ananetse hore Lefapha la Basebetsi le Kgiro le ka qala ditherisano tsa setjhaba malebana le leano le tla fumantsha baahi le bankakarolo ba amehang monyetla wa ho fana ka diphehiso ho NLMP ya naha.4.       Bili e Lokisitsweng ya Taolo ya Motlakase4.1.    Kabinete e ananetse ho phatlalatswa ha Bili e Lokisitsweng ya Taolo ya Motlakase. Bili ena e sisinya ditokiso tsa Molao wa Taolo ya Motlakase, wa selemo sa 2007 (Molao wa 28 wa selemo sa 2007). Ditokiso tsena tse sisintsweng di atolla moralo wa naha wa taolo bakeng sa indasteri ya phepelo ya motlakase. Di amahanya naha le tshebetso e ntle ka ho fetisisa ya matjhaba ditabeng tsa motlakase le ho lokisetsa mesebetsi ya Mosebedisi wa Sistimi ya Phetiso, le ho lokisetsa moralo wa dilaksense bakeng la phehlo, phetiso, phepelo le kgwebo.4.2.    Ditokiso tse sisintsweng di etsa karolo ya dikgato tse ngata tseo naha e di nkang ho tlisa diphetoho lekaleng la motlakase molemong wa ho fihlella phepelo ya motlakase e tsitsitseng le e tshireletsehileng. Di tla boela di matlafatsa tshebetso ya indasteri ya motlakase, mme qetellong di thehe tikoloho e atlehisang kgolo ya moruo.4.3.    Bili ena e tla phatlalatswa Lesedinyaneng la Mmuso, hape e ka fumanwa webosaeteng ya DMRE: www.dmr.gov.za.D.       Molaetsa1.       ThoholetsoKabinete e thoholeditse le ho lakaletsa mahlohonolo: 1.1.    Mofumahadi Nomandla Dorothy Mhlauli, Modulasetulo ya sa tswa kgethwa wa Ntlo ya Naha ya Baetapele ba Setso le ba Ma-Khoi-San. Mofumahadi Mhlauli ke mosadi wa pele wa ho kgethelwa ho etella pele mokga ona wa baetapele ba setso. O ile a kgethelwa sekgeo se siilweng ke Kgosi Sipho Mahlangu ya ileng a hlokahala.E.       KgiroPele batho bohle ba ka hirwa, ho netefatswa mangolo a thuto le ditokollo tsohle tse tshwanelang.1.       Ditho tsa Lekgotla la Naha la Boeletsi Tabeng tsa Meru (NFAC).Kabinete e dumellane le Letona la Meru, Botshwasi le Tikoloho ka ho kgethelwa ha ditho tse latelang Botong ya NFAC bakeng sa dilemo tse tharo:a.       Mme Nosisa Euticus Nzuza (Modulasetulo); b.       Ngaka Pulane Elsie Molokwane (Motlatsi wa Modulasetulo);c.       Mme Getrude Mathithwa Nonginzi; d.       Mme Maropeng Dipitseng Manamela;e.       Ntate Bhutinyana Calvin Chirwa;f.        Mme Phindiwe Keletso Mokoena;g.       Mme Manushka Moodley;h.       Ntate Bishop Ngobeli;i.        Mme Nombuso Mlambo;j.        Ntate Mzwandile Roy Mendu;k.       Ntate Sikhumbuzo Sipho Masuku;l.        Ntate Thabo Simon Moloi;m.      Mme Felicity Blakeway;n.       Ntate Jim Matsho;o.       Mme Fefekazi Sefara;p.       Ntate Phemelo Sebitlo;q.       Ntate Goodman Gcaba;r.        Ntate Nkosipendule Quvile;s.       Ntate Sixolile Msayi; let.        Nate Makale Ngwenya.2.       Ngaka Jennifer Molwantwa   Mohlanka ya ka Sehloohong (CEO) wa Khomishene ya Diphuputso tsa Metsi. 3.       Ntate Petrus Maselaganye Matji   CEO ya Amatola Water. 4.       Ntate Frans Moatshe  Mohlanka ya ka Sehloohong wa Ditjhelete tsa Lefapha la Metsi le Tsamaiso ya Dikgwerekgwere.5.       Moprikatire Mokgadi Bertha Bokaba   Hlooho ya Lekala la Diphuputso tsa Ditlolo tsa Molao tsa Lenane le ka Pele (DPCI) provinseng ya Freistata.6.       Moprikatire Mathipa Solomon Makgato  Hlooho ya Provinse ya DPCI provinseng ya Kapa Bophirima.Dipotso:Mme Phumla WilliamsSebuedi sa Kabinete, ka ho letsetsa selefouno ho 083 501 0139"
 Tlaleho ka Kopano ya Kabinete ya Laboraro la 23 Hlakola 2022,23 Feb 2022,https://www.gov.za/speeches/statement-cabinet-meeting-23-february-2022-23-feb-2022-0000,https://www.gov.za/st/speeches/23-feb-2022-0000,"A.    Ditaba tse Itlhommeng Pele1.    Puo ya Bajete ya Naha1.1.    Kabinete e amohetse Bajete ya Naha ya selemo sa 2022, e tekilweng ke Letona la Ditjhelete Enoch Godongwana Palamenteng, Cape Town, ka Laboraro la 23 Hlakola 2022. 1.2.    Bajete ena e bile tlatsetso ya dintlha tla boitlamo ba mmuso tse phatlaladitsweng ke Mopresidente Cyril Ramaphosa Puong ya hae ya Boemo ba Naha ya selemo sa 2022, eo a e entseng ka Labone la 10 Hlakola 2022. 1.3.    Bajete ena e bontsha boitlamo ba mmuso tshebedisong e hlwahlwa ya leano la ditjhelete le taolong e tsitsitseng ya moruo, le sepheong sa ona se ratwang sa ho tshehetsa ka ditjhelete merero ya bohlokwa e ka sehloohong e fanang ka tshehetso ya ho thusa Maafrika Borwa a fokolang hore a tsebe ho iphedisa.1.4.    Mehato ya bohlokwahlokwa e phatlaladitsweng Puong ya Bajete ya Naha ya selemo sa 2022 e reretswe ho theha maemo a dumellanang le kgolo e kenyeletsang bohle, esita le ntshetsopele e nang le mokoka.2.    Dikopano tsa Dihlopha Tsa Mafapha a Mmuso le Boraditaba tse Hlahlamang SoNA2.1.    Matona a Dihlopha tsa Mafapha a Mmuso mmoho le boraditaba a tshwara dikopano tse hlahlamang SoNA, moo ho hlakiswang Lenaneo la mmuso la Tshebetso bakeng sa selemo seo re se qadileng le ho ya pele, jwalo ka ha le lokodisitswe ke Mopresidente Ramaphosa puong ya hae ya SoNA e sa tswa feta.2.2.    Dikopano tsena tsa boraditaba di totobatsa boitlamo ba mmuso ba ho phethahatsa merero e ka sehloohong e reretsweng ho ntlafatsa maphelo a batho, hara tse ding, ka ho theha maemo a lokelanang le ho thewa ha mesebetsi e hlokehang haholo.3.    Tlaleho ka Lefu la Kokwanahloko ya Khorona (COVID-19)3.1.    Kabinete e thoholeditse Maafrika Borwa ka boikitlaetso ba ona bo ntseng bo tswela pele ntweng ya COVID-19, empa ya boela ya tswela pele ho lemosa hore dikgahla tsa hona jwale tsa tshwaetso le tsa mafu tse bonahalang di le tlase ha di a tshwanela ho lahlehisa batho, e be jwale ha ba sa itlhokomela. Afrika Borwa e se e fane ka diente tse fetang dimilione tse 31, e leng ho entseng hore e batle e ba dimilione tse 17 tsa batho ba baholo ba seng ba entilwe ka botlalo.3.2.    Kabinete e hatisitse ntlha e reng COVID-19 ha e so hlolwe, ebile, jwalo ka ha mariha a ntse a atamela, batho ba tlameha ho dula ba le sedi, mme, ka dinako tsohle, ba tswele pele ho phetha mehato ya thibelo e sa sebediseng meriana, e leng ya ho hlatswa matsoho kapa ho sebedisa sehatledi kgafetsa, ho kgwesa semonkwana se kwahelang nko le molomo ha ba le dibakeng tsa bohle, ho sielana sebaka se bolokehileng, le ho bula difestere bakeng sa phallo e ntle ya moya.3.3.    Hodima tsohle, kentelo e ntse e le boitshireletso bo matla kgahlanong le COVID-19 le mafeto a nako tse tlang, jwalo ka ha e fokotsa ka matla kotsi ya ho kula haholo, ya ho robatswa sepetlele, esita le ya lefu.3.4.    Kabinete e boetse ya amohela phatlalatso ya diphetoho tse ekeditsweng lenaneong la jwale la kentelo, tseo le tsona di reretsweng hore ho eketsehe menyetla ya hore batho ba fumane kentelo. Ho tloha ka Laboraro la 23 Hlakola selemong sa 2022, bolelele ba nako ya ho emela ho fumana kentelo ya bobedi bo theotswe ho tloha matsatsing a 42 ho ya ho a 21.3.5.    Hape, batho jwale ba se ba tla kgona ho ka fumana ente ya sematlafatsi e fapaneng le ente eo ba ileng ba e fumana sethathong, kapa le hona ho sebedisa ente ya sematlafatsi e tshwanang le eo ba e fumantshitsweng sethathong.3.6.    Ho kgutlela bophelong bo tlwaelehileng le seabong se phethahetseng diketsahalong tsa kahisano le tsa moruo ho itshetlehile haholo lenaneng la batho ba entilweng. Letsholo le sa tswa thakgolwa la #KeReady, le leka ho kgothaletsa batjha ba bangata ba pakeng tsa dilemo tse 18 le tse 35 hore ba iphumanele kentelo.4.    Tlamahano ya Setjhaba le Kaho ya Setjhaba4.1.    Kabinete e tshwetse ka mathe diketsahalo tsa morao tjena tse hlobaetsang tsa kgethollo ya merabe dikolong tse itseng tse ka hare ho naha ya rona, tse hanyetsanang le metheo ya setjhaba e fuperweng ke Molao wa Motheo wa rona wa Rephaboliki ya Afrika Borwa wa selemo sa 1996, o tummeng lefatsheng ka bophara.4.2.    Kabinete e phatlaladitse hore bokgwahlapa ba merabe bo ke ke ba mamellwa setjhabeng sa rona sa demokrasi se ntseng se inyeka maqeba a bakilweng ke puso ya kgethollo ya nako e fetileng. Kabinete e kopile hore dikolo tsohle di sebetsane le kgethollo ya mmala ka ho e totobatsa ka mehla ha e qala e iponahatsa hore e tle e lwantshwe kapelepele.4.3.    Kabinete e kopile batswadi le dititjhere ho natsa ditlhoko tsa baithuti pele ho dintho tsohle le ho sebetsa mmoho kahong ya setjhaba se sa kgetholleng batho ho latela lebala kapa bong ba bona.5.    Tlatlapo e Nyopisitsweng ya Koloi e Tsamaisang Tjhelete Gauteng5.1.    Kabinete e thoholeditse sehlopha se kopantsweng sa makala a phethahatso ya molao se eteletsweng pele ke Sepolesa sa Afrika Borwa le Lekala la Mautlwela Ditlolong tsa Molao se ileng sa kgaoletsa sehlopha sa babelaellwa ba neng ba hlometse haholo motseng wa Rosettenville, Johannesburg, ka Mantaha wa la 21 Hlakola 2022. Sehlopha sena se belaelletswe hore se ne se rerile ho ya etsa tlolo ya molao ya ho tlatlapa koloi e tsamaisang tjhelete.5.2    Babelaellwa ba leshome ba ile ba tshwarwa, mme ba robedi bona ba ile ba bolawa ka ho thunngwa ka mora phapanyetsano ya bona le sepolesa ka dikulo. Babelaellwa bana ba fumanehile ba ena le dithunya tse se nang dilaksense mmoho le dikulo, diqhomane le dikoloi tse tlatlapilweng ho beng ba tsona. Dipatlisiso di ntse di tswela pele molemong wa ho fumana hore na dibetsa tsena di ne di tswa nkuwa kae.5.3    Kabinete e lakaleditse lepolesa le ileng la kobeswa ho thunyaneng hona hore le hlaphohelwe kapele. E boetse ya etsa mohoo o mona wa bohlokwa wa hore setjhaba se tswele pele se sebedisana le makala a phethahatso ya molao ho netefatseng polokeho ya batho metseng ya rona.6.    Bafalledi6.1.    Kabinete e hopoditse batho bohle hore makala a phethahatso ya molao le bankakarolo ba bang ba amehang a fuwe matla a ho tshwarana le ditaba tsa bafalledi le tsa matswantle a hlokang ditokomane tse molaong.6.2.    Ho ke ke ha dumellwa diketso le ha e le dife tsa tlolo ya molao tse kang ditshoso tse etsetswang batho ba bang, tshenyo ya thepa le tshebediso ya dikgoka. Re ipiletsa ho bohle ba nang le dipelaelo tsa nnete hore ba di tlalehe ho batshwari ba tshwanelang hore di tle di arabelwe ka mokgwa o ntshetsang pele kahisano.6.3.    Ho netefatsa hore ditaba tsa bafalledi di tshwarwa ka mokgwa wa toka, mmuso o sa tswa ntsha moralo wa tokomane ya Leano la Naha la Basebetsi ba Matswantle bakeng sa ditshwaelo tsa setjhaba. Tokomane ena ke e fanang ka moralo le metheo ya molao taolong ya hore na bahiri ba ka hira matswantle a makae ditsheng tsa bona tsa mesebetsi, hape ho ntse ho tshireleditswe ditokelo tsa matswantle.7.    Seboka se Kopantseng Dinaha tse Kopaneng tsa Afrika (AU) le Dinaha tse Kopaneng tsa Europe (EU)7.1.    Mopresidente Cyril Ramaphosa o ile a ba teng Sebokeng sa botshelela sa AU le EU se neng se le motseng wa Brussels, Belgium, mohla la 17 le la 18 Hlakola selemong sa 2022, a menngwe ke Modulasetulo wa Khomishene ya AU, Mobabatsehi Moussa Faki Mahamat.7.2.    Mopresidentse o bile le seabo dipuisanong tsa bomphato tsa diphetoho tsa maemo a lehodimo, diphetoho mokgweng wa phehlo ya motlakase, theknoloji ya digithale le dipalangwang. O boetse a okamela dipuisano tsa bomphato tsa disistimi tsa bophelo le tlhahiso ya diente.7.3.    Kabinete e amohetse diphetho tsa seboka sena, tse ileng tsa etsa motheo wa bolekane bo ntjhafaditsweng, hape bo matla pakeng tsa AU le EU.B.    Diqeto tsa Kabinete1.    Moralo wa Tokomane ya Leano la Naha la Disiu tsa Metsi   Kgatiso ya Boraro (NWRS-3)1.1.    Kabinete e ananetse ho phatlalatswa ha NWSR-3 bakeng sa ditshwaelo tsa setjhaba. Moralo ona wa tokomane ya leano o ile wa etellwa pele ke tekodiso ya dilemo tse tharo ya NWRS-2 e ileng ya ananelwa ke Kabinete ka selemo sa 2013. Tekodiso ena e ile ya supa dikarolo tse tswelelletseng le tseo e leng phephetso.1.2.    Leano lena le sisinya taolo e ntlafaditsweng, hape e kopantsweng ya boleng ba metsi. E lokisetsa hore ho be le theknoloji e ikamahanyang le diphetoho, hape e loketseng tshebetso ya metsi le tsamaiso ya dikgwerekgwere. E hlahisa ditlhoko tse tlase ka ho fetisisa tsa tlhwekiso ya metsi a sebedisitsweng. Leano lena le boetse le arabela Leano la Naha la Diphetoho tsa Boemo ba Lehodimo.1.3.    Metsi ke se seng sa disebediswa tsa mantlha tse atlehisang ntlafatso ya boiphediso ba setjhaba, hape a na le seabo sa bohlokwa lenaneong la mmuso la tsosoloso ya moruo.2.    Seboka sa selemo sa 2005 sa Tshireletso le Kgothaletso ya ho Fapafapana ha Merabe Boiponahatsong ba Setso (CPPDCE) 2.1.    Kabinete e ananetse ho romelwa ha Tlaleho ya Afrika Borwa ya bobedi ya Dilemo tse Nne ya Nako le Nako ya Mokgatlo wa Dinaha tse Kopaneng tsa Lefatshe wa Thuto, Saense le Setso (UNESCO). Mokgatlo ona o hlahloba phethahatso ya CPPDCE ya selemo sa 2005.2.2.    Dinaha tseo e leng ditho di tshwanela ho romela ditlaleho tsa tsona nakong e nngwe le e nngwe ya dilemo tse nne. Ditlalehong tsena, dinaha di tshwanela ho tlaleha ka maano a tsona le mehato eo di e nkileng ho tshireletsa le ho hlokomela ho fapafapana ha merabe boiponahatsong ba setso ka hara tsona.2.3.    Tlaleho ena e tla ba karolo ya Tlaleho ya UNESCO ya Lefatshe ka bophara e phatlalatswang ka mora dilemo tse ding le tse ding tse nne. Afrika Borwa e bile setho sa CPPDCE ka selemo sa 2006.3.    Tlaleho ya Diphuputso tsa Kgonahalo ya Projekte ya Naha ya Folakga ya Sefika3.1.    Kabinete e ananetse tlaleho ya diphuputso tsa kgonahalo tse etseditsweng ho hlahloba ho thewa ha Projekte ya Afrika Borwa ya Folakga ya Sefika sa Naha.3.2.    Difolakga tsa sefika di hlongwa ke dinaha ho hlahisa boitsebiso ba tsona le motlotlo wa tsona. Ha e se e entswe e tla ba seemahale sa naha, hape e tla ba sebaka se hohelang bahahlaodi se tla etsa mosebetsi wa ho totobatsa letshwao la naha le bonahalang.3.3.    Projekte ena e tla etellwa pele ke Lefapha la Dipapadi, Bonono le Setso e le karolo ya mosebetsi wa lona wa ho kgothaletsa kaho ya setjhaba le tlamahano ya setjhaba.4.    Khampani ya Bofofisi ya Afrika Borwa (SAA)4.1.    Kabinete e tlalehetswe hore katleho e kgolo e se e fihletswe thekisong ya dishere tse etsang 51% tsa SAA ho Takatso Consortium, eo e leng Molekane ya kgethilweng wa Leano la Tekatekano la SAA. E thehilwe ka Harieth General Partners, eo e leng motsetedi ya ka sehloohong metheong ya tshebetso ya moruo le dibakeng tsa boemakepe tsa Afrika, le khampani ya taolo ya difofane e bitswang Global Airways.4.2.    Tshebetso ya Thekiso le Theko e se e phethilwe jwale, hape e se e bile e saennwe ke Lefapha la Dikgwebo tsa Mmuso le Takatso Consortium. Kgato e latelang ke ya ho ananelwa ha thekisetsano ena ke mekgatlo e fapafapaneng ya taolo. Setjhaba se tla nne se tlalehelwe ka kgatelopele ntlheng ena.C.    Diketsahalo tse Tlang1.    Kgwedi ya Ditokelo tsa Botho1.1.    Afrika Borwa e tla keteka Letsatsi la Ditokelo tsa Botho ka Mantaha wa 21 Tlhakubele selemong sa 2022, tlasa mokotaba ona:  Selemo sa kopano ya setjhaba le ntjhafatso: ho kgothaletsa le ho tshireletsa ditokelo tsa rona tsa botho .1.2.    Kabinete e ipileditse ho Maafrika Borwa ohle ho sebedisa Kgwedi ya Ditokelo tsa Botho molemong wa ho bopa tlamahano e kgolo ya setjhaba, kaho ya setjhaba le boitsebiso bo kopanetsweng ba setjhaba. 1.3.    Ke mosebetsi wa rona re le setjhaba ho netefatsa hore re fedisa bokgwahlapa ba merabe, kgethollo ya mmala, le lehloyo la melata le diketso tsohle tse amanang le tsona tsa ho hloka mamellano. Ka sebopeho sa rona sa ho fapafapana ha merabe, re ka tiisa bonngwe ba rona le ho aha setjhaba se tlamahaneng.2.    Pitso ya Mopresidente2.1.    Mopresidente Ramaphosa o tla tshwara Pitso ya Mopresidente provinseng ya Leboya Bophirima ka Moqebelo wa 12 Tlhakubele 2022. Ketsahalo ena e fa Mopresidente monyetla wa ho buisana le setjhaba le ho hlahloba lenaneo la phepelo ya ditshebeletso metseng ya bodulo.D.    Melaetsa1.    MatshedisoKabinete e fane ka matshediso ho malapa le metswalle ya ba latelang:Mme Nomakula  Kuli  Roberts (ya dilemo di 49), eo e neng e le raditaba ya tlotlwang le kgalala ya mmino wa pop mona naheng ya rona ya ileng a sebetsa e le sebohodi sa thelevishene le sa seyalemoya. O ne a boetse e le mongodi wa diathekele tse fanang ka lesedi le batsi la dintho tse itseng tse phatlatswang masedinyaneng le dimakasineng.Ntate Ebrahim Patel (ya dilemo di 70), eo e bileng mopresidente wa pele wa Mokgatlo wa Afrika Borwa wa Bolo ya Rugby.  Jwalo ka mmampodi wa boitseko ya neng a sebetsa ka thata hore ho fihlellwe papadi ya rugby e hlokang kgethollo ya mmala, o ile a ba setho sa Boto ya Rugby ya Matjhaba (e seng e bitswa World Rugby kajeno).Morena Ngangomhlaba Matanzima (ya dilemo di 79), eo e bileng mothehi wa Ntlo ya Baetapele ba Setso ba Kapa Botjhabela, hape a ba modulasetulo wa yona ka dilemo tse ngata.Ntate Rikhado Muziwendlovu Makhado, ya boetseng a tsejwa ka lebitso la Riky Rick (ya dilemo di 34), eo e bileng sebini sa mmino wa rap, sengodi sa dipina, sebini, seqapi, sebapadi sa kalaneng le moetsi wa diaparo tsa feshene. Dipina tsa hae tse tummeng haholo tsa hip-hop di kenyeletsa Amantombazane, Boss Zonke, Sidlukotini le Ungazincishi. Dipotso: Mme Phumla Williams   Sebuedi sa KabineteSelefouno: 083 501 0139"
Tlaleho ka Kopano ya Kabinete ya Laboraro la 09 Tlhakubele 2022,10 Mar 2022,https://www.gov.za/speeches/statement-cabinet-meeting-wednesday-9-march-2022-10-mar-2022-0000,https://www.gov.za/st/speeches/statement-cabinet-meeting-wednesday-9-march-2022-10-mar-2022-0000,"A. Ditaba tse Itlhommeng Pele1. Kgohlano Pakeng tsa Russia le Ukraine1.1. Kabinete e ngongorehisitswe haholo ke kgohlano e pakeng tsa Russia le Ukraine. Ditjeho tse bakilweng ke kgohlano ena tsa kaho le moruo ke tse thefulang haholo, mme di tla utlwahala lefatsheng lohle.1.2.  Kabinete e ipiletsa hore ho fumanehe tharollo ya sepolotiki ka dipuisano pakeng tsa dinaha tsena tse pedi, le hore mahlakore ohle a lwantshwanang a hlomphe ditokelo tsa botho, mme a di tshireletse, hape a ikobele boitlamo ba ona ho latela molao wa matjhaba le molao wa matjhaba wa botho.1.3. Mmuso o ntse o tswela pele ho thusa baahi ba Afrika Borwa ho tswa Ukraine, mme ba bangata ba bona ba se ba kgutletse hae. Re boetse ra hlahisa tletlebo ya rona mabapi le ho tshwarwa hampe ha Maafrika a lekang ho tshela meedi ya matjhaba nakong yona ena.1.4. Re dumela hore dinaha tse sa ntseng di hola di tlameha ho ba le seabo se seholo sa ho bua le ho susumetsa mekgatlo ya puso ya lefatshe. Ka hona, Afrika Borwa e kgothaletsa hore ho be le tshebetso e nang le tekatekano e kgolo ya matjhaba le ho fetolwa ha mekgatlo e kenyeletsang dinaha tsohle bakeng la ho ntshetsa pele tekatekano e kgolo.2. Seboka sa Afrika Borwa sa Matsete (SAIC)2.1. Afrika Borwa e tla tshwara seboka sa yona sa bone sa SAIC ka Labone la 24 Tlhakubele 2022, Setsing sa Sandton sa Diboka, motseng wa Johannesburg. Seboka sena ke karolo ya mosebetsi wa mmuso wa ho ikitlaeletsa ho hohela ditrilione tse 1.2 tsa diranta nakong ya dilemo tsena tse hlano, mme seboka sena se hohela baemedi ho tswa Afrika Borwa le lefatsheng ka bophara ho tla buisana ka menyetla ya matsete.2.2. Ho tloha nakong ya seboka sa pele sa matsete sa selemo sa 2018, Afrika Borwa e se e ile ya hohela boitlamo ba matsete bo etsang dibilione tse 774 tsa diranta ho phatlalla le makala a mangata a moruo. Matsete ana a matjha a tla re thusa ho hodisa moruo, le ho theha mesebetsi eo re e hlokang haholo le ho ntlafatsa maphelo a batho.3. Tlaleho ka Lefu la Kokwanahloko ya Khorona (COVID-19)3.1. Kabinete e amohetse matsapa a naha a ho lwantsha COVID-19, empa ya lemosa hore ntwa ha re so e hlole, mme ya kopa hore batho bohle ba ka hara Afrika Borwa ba dule ba le sedi, mme ba tswele pele ho itshireletsa hore ba tsebe ho fedisa ho nama ha kokwanahloko ena e kotsi.3.2. Kabinete e thabisitswe ke hore e batla e le dimilione tse 32 tsa diente tsa COVID-19 tse seng di fumantshitswe batho, le hore ka hodimo ho 42% ya batho ba rona ba baholo ba se ba entilwe ka botlalo.3.3. Le ha ho le jwalo, batho ba sa entwang ba ntse ba sa tshireletseha kgahlanong le COVID-19, mme ba ipeha kotsing ya ho ka tshwaetswa le ya ho tshwaetsa batho ba phelang le bona. Kentelo e sa ntse e le mokgwa o molemo ka ho fetisisa ntweng ya COVID-19, mme Kabinete e ipiletsa hore motho e mong le e mong ya dilemo di 12 kapa ka hodimo a iphumanele kentelo kantle ho tshenyo e nngwe hape ya nako.3.4. Dimatlamatsi tsa diente di a fumaneha bakeng sa bongata ba batho, mme Kabinete e ipiletsa ho bohle ba lokelang ho fumantshwa dimatlafatsi ho ya di fumana kapele kamoo ho ka kgonehang kateng. Hape, re tlameha ho tswela pele re kgwesa dimonkwana tse kwahelang molomo le nko, ho hlatswa matsoho kapa ho sebedisa sehatledi kgafetsa, ho sielana sebaka se bolokehileng, hape re netefatse ho phalla ho anetseng ha moya ka ho bula difestere.4. Seboka sa Afrika sa Eneji4.1. Kabinete e amohetse ho phethwa ho atlehileng ha Seboka sa lebasetere sa Afrika sa Eneji se neng se tshwaretswe Motsekapa ho tloha mohla la 1 ho ya ho la 3 Tlhakubele selemong sa 2022 tlasa mokotaba ona:  Kopano ya Kgwebo ya Boikgethelo bakeng la Lekala la Eneji la Afrika . Seboka sena se kopantse bankakarolo ba matjhaba ba nang le tshusumetso le ba ka hare ho naha ba tswang lekaleng la eneji ho buisana ka hore na kontinente ya Afrika e ka sebedisa jwang motlakase e le sepotlakisi sa ho hodisa moruo le ho ntlafatsa maphelo a batho.4.2. Afrika Borwa e ntse e le boitlamong ba ho fihlela motswako wa eneji o tsamaelanang le merero ya yona ya ntshetsopele le dipakana tsa yona tsa diphetoho tsa boemo ba lehodimo ho ntse ho netefatswa botsitso ba phepelo.5. Kgiro Lekaleng la Tshireletso5.1. Kabinete e amohetse kgiro e sa tswa etsuwa ya basebeletsi ba boemong bo phahameng Lekgotleng la Naha la Botjhotjhisi (NPA) le Lekaleng la Tshireletso ya Puso (SSA). Mopresidente Ramaphosa o hirile Moadvokate Andrea Johnson e le hlooho ya Lekala la Diphuputso la NPA le Leqosa Thembisile Majola ho ba Molaodi-Kakaretso (DG) e motjha wa SSA.5.2. Mopresidente o boetse a hira Moadvokate Navilla Somaru ho ba Molaodi wa Diphuputso tsa Mmuso (DPP) provinseng ya Freistata; Moadvokate Matodzi Makhari-Sekhaolelo ho ba DPP provinseng ya Leboya Bophirima le Moadvokate Nicolette Bell ho ba DPP provinseng ya Kapa Bophirima.5.3. Ho hirwa ha basebeletsi bana ho tla matlafatsa bokgoni ba rona ba ho fuputsa le ho tjhotjhisa diketso tsohle tsa tlolo ya molao le bobodu.6. Ketelo ya ho Hlahloba Phepelo ya Ditshebeletso6.1. Kabinete e amohetse ketelo e atlehileng ya tlhahlobo ya Letona la Mesebetsi ya Setjhaba le Metheo ya Tshebetso ya Moruo, Mme Patricia de Lille le Letona Ofisisng ya Mopresidente, Ntate Mondli Gungubele, Projekteng ya mateanyetsong a mebila ya N2 Mmasepaleng wa Nelson Mandela Bay, provinseng ya Kapa Botjhabela, ka Mantaha wa 8 Tlhakubele selemong sa 2022.6.2. Ketelo ena ke karolo ya morero wa mmuso wa tlhahlobo e tobileng ka botlalo ya tswelopele e entsweng phethahatsong ya Morero wa Ho Tsetela Methehong ya Tshebetso ya Moruo molemong wa ho tsosolosa moruo le ho theha mesebetsi.6.3. Projekte ena e fupere menyetla e 12 100 ya menyetla ya matlo a matjha a bodulo, hape, ke moo ho nang le sebaka se fetang 500 000m2 sa mabenkele, kgwebo, matlo a diofisi le a diindasteri, mmoho le matlo a mefuta yohle e ka bang teng ya tshebediso ya setjhaba le a boithabiso.7. Letsatsi la Matjhaba la Basadi7.1. Afrika Borwa e ile ya ikamahanya le matjhaba ho keteka Letsatsi la Matjhaba la Basadi ka Labobedi la 8 Tlhakubele 2022. Letsatsi lena le re fa monyetla wa hore re ke re shebe hore na re se re kgathile tema e kae ho ntshetsa pele tekatekano ya bong le hore na re sa ntse re tshwanela ho etsa eng hore re tle re be naha e nang le tekatekano ya bong ho feta mona.7.2. Kabinete e thabisitswe haholo ke dikatleho tse ngata tse babatsehang tseo re di fihletseng ho tloha ha re ne re fumana demokrasi. Afrika Borwa e se e bontshitse tswelopele phethahatsong ya tekatekano bakeng sa basadi dibakeng tse kang mmusong, setjhabeng, phethahatsong ya toka, dipapading le setsong. Le ha ho le jwalo, Kabinete e boetse ya pheta ntlha ya hore mosebetsi o sa le mongata o tshwanelang ho etswa ho netefatsa seabo sa basadi se phethahetseng se bontshang tekatekano moruong wa Afrika Borwa.7.3. Kabinete e boetse ya amohela ho newa ha Afrika Borwa Bodulasetulo ba kopano ya mashome a tsheletseng a metso e tsheletseng ya Khomishene ya Matjhaba a Kopaneng malebana le Boemo ba Basadi e tla tshwarwa ho tloha ka Mantaha wa 14 Tlhakubele ho ya ho Labohlano la 25 Tlhakubele 2022.8. Tshireletso ya Puso8.1. Kabinete e hlokometse ho tshwarwa ha batho ba belaellwang diketsong tsa boshodu ba tjhelete ba tshwerweng ke Ramatlotlo wa Dinaha tse Kopaneng tsa Amerika. Re ntse re tswela pele ho sebetsa mmoho le balekane ba rona ba matjhaba ho thibela tsamaiso ya ditjhelete tse seng molaong.8.2. Mabotho a rona a tshireletso a sedi haholo, a bile a dutse a hokelana le ditshebeletso tsa bohlwela tsa dinaha tse kantle, bobedi ka hara Afrika Borwa le matjhabeng. Mosebetsi wa bona o kenyeletsa ho fapanyetsana ka tlhahisoleseding malebana le diketso tsa pheteletso e etswang ka dikgoka le boferekanyi.9. Diketso tsa Dikgoka tse Etswang Setjhabeng9.1. Kabinete e tshwetse ka mathe diketso tsa dikgoka tse sa tswa etsahala le ditlhaselano tse etsahetseng motseng wa Alexandra haufi le Sandton. Ha ho maemo le ha e le afe a boipelatso a ka tshwanelanang le ho hatikelwa ha ditokelo tsa batho ka hare ho naha.9.2. Kabinete e amohetse mehato e potlakileng ya makala a phethahatso ya molao, e entseng hore ho busetswe maemo a botsitso sebakeng sena le ho tshwarwa ha babelaellwa ba phehlo ya merusu setjhabeng.9.3. Baahi ba kopuwa ho sebedisa mekgwa ya ho rarolla dikgohlano ka kgotso le ho tlaleha diketso tsohle tse seng molaong sepoleseng.10. Moruo10.1 Kabinete e amohetse dipalo tsa phahlo e akaretsang ya naha (GDP) tse ntshitsweng haufinyane ke Mokgatlo wa Dipalopalo wa Afrika Borwa (Stats SA) tse bontshitseng hore GDP ya Afrika Borwa e hotse ka 1.2% kotareng ya bone ya selemo sa 2021, ka morao ho ha e ne e ile ya fokotseha ka 1.7% kotareng ya boraro ya selemo sa 2021. Sena se tlisa sekgahla sa kgolo ya selemo le selemo ya Afrika Borwa ho 4.9% bakeng sa selemo sa 2021. Batshehetsi ba ka sehloohong ba kgolo ena ba hlahile makaleng a temo, tlhahiso, ditshebeletso le dipalangwang.10.2 Kabinete e ntse e finne seledu ho tswela pele e sebetsa mmoho le balekane ba yona ba setjhaba ho fihlela kgolo ya rona ya moruo e kenyeletsang bohle le ho theha tikoloho e tla re thusa ho sebetsana le diphephetso tsa tlhoko ya mesebetsi, bofutsana le ho hloka tekatekano.11. Thekiso ya Setjhabeng ya Maqhubu a Pharaletseng a Radio a Sebediswang ke Batho ba Bangata11.1. Kabinete e thoholeditse Lekgotla le Ikemetseng la Afrika Borwa la Dikgokahano (ICASA) ka ho thakgolwa ha thekiso ya setjhabeng ya maqhubu a pharaletseng a radio a sebediswang ke batho ba bangata hara dithibelo tse ngata tsa molao.11.2. E boetse ya thoholetsa baiketi ba bileng le seabo thekisong ya setjhabeng ka Labobedi la 8 le Labone la 10 Tlhakubele selemong sa 2022, e le ho paka maikemisetso a indasteri ya mehala ya puisano a ho tswela pele e tsetela metheong ya tshebetso ya moruo ya digithale Afrika Borwa.11.3. Mmuso o ntse o le boitlamong ba ho theha maemo a atlehisang bakeng la maqhubu a pharaletseng a radio hore a sebediswe ka ditjeho tse tlase, e seng feela ke diindasteri tsa mehala ya puisano, empa a tswele moruo le setjhaba molemo.11.4. Ho abuwa ha dilaksense tsa maqhubu a pharaletseng a radio a sebediswang ke batho ba bangata ho tla ntlafatsa bokgoni ba bahwebi ba mehala ya diselefouno ho aha ditshebeletso tse matla tsa mehala ya puisano ka mokgwa o pharaletseng le o fihlellang hohle. Melemo e meholo ya tshebetso ena eo e leng kgale e lebeletswe e kenyeletsa theolelo ya ditjeho tsa datha le tsa ho founa.11.5. Maqhubu ana a pharaletseng a boetse a lebeletswe ho tlisa diphetoho tsa moruo makaleng a fapafapaneng, mme, kuno ya thekiso ena ya setjhabeng e tla kenya ka hodimo ho dibilione tse 8 tsa diranta bajeteng ya naha.12. Diphuputso tsa Komishene ya Naha ya Diloto (NLC)12.1. Kabinete e hlokometse kgatelopele e babatsehang e entsweng ke Lekala le Ikgethang la Dipatlisiso (SIU) dipatlisisong tsa lona tse matla tsa tshebetso e mpe le bobodu ka hare ho NLC, ya ba ya kopa makala a mang a phethahatso ya molao a shebaneng le taba ena hore a phethe mosebetsi wa ona kapele kamoo ho ka kgonehang. Tsena di tla netefatsa hore ho jariswe melato batho kapa mekgatlo e amehang diketsong tsa tshebedisompe e seng molaong ya ditjhelete tse hlwaetsweng ho tswela mafutsana molemo.B. Diqeto tsa Kabinete1. Moralo wa Naha wa Metheo ya Tshebetso ya Moruo (NIP) wa selemo sa 20501.1. Kabinete e ananetse NIP ya selemo sa 2050 bakeng sa phethahatso. NIP ena e fana ka diprojekte tsa dipotlakisi tse reretsweng ho ba le seabo mererong ya nako e telele ya naha ya moruo le ntshetsopele.1.2. Moralo ona o ile wa amohela ditshwaelo tse ngata tse ngotsweng ka mora ho phatlalletswa ditshwaelo tsa setjhaba kgweding ya Phato selemong sa 2021. Diphehiso di ile tsa boela tsa fumaneha ka ditherisano tsa setjhaba ho tswa ho bankakarolo ba lekaleng la metheo ya tshebetso ya moruo. Ditherisano di ile tsa boela tsa kenyeletsa mekgatlo ya lebatowa le ya kontinente e kang Lebatowa la Ntshetsopele la Afrika e ka Borwa (SADC) le Khomishene ya Kopano ya Afrika (AUC) ya Metheo ya Tshebetso ya Moruo.1.3. NIP ena e lokiseditswe marangrang a ntshetsopele ya metheo ya tshebetso ya moruo ya naha a amahantsweng le Moralo wa Naha wa Ntshetsopele ya Dibaka le Motlolo wa Ntshetsopele ya Setereke (DDM). E boetse e tsepamisitse maikutlo kahong ya metheo ya tshebetso ya moruo bakeng la ntshetsopele ya kaho le boiphediso ba setjhaba, hape le ho hlahisa menyetla ya mesebetsi le ya ntlafatso e nang le metheo e batsi ya batho ba batsho moruong.2. Ho Thakgolwa ha Leano la Kgase ya Dibeso (LPG) la Selemo sa 20222.1. Kabinete e ananetse ho phatlalatswa ha Ho Thakgolwa ha Leano ha Kgase ya Dibeso la selemo sa 2022 Lesedinyaneng la Mmuso bakeng sa ditshwaelo tsa setjhaba. Leano lena le reretswe ho ba le seabo ho sebetsaneng le diphephetso tsa naha tsa phepelo ya eneji.2.2. Leano lena, hara tse ding, le tadimane le boemo ba jwale ba hore na mmaraka wa LPG o matsohong a bomang, metheo ya jwale ya tshebetso ya moruo, sebopeho sa ditheko le mothamo wa jwale wa tlhahiso ya disilindara tsa LPG. Leano lena le boetse le shebane le letsholo la boipaballo le tlhokomediso molemong wa ho pahamisa boemo ba kgase e sebediswang ka malapeng jwalo ka dibeso tse baballang tikoloho.3. Leano la Boithuto Bakeng la Indasteri ya Merafo ya Afrika Borwa3.1. Kabinete e ananetse Leano la Boithuto la Indasteri ya Merafo ya Afrika Borwa. Leano lena, hara tse ding, le tla fana ka mehato e potlakileng moralong wa lona wa tshebetso ho phethahatsa tlhahisoleseding e batsi ya boithuto ba majwe ho ntlafatsa datha ya naha ya boithuto ka majwe.3.2. Leano lena le boetse le sisinya tshebetsommoho pakeng tsa Lefapha la Disiu tsa Diminerale le Eneji le Koporasi ya Ntshetsopele ya Diindasteri ho netefatsa hore boithuto bo lokisetswa ho kenyeletswa ha dikhampani tse sa ntseng di kgasa tsa boithuto. Le boetse le matlafatsa tema ya diphuputso e tshwanelang ho nkuwa ke mekgatlo ya diphuputso e kang MINTEK le Lekgotla la Diphuputso tsa Saense le Diindasteri, le lenaneo la tsebo le ntshetsopele.3.3. Leano lena le tswetswe ke ditherisano tse batsi haholo tse pakeng tsa mmuso, diindasteri le ba bang balekane ba setjhaba. Indasteri ya merafo e ntse e le lekala la bohlokwahlokwa tikolohong ya moruo wa naha.4. Diphuputso tsa Leano la Tsosoloso ya Batho Pele4.1. Kabinete e amohetse diphuputso tsa Leano la Tsosoloso ya Batho Pele la selemo sa 2021. Leano lena le tswetswe ke diphuputso tse ngata tse ileng tsa etswa ke mekgatlo ya mmuso le eo e seng ya mmuso malebana le ho sebetsa hantle ha Leano la Batho Pele la selemo sa 1997.4.2. Leano lena le fana ka ditshiya tse hlano tse tla tataisa maemo ao e leng bonyenyane boo mafapha ohle a ka bo phethang. Mehato e sisintsweng e tla etsa hore ho phethahatswe lenaneo la phepelo ya ditshebeletso le tsepamisitseng maikutlo a lona ditlhokong tsa baahi.4.3. Ho sebediswa ha leano lena ho tla matlafatsa puso e nang le bokgoni, e nang le boitshwaro, le eo e leng ya ntshetsopele. Le tla boela le matlafatsa phethahatso ya metheo e robedi ya Batho Pele. Qetellong, le batla ho phethahatsa phetoho ya boitshwaro ka hare ho Tshebeletso ya Mmuso.5. Tokiso ya Leano la maqhubu a pharaletseng a sebediswang ke batho ba bangata le motjha wa leano le malebana le ho abuwa ha dilaksense tsa marangrang a sa hokelwang a phumantsho e bulehileng (WOAN)5.1. Kabinete e ananetse ho phatlalatswa bakeng sa ditshwaelo tsa setjhaba ha tokiso ya leano le malebana le maqhubu a pharaletseng a sebediswang ke batho ba bangata le motjha wa leano le malebana le ho abuwa ha dilaksense tsa WOAN. Ditokiso tsena tse sisintsweng di suthisa dipehelo tsa ho abuwa ha dilaksense tsa WOAN.5.2. Ka selemo sa 2019, Kabinete e ne e ile ya ananela leano la maqhubu a pharaletseng a sebediswang ke batho ba bangata le motjha wa leano la ho abuwa ha dilaksense tsa WOAN ho phethahatsa Molao wa Dikgokahano tsa Elektroniki wa selemo sa 2005 (Molao wa 36 wa selemo sa 2005). Ho abuwa ha dilaksense tsa maqhubu a pharaletseng a sebediswang ke batho ba bangata e sa ntse e le ntho ya bohlokwahlokwa phethahatsong ya tsosoloso ya moruo wa naha ena.6. Letlole la Kimollo ya Boraditekesi (TRF) Ho Fokotsa Boima bo Bakilweng ke COVID-196.1. Kabinete e ananetse katoloso ya nako ya ho kwallwa ha dikopo tsa TRF ya COVID-19, ho tloha letsatsing la 31 Tlhakubele selemong sa 2022 ho ya ho la 31 Tlhakubele selemong sa 2023. Letloleng lena la TRF, ke moo bajete ya dibilione tse 1,135 tsa diranta, e neng e abuwe e le tefo ya hanngwe feela bakeng la ho fokotsa boima ba ditjhelete bo bakilweng ke COVID-19 indastering ya ditekesi.6.2. Letlole la Naha la Matlafatso (NEF) ke lona le abelang boraditekisi bohle ba molaong, ba nang le dilaksense tse ntseng di sebetsa, ho kenyeletswa ditekesi tsa diminibase, ditekesi tsa meta, le balekane ba e-hailing.C. Dibili1. Bili e Lokisitsweng ya Post Office ya Afrika Borwa (SAPO) ya selemo sa 20211.1. Kabinete e ananetse ho phatlalatswa bakeng sa ditshwaelo tsa setjhaba Bili ya SAPO. Bili ena e batla ho lokisa Molao wa SAPO wa selemo sa 2011 (Molao wa 22 wa selemo sa 2011).1.2. Ditokiso tse sisintsweng di reretswe ho thusa SAPO hore e tsebe ho nka monyetla wa dintshetsopele tsa tekgniki tse tikolohong ya yona. E tla kgona ho lekola botjha mesebetsi ya yona, hape e atolle morero wa yona wa tshebetso. E tla ba mofani wa ditshebeletso tsa dintho tsohle tse poswang le khuria; ho thothwa ha thepa ho kopantsweng; kgwebo ya elektroniki e tla ba kgubu ya digithale bakeng sa dikgwebo le setjhaba. Ditokiso tse sisintsweng, tse amahantsweng le National Integrated ICT Policy White Paper ya selemo sa 2016, di boela e etsa dintlafatso dipehelong tsa taolo ya SAPO.2. Bili e Lokisitsweng ya Banka ya Poso ya Afrika Borwa ya selemo sa 20212.1 Kabinete e ananetse ho romelwa Palamenteng ha Bili e Lokisitsweng ya Poso ya Afrika Borwa ya selemo sa 2021. Bili ena e lokisa Molao wa Banka ya Poso wa selemo sa 2010 (Molao wa 9 wa selemo sa 2010) e le ho o amahanya le Molao wa Dibanka wa selemo sa 1990 (Molao wa 94 wa selemo sa 1990). E lokisetsa ho thewa ha South African Post Bank Holding Company ho latela Molao wa Dibanka wa selemo sa 1990.2.2 Bili ena e se e ile ya feta ditherisanong tsa setjhaba bakeng la ho e matlafatsa. Bili ena ha e se e amohetswe e le molao, Banka ya Poso e tla kgona ho sebetsa ka boikemelo, e arohane le SAPO, mme e na le moralo wa taolo ya yona o sa kopanang le SAPO.3. Bili ya Letlole la Tsamaiso ya Masalla a Mahlasedi a Kotsi3.1 Kabinete e ananetse ho phatlalatswa ha Bili ya Letlole la Tsamaiso ya Masalla a Mahlasedi a Kotsi bakeng sa ditshwaelo tsa setjhaba. Bili ena e lokisetsa ho thewa ha letlole ho latela taelo ya Leano la Tsamaiso ya Masalla a Mahlasedi a Kotsi.3.2 Ditjhelete tsena di tla bokellelwa ho sedisetswa tsamaiso ya masalla a mahlasedi a kotsi. Bili ena e tla thusa hore ho thewe metheo ya tshebetso ya moruo ya ho tshwara, ho fana ka polokelo le tlhahlobo ya ho lahlelwa ruri ha masalla a mahlasedi a kotsi. Letlole lena le tla tsamaiswa tlasa taolo ya National Radioactive Disposal Institute.3.3 Afrika Borwa e una molemo enejing e hlwekileng e fehlwang ke Koeberg Nuclear Power Station. Hape, Afrika Borwa e ntse e le e nngwe ya bahlahisi ba baholo ka ho fetisisa lefatsheng ba dihlahiswa tsa meriana ya mahlasedi a kotsi tse hlahlobang le ho phekola lefu la kankere.D. Diketsahalo tse Tlang1. Ketelo ya Semmuso ya Mopresidente wa Mozambique1.1. Mopresidente Cyril Ramaphosa o tla amohela wa mphato wa hae wa Mozambique, Mobabatsehi Mopresidente Filipe Nyusi ka Labohlano la 11 Tlhakubele selemong sa 2022.1.2. Ketelo ena e tla boela e matlafatsa tshedisanommoho ya bolekane, ya lebatowa le ya bokontinente pakeng tsa dinaha tsena tse pedi. E boetse e ntlafatsa dikamano tsa Afrika Borwa le Mozambique didikadikweng tsa dipolotiki le moruo.2. Pitso ya Mopresidente Provinseng ya Leboya Bophirima1.1. Ka moqebelo wa la 12 Tlhakubele selemong sa 2022, Mopresidente Cyril Ramaphosa o tla etella pele boemedi ba mmuso ho ya provinseng ya Leboya Bophirima moo a tla tshwara Pitso ya Mopresidente. Ketsahalong ena, Mopresidente le baetapele ho tswa didikadikweng tse tharo tsa mmuso ba tla buisana le baahi ba provinse ya Leboya Bophirima.1.2. Pitso ena e itsibolang ya Mopresidente ya selemo sa 2022 e fana ka sebaka sa hore Mopresidente a buisane le baahi ka tse ba etsahallang maphelong a bona a ka mehla le ka phepelo ya ditshebeletso e etswang ke mmuso. Baahi ba tla hlahisa ka kotloloho ditshisinyo tsa bona tsa hore na re ka aha Afrika Borwa jwang kantle ho ho siya mang kapa mang morao.1.3. Hodima motheo wa DDM, yona e memang tshebedisanommoho e kgolo pakeng tsa baahi le baemedi ba mmuso, Kabinete e kopa baahi ba Leboya Bophirima ho sebedisa monyetla ona bakeng sa ho buisana ka kotloloho le Mopresidente le ho utlwahatsa dingongoreho le ditshisinyo tsa bona.2. Letsatsi la Ditokelo tsa Botho2.1. Kabinete e amohetse letoto la dipuisano le diketsahalo tse tlasa mokotaba ona:  Selemo sa Bonngwe le Tsoseletso: Ho Tshireletsa le Ho Boloka Dikatleho tsa Ditokelo tsa Botho  tse tla tshwarwa e le karolo ya ho keteka Letsatsi la Ditokelo tsa Botho la selemo sena ka Mantaha wa la 21 Tlhakubele selemong sa 2022. Ketekelo ena e boetse e fana ka monyetla wa ho hlahloba tswelopele ya projekte ya naha ya demokrasi e tataiswang ke molaotheo.2.2. Kabinete e kopa Maafrika Borwa ohle ho sebedisetsa Kgwedi ya Ditokelo tsa Botho ho bopa tlamahano e kgolo ya setjhaba, kaho ya setjhaba le boitsebiso bo kopanetsweng ba bosetjhaba. Ke mosebetsi wa rona jwalo ka setjhaba ho ikitlaeletsa ntshetsopele ya kaho le boiphediso, re ntse re netefatsa ho fediswa ha bokgwahlapa ba merabe, kgethollo ya mmala le diketso tse ding tsohle tsa ho hloka mamellano tse amanang le tsena.3. Beke ya Naha ya Paballo ya Metsi3.1. Letsholo la Beke ya Naha ya Paballo ya Metsi le tla tshwarwa ho tloha ka Sontaha sa la 20 ho ya ho moqebelo wa la 26 Tlhakubele selemong sa 2022.3.2. Le ha ho bile le dipula tse ngata haholo tse sa tlwaelehang dikarolong tse ngata tsa naha dikgweding tse moelana tse sa tswa feta, Afrika Borwa e ntse e le naha e nang le leqeme la metsi. Ke e nngwe ya dinaha tse mashome a mararo tse ommeng ka ho fetisisa lefatsheng, ebile bongata ba metsi a yona bo tswa dipuleng.3.3. Kabinete e tiisetsa baahi hore metsi a rona a tswang dipompong a bolokehile bakeng sa ho jewa ke batho, jwalo ka ha ho netefaditswe ke mokgatlo wa Naha wa Mafu a Tshwaetsang, mme ditlaleho tse reng ho na le kamano pakeng tsa metsi a sa bolokehang le lefu la letshollo di leshano. Mmuso o  behile ka pele phumantsho ya metsi ka dipompo setjhabeng.E. Melaetsa1. DithoholetsoMmuso o thoholeditse le ho lakaletsa ba latelang katleho: Sehlopha sa naha sa Kirikete ya Basadi, se ntseng se ipabola ditlhodisanong tsa ICC tsa Mohope wa Lefatshe wa Kirikete ya Basadi tse tshwaretsweng New Zealand. Semathi Stephen Mokoka, ya robileng rekoto ya lefatshe lebelong la banna la dikilomethara tse 50 ka nako ya dihora tse pedi, metsotso e 40 le metsotswana e 23, lebelong la Nedbank Runified Breaking Barriers le neng le tshwaretswe motseng wa Gqeberha, provinseng ya Kapa Botjhabela ka Sontaha sa 6 Tlhakubele selemong sa 2022.2. MatshedisoKabinete e fetiseditse matshediso ho malapa le metswalle ya:Ntate Mandla Ka-Mabuza (ya dilemo di 47), monono, sebui, e bile e le Mopresidente wa mehleng wa Mokgatlo wa Baithuti ba Afrika Borwa (Sasco). E ne e le mosebetsi wa mehleng wa Lefapha la Mesebetsi ya Setjhaba le Metheo ya Tshebetso ya Moruo.F. KgiroPele batho bohle ba ka hirwa, ho netefatswa mangolo a thuto le ditokollo tsohle tse tshwanelang.1. Ntate Zane-Udien Dangor, jwalo ka Molaodi-Kakaretso (DG) Lefapheng la Dikamano tsa Matjhaba le Tshebedisanommoho.2. Mme Phindile Patronella Mkwanazi, jwalo ka Motlatsi wa Molaodi-Kakaretso (DDG): Lekaleng la Ho Ithuta le Ntshetsopele ya Basebetsi, Sekolong sa Naha sa Puso.3. Ntate David Mamphitha, jwalo ka Mohlanka ya ka Sehloohong wa Lekgotla la Phethahatso la Lekgotla la Bophelo le Polokeho ya Merafong.   4. Batho ba tla Dula Lekgotleng la Matjhaba la Ditshebeletso tsa Difofane:(a) Mme Nomveliso Ntanjana (Modulasetulo);(b) Ntate Nare Thupana (Motlatsi wa Modulasetulo);(c) Ntate Grant Reagon Son;(d) Ntate Tumelo Chipfupa; le(e) Mme Pfumelani Dorcas Mbulayeni.5.Batho ba tla Dula Lekgotleng la Matjhaba la Kabo ya Dilaksense tsa Ditshebeletsotsa Difofane(a) Ntate Leroy Musa Nsibande (Modulasetulo);(b) Mme Raesibe Sharon Kekana (Motlatsi wa Modulasetulo);(c) Ntate Rickie Rodger Rennie;(d) Mme Zonica Leanda Mtshali; le(e) Ntate Ramovha Emmanuel Mbuwe.Dipotso: Mme Phumla Williams   Sebuedi sa KabineteSelefouno: 083 501 0139"
Tlaleho ya Kopano ya Kabinete ya Vidio ya Laboraro la 23 Tlhakubele 2022,25 Mar 2022,https://www.gov.za/speeches/statement-cabinet-meeting-23-march-2022-25-mar-2022-0000,https://www.gov.za/st/speeches/statement-cabinet-meeting-23-march-2022-25-mar-2022-0000,"A.    Ditaba tse Itlhommeng Pele1.    Boemo ba Naha ba Koduwa1.1.    Mmuso wa Afrika Borwa o ne o arabele sewa sa lefatshe lohle sa Kokwanahloko ya Khorona (COVID-19) ka ho phatlalatsa Boemo ba Naha ba Koduwa ka kgwedi ya Tlhakubele selemong sa 2020, ho latela Molao wa Tsamaiso ya Koduwa wa selemo sa 2002 (Molao wa 57 wa selemo sa 2002). Ketso ena e ile ya nolofatsa karabelo e kopantsweng le e hokahantsweng ya ho boloka maphelo le boiphediso ba batho.1.2.    Naha ena e bile tlasa melawana ya Boemo ba Naha ba Koduwa ya COVID-19 ho tloha ka Tlhakubele selemong sa 2020, nakong eo Afrika Borwa e neng e ngodisa diketsahalo tsa yona tsa pele tsa tshwaetso ya kokwanahloko ena. Mopresidente o phatlaladitse mehato e meng hape e reretsweng ho thusa naha ena ho kena mothathing o motjha wa taolo ya sewa sa COVID-19.1.3.    Katoloso ya haufinyane tjena e isang Boemo ba Naha ba Koduwa letsatsing la 15 Mmesa 2022 e hlokometse tlhokeho ya ho tswela pele ho atollwa melao e sebetsang ha jwale le merero ya tshohanyetso e sebediswang ke mafapha a mmuso ho kgahlametsana le mathata a tliswang ke koduwa ena.1.4.    Kabinete e entse boipiletso ba hore ho bebofatswe melawana ya bophelo bo botle bakeng sa taolo ya mehato ya polokeho e sa hlokeng meriana e kang ho kgweswa ha dimonkwana, tshielano e bolokehileng ya sebaka, ho kginwa ha manane bakeng sa dikopano, le dikentelo. E tla boela e re thusa ho theha mekgwa ya tshebetso ya tshohanyetso, e potlakang, hape e sebetsang hantle, e le ho bebofatsa boima ba COVID-19.2.    Kentelo ya COVID-192.1.    Kabinete e hopoditse batho bohle ba ka hare ho Afrika Borwa hore ba dule ba le sedi jwalo ka ha COVID-19 e so ka e hlolwa, hape ya kopa hore batho bohle ba dilemo di 12 kapa ka hodimo ba yo fumana kentelo. Kentelo e sa ntse e le mokgwa wa rona o molemo ka ho fetisisa wa tshireletso kgahlanong le kokwanahloko ena, mme e fokotsa kotsi ya ho kula haholo, ho robatswa sepetlele le lefu.2.2.    Le ha nakong ya jwale ditshwaetso le mafu di le tlase, re tadimane le kgonanahalo ya leqhubu la bohlano le ka bang teng bekeng tse tlang. Boitshireletso boo e leng bona feela boo re nang le bona ke bopaki ba borarsaense bo bontshang matla a diente a ho pholosa maphelo. Naha ya rona e se e fane ka diente tsa COVID-19 tse ka hodimo ho dimilione tse 33.2.3.    Kabinete e boetse ya amohela Khouto ya Tshebetso taolong ya kgahlamelo ya COVID-19 mesebetsing e ntshitsweng ke Lefapha la Kgiro le Basebetsi. Khouto ena ya Tshebetso e ngotswe ka morao ho ditherisano tsa setjhaba tse entsweng ke Lekgotla la Naha la Ntshetsopele ya Moruo le Basebetsi, mme e tla sebediswa ha Boemo ba Naha ba Koduwa bo se bo suthisitswe.2.4.    Khouto ena ya Tshebetso e tla tataisa bahiri le basebetsi ha ba sebedisa kapa ba ntjhafatsa moralo wa tlhahlobo ya kotsi bakeng la ho notla ditshwaetso tsa COVID-19 dibakeng tsa mesebetsi. E fana ka lenane la mehato e kang kentelo, tshielano e bolokehileng ya sebaka le bohlweki ba batho molemong wa ho baballa dibaka tsa tshebetso.3.    Seboka sa Afrika Borwa sa Matsete (SAIC)3.1.    Kabinete e amohetse baemedi ho tswa naheng ka bophara le matjhabeng ba tlileng sebokeng sa SAIC sa bone se tla tshwarwa ka Labone la 24 Tlhakubele 2022, Johannesburg.3.2.    Seboka sena se totobatsa menyetla e mengata ya matsete esita le boikgetho ba dinyehelo tseo Afrika Borwa e di fang batsetedi, nakong ena ya kgodiso ya ho kopanngwa ha Afrika ka morero wa Sebaka sa Kgwebo e Lokolohileng sa Kontinente ya Afrika (AfCFTA), e kgothaletsang kgwebisano ka hare ho Afrika.3.3.    Matsete a ka hare ho naha le a dinaheng tse kantle a na le tema e kgolo kgodisong ya moruo wa rona le ho theweng ha mesebetsi e nang le mokoka. SAIC ena e potlakisa potoloho ya tshebetso ya moruo, ho fumantshwa ha batho mesebetsi le matla a bareki a theko a ka kgonang ho tshehetsa tshusumetso ya motjha wa kgolo ya naha.3.4.    Diboka tsa rona tsa matsete tsa nako e fetileng   ha di se di kopane   di hohetse dibilione tse 774 tsa diranta tsa boitlamo ba matsete. Diprojekteng tsa matsete tse 152 tse phatlaladitsweng, tse 45 di se di phethilwe, mme tse ding hape tse 57 di ntse di tswela pele.3.5.    Kabinete e dumela ka botlalo hore seboka sa selemo sena se tla phaella lenane la rona la boitlamo ba matseke, e le karolo ya morero wa rona wa ho hohela ditrilione tse 1.2 tsa diranta nakong ya dilemo tse hlano. 4.    Kgahlamelo ya Kgohlano e Pakeng tsa Russia le Ukraine Moruong4.1.    Kabinete e ntse e lohotha kgahlamelo ya kgohlano ya jwale e pakeng tsa Russia le Ukraine e tla ba moruong wa naha ena, jwalo ka ha ditlamorao tsa yona di utlwahala mebarakeng ya ditjhelete le dithekong lefatsheng ka bophara.4.2.    Mokgwa o molemo ka ho fetisisa wa ho tshireletsa moruo wa rona le boiphediso ba batho ba rona ke ho tswela pele re phetha Morero wa Kahobotjha le Tsosoloso ya Moruo (ERRP).4.3.    Mmuso o ikemiseditse ho sebedisa meqala yohle eo re nang le yona ho tshireletsa Maafrika Borwa ditlamoraong tsa ditjeho tsa ho iphedisa tse ntseng di nyoloha, le ho netefatsa hore moruo wa rona o emelana le dinako tsena tsa meferefere.5.    Thekiso ya Setjhabeng ya Maqhubu a Radio a Pharaletseng a Sebediswang ke Batho ba Bangata5.1.    Kabinete e amohetse ho phethwa ka katleho ha thekiso ya naha ya pele ya setjhabeng ya maqhubu a radio a pharaletseng a sebediswang ke batho ba bangata ke Lekgotla le Ikemetseng la Dikgokahano la Afrika Borwa (ICASA). Kuno ya tjhelete e etsang dibilione tse 14.4 tsa diranta e bokeletsweng thekisong ena ya setjhabeng e tla ya bajeteng ya naha ho ya tshehetsa merero ya rona eo e leng ya sehlooho ya naha, e kenyeletsang kahobotjha ya moruo, ho thewa ha mesebetsi ena eo re e hlokang haholo, le ho lwantsha bobodu, ditlolo tsa molao le tshebediso ya dikgoka e amanang le bong le polao ya batho ba batshehadi.5.2.    Ho fumaneha ha maqhubu a pharaletseng a sebediswang ke batho ba bangata a eketsehileng ho tla potlakisa ho thakgolwa ha ditheknoloji tse kang 5G, ho tla fokotsa ditheko tsa datha e sebediswang ke diselefouno le ho netefatsa ho fumaneha haholo ha kgokelo ya inthanete. Ho abuwa ha dilaksense tsa maqhubu a pharaletseng a matjha ho tsamaya mmoho le ditlamo tseo ho dumellanweng ka tsona tsa ho thusa setjhaba ka ho hokela dikolo tsa mmuso, meaho ya bophelo bo botle le diteishene tsa sepolesa nakong ya dilemo tse tharo tse tlang.6.    Letsatsi la Ditokelo tsa Botho6.1.    Kabinete e lebohile Maafrika Borwa ohle ka ho ikamahanya le diketekelo tsa naha tsa Letsatsi la Ditokelo tsa Botho ka Mantaha wa la 21 Tlhakubele 2022 tlasa mokotaba ona:  Selemo sa Bonngwe ba Setjhaba: Ho Ntshetsa Pele le ho Tshireletsa Ditokelo tsa rona tsa Botho. 6.2.    Ho ntshetsa pele ditokelo tsa botho naheng ya rona ke sepotlakisi sa kaho ya setjhaba, eo e leng tshebetso eo re tlamehang ho tswela pele re e hodisa le ho e tshireletsa ka dinako tsohle. Ka ho fapafana ha rona ha botjhaba, re ka matlafatsa bonngwe ba rona, mme ra aha setjhaba se tlamahaneng.6.3.    Tlasa moya o tswelang pele wa ho sebetsa mmoho, nakong eo re lebang Kgweding ya Tokoloho, ka Mmesa, Kabinete e ipileditse ho Maafrika Borwa ohle ho ntjhafatsa ntwa ya rona kgahlanong le bokgwahlapa ba merabe, kgethollo ya merabe, lehloyo la melata le diketso tsohle tse amanang le yona tsa ho hloka mamellano dibakeng tsohle moo a nang le tshusumetso.7.    Ho Hirwa ha Moahlodi e Moholo wa Afrika Borwa7.1.    Kabinete e amohetse le ho thoholetsa Motlatsi wa mehleng wa Moahlodi e Moholo Raymond Zondo ka ho hirwa ha hae e le Moahlodi e Moholo wa Afrika Borwa, ho tloha mohla la 1 Mmesa 2022, ya ba ya mo lakaletsa katleho mosebetsing wa hae o motjha.7.2.    Kabinete e boetse e amohetse morero wa Mopresidentse Cyril Ramaphosa wa ho thonya Moahlodi Mandisa Maya, eo e leng Mopresidente wa Lekgotla le Leholo la Boipiletso la Afrika Borwa, bakeng sa ho tlatsa sekgeo sa Motlatsi wa Moahlodi e Moholo ha nako ya sona e fihla.8.    Taelo ya Nakwana ya Diphallelo tsa Setjhaba Rephaboliking ya Cuba8.1.    Kabinete e hlokometse taelo ya nakwana e fanweng ke Lekgotla le Phahameng la Pretoria, e kgaotsang ho phethwa ha diphallelo tsa setjhaba tseo Afrika Borwa e neng e dumetse ho di fa Rephaboliki ya Cuba. Taba ena e tla boela e hlaha ka pele ho makgotla nakong ya matsatsi a 20, mme mmuso o tla teka ngangisano ya ona ka nako eo.8.2.    Maqhama a setswalle sa Afrika Borwa le Cuba a fumane motheo o matla boitsekong ba tokoloho ba lebatowa la rona. Ha e ne e se ka mehato ya boitelo ba batho ba Cuba malebana le Afrika e ka Borwa nakong ya dilemo tse mashome a mararo, ho ka be ho nkile nako e telele haholo ho lokolla lebatowa lena kgatellong ya bokoloniale. Mopresidente wa mehleng Nelson Mandela o utlwisisitse taba ena hantle, ke ka lebaka lena Cuba e bileng naha ya pele e kantle ho kontinente ya rona eo Madiba a ileng a e etela ka mora ho lokollwa ha hae tjhankaneng ka selemo sa 1990.8.3.    Cuba e ile ya iketsa sehlabeho se seholo ho lwana mmoho le mekgatlo ya boitseko ya Afrika nakong eo setjhaba seo se senyenyane sa sehlekehleke se neng se hula ka thata tlasa dikotloqobello tsa moruo tsa Dinaha tse Kopaneng tsa Amerika tse nkileng dilemo tse 15. Mathata a moruo wa Cuba a fihleletse boemong bo sa tiisetseheng, mme Mmuso wa Cuba o hloka thuso. Mexico, Bolivia le Russia ke tse ding tsa dinaha tse nnileng tsa fana ka diphallelo tsa setjhaba ho bebofatsa mathata a moruo a mabe ka ho fetisisa dilemong tse balwang ka mashome.8.4.    Kabinete bekeng ena e ikamahanya le ho ketekelwa ha Ntwa ya Cuito Cuanavale ya Angola e lwannweng ho tloha ka selemo sa 1987 ho fihlela ka selemo sa 1988. Cuba e ile ya phetha tema ya bohlokwahlokwa ya ho thusa hore mekgatlo ya Afrika ya tokoloho e fihlele sepheo sa yona. Ha ho ka ha ba le leruo la dintho tse bonahalang leo baahi ba Cuba ba ileng ba le fumana ka ho tla re thusa, empa kgothatso e matla ya bona e ne e le ho lwanela tokoloho ya Afrika e ka Borwa kgahlanong le mekga ya bokoloniale le ya dingangele. Mopresidente wa nako tseo Fidel Castro o ne a kgannwa ke tjantjelo ya ho tlisa diphetoho, mme a bolella balekane ba hae hore ba lwanela  morero o motle ka ho fetisisa wa batho . Ho tloha Angola ho ya Namibia, le ho tloha Algeria ho ya Guinea Bissau, Cuba e phethile tema e tswileng matsoho ka ho ba le seabo tokolohong ya dinaha tsena tsa Afrika pusong ya bokoloniale.8.5.    Cuba e nnile ya tswela pele ho fana ka thuso ya meriana le ya ditlhoko tse ding ho Afrika Borwa nakong ena e ka morao ho selemo sa 1994, e sa kgathale matla, haufiufi tjena nakong ya sewa sa COVID-19, mme re tlangwa ke botho hore re bontshe kutlwelwano le batho ba Cuba nakong eo jwale ba tshwaraneng le mathata a ho leka ho phela.9.    Ketelo ya Motlotlehi Morena Letsie III9.1.    Kabinete e tsebisitswe, mme ya amohela ketelo ya tlhompho e entsweng ke Motlotlehi Morena Letsie III wa Mmuso wa Lesotho ho Mopresidente Ramaphosa ka Labohlano la 18 Tlhakubele 2022, motsemoholo Pretoria.9.2.    Mopresidente Ramaphosa, ka matla a hae a ho ba Mokopanyi wa Lebatowa la Ntshetsopele ya Afrika e ka Borwa Mmusong wa Lesotho, o abelane maikutlo le Motlotlehi Morena Letsie III mabapi le dikamano tsa dinaha tsena tse pedi, le tswelopele ditabeng tse amang tshebetso ya bokopanyi ka hare ho Naha ya Lesotho. Ho tshetjwa hore Basotho, tlasa bokopanyi ba Mopresidente Ramaphosa, ba tla sebetsa ka matla ho phetha tshebetso ya diphetoho pele ba tshwara dikgetho tse tlang tse akaretsang tse reretsweng ho ba ka kgwedi ya Loetse selemong sa 2022.B.    Diqeto tsa Kabinete1.    Seboka sa Dinaha sa ho Phetha Mehato e Amanang le Selekane sa Lekgetho sa ho Thibela Kgoholedi ya Metheo le ho Balehiswa ha Diphaello (BEPS MLI)1.1.    Kabinete e ananetse ho romelwa Palamenteng ha BEPS MLI bakeng sa ho amohelwa. Jwalo ka e nngwe ya dinaha tse 95 tse nang le seabo sebokeng sena se thonngweng ke Kopano e bakeng sa Tshebedisanommoho ya Moruo le Ntshetsopele (OECD) bakeng la ho fokotsa menyetla ya ho qojwa ha lekgetho le kgoholeho ya metheo e etswang ke dikhampani tsa matjhaba, Afrika Borwa e ile ya saena selekane sena sa lekgetho ka kgwedi ya Phuptjane selemong sa 2017. Hang feela ha selekane sena sa lekgetho se se se amohetswe, Afrika Borwa e tla se phetha e se bapisitse le ditumellano tse ding tsa lekgetho tseo e ileng ya di saena le dinaha tse ding.1.2.    Afrika Borwa ke setho sa OECD, mme e itlamme ho sebedisana le dinaha tse ding ho thibela diphaello tsa dikhampani tse ntshuwang ka hare ho naha ka mokgwa wa bolotsana ho iswa dibakeng tsa lekgetho le tlase kapa tsa moo ho seng lekgetho.2.    Ho Lokiswa ha Ditlwaelo tsa Selekane sa Lekgetho pakeng tsa Afrika Borwa le Kuwait2.1.    Kabinete e ananetse ho romelwa Palamenteng ha Ditlwaelo tse lokisitsweng tsa Selekane sa Lekgetho tse saennweng pakeng tsa Afrika Borwa le Kuwait. Ditokiso tse entsweng selekaneng sena, tse keneng tshebetsong ka selemo sa 2006, di ile tsa etswa tsa ba tsa saenelwa ka selemo sa 2021.2.2.    Ditlwaelo tsena tsa lekgetho di shebane le ho qojwa ha lekgetho le hulwang habedi le thibelo ya ho qojwa ha bajete malebana le lekgetho le kuno pakeng tsa dinaha tsena tse pedi.2.3.    Kantle ho ho shebana le ho qojwa ha lekgetho, ditumellano tsena di kgothaletsa ponaletso ya lekgetho pakeng tsa dinaha.3.    Leano le Kopantsweng la Thibelo ya Ditlolo tsa Molao le Tshebediso ya Dikgoka (ICVPS)3.1.    Kabinete e ananetse ICVPS bakeng sa ho sebediswa. Leano lena le tla sebetsa e le sesebediswa sa ho phethwa ha Tokomane ya Ntlhakemo ya Mmuso malebana le Polokeho le Tshireletso e ileng ya amohelwa ka selemo sa 2016. E kgothaletsa katamelo yohle ya mmuso le setjhaba twantshong ya ditlolo tsa molao le thibelo ya tshebediso ya dikgoka.3.2.    ICVPS e entswe ka ditshiya tse sebedisanang mmoho hape tse amanang, tsona ke (1) lefapha le sebetsang hantle la toka; (2) mehato ya kapelepele ya thibelo ya ditlolo tsa molao; (3) mehato ya tshehetso ya diphofu; (4) phepelo ya ditshebeletso e sebetsang hantle le e kopantsweng; (5) polokeho ka moralo wa dibaka le (6) ho kenya letsoho ka mafolofolo ha mmuso le setjhaba. Leano lena le amohela tlhokeho ya mehato e thusanang molemong wa ho shebana le maemo a hlohleletsang ditlolo tsa molao a kang bofutsana, ho hloka tekatekano, tlhokeho ya mesebetsi, thekolohelo, bophelo bo botle le thuto.3.3.    E kenyeletsa bohle dibakeng tsa ditoropong le tsa metseng ya mahae, ho kenyeletswa le makgotla a baetapele ba setso, jwalo ka bankakarolo. E etseditswe ditherisano ka botlalo le didikadikwe tsohle tsa mmuso, kgwebo, mekgatlo ya diphuputso le mekgatlo ya setjhaba. Leano lena le ananetsweng le suthisa Leano la jwale la Naha la Thibelo ya Ditlolo tsa Molao.4.    Leano la Naha ya Afrika Borwa la Matsete (CIS)4.1.    Kabinete e ananetse ho phatlalatswa ha CIS bakeng sa ditshwaelo tsa setjhaba. Leano lena le batla ho beha naha ena maemong a hodimo a ho ba sebaka sa bohlokwa se hohelang boramatsete kontinenteng ya Afrika ka ho phahamisa matsete a boleng bo hodimo a dinaha tsa matjhaba le a etswang ka kotloloho ka hare ho naha.4.2.    Leano lena le tsitsisitswe hodima makala a naha a merero e ka sehloohong ya matsete le ntshetsopele a kang a (1) ditjhelete, inshorense, thekiso ya matlo le ditshebeletso tsa kgwebo; (ii) dipalangwang le ho thothwa ha thepa, (iii) tlhahiso; (iv) merafo le dikwari, (v) motlakase; kgase le metsi, le (vi) temo le lekalana la moruo la tshebetso ya dihlahiswa tsa temo.4.3.    E fana ka mekgwa ya ho tsetela e hohellang dikgwebo tse nyenyane le tse mahareng morerong wa kgodiso ya moruo. Leano lena le boetse le nka malebela ditumellanong tse ngata tse entsweng boemong ba matjhaba, ba lebatowa le ditumellanong tse dipakeng tsa dinaha tseo Afrika Borwa e di saenetseng.4.4.    Leano lena le amahantswe le merero ya Moralo wa Naha wa Ntshetsopele, ERRP, Leano le Tolokilweng Botjha la Diindasteri le Moralo o sa tswa amohelwa wa Naha wa Metheo ya Tshebetso ya Moruo wa selemo sa 2050.4.5.    Diprovinse tsa rona tse robong le meruo ya sehlooho metseng ya bommasepala ba tsona ba robedi ba diteropokgolo, di bohlokwa phethahatsong ya leano lena, le tla ba tokomane e nang le boleng e tla ba le bokgoni ba hore e nne e fetofetolwe ho latela tikoloho e fetofetohang ya moruo.5.    Moralo o Lekotsweng Botjha wa Naha wa Mefutafuta ya Dintho tse Phelang (NBF)5.1.    Kabinete e ananetse NBF bakeng sa ho sebediswa. NBF, eo Kabinete e neng e e ananele bakeng sa ditshwaelo tsa setjhaba ka kgwedi ya Pudungwana selemong sa 2020, e ne e ile ya etswa ho latela Taolo ya Naha ya Tikoloho: Molao wa Mefutafuta ya Dintho tse Phelang wa selemo sa 2004 (Molao wa 10 wa selemo sa 2004). E lokisetsa katamelo e kopantsweng, e hokahantsweng le e tshwanang ya taolo ya dintho tse fapafapaneng tse phelang ke mafapha ohle a mmuso, mekgatlo eo e seng ya mmuso (di-NGO), lekala la poraefete le setjhaba.5.2.    Ka selemo sa 2018, Setsi sa Afrika Borwa sa Naha sa Dintho tse Fapafapaneng tse Phelang se ile sa etsa tlhahlobo e matla ya borasaense ya boemo ba dintho tse fapafapaneng tse phelang le tikoloho ka hara Afrika Borwa. Moralo wa tshebetso o lekotsweng botjha wa lekala la NBF o shebane le ditshoso tse hlahisitsweng ke tlhahlobo ena.5.3.    Moralo ona o lekotsweng botjha o ile wa etsetswa ditherisano le didikadikwe tsohle tsa mmuso; dikhampani tsa mmuso (di-SOE), mekgatlo ya paballo ya tlholeho; di-NGO le baahi ba dibaka tse amehang. Ho sebediswa ha NBF ena ho tataiswa ke Leano le amohetsweng la Naha la Dintho tse Fapafapanneng tse Phelang le Moralo wa Tshebetso (wa dilemo tsa 2015-2025). Afrika Borwa ke setho se jarang boikarabelo sa Seboka sa Dinaha tse Kopaneng tsa Lefatshe se malebana le tlhokomelo ya Dintho tse Fapafapaneng tse Phelang, e ntshetsang pele paballo ya bophelo ba dintho tse fapafapaneng tse phelang, tshebediso e nang le mokoka ya dikarolo tsa tsona, le kabelano e hlokang leeme, hape e nang le tekatekano ya ditholwana tse fumanehang mehloding ya diphatsa tsa lefutso.6.    Moralo wa Tokomane ya Moralo wa Naha wa Ntshetsopele ya Dibaka tsa Bodulo (NSDF)6.1.    Kabinete e ananetse moralo wa NSDF bakeng sa ho sebediswa. E ile ya etswa ho ikamahantswe le Molao wa Moralo wa Dibaka tsa Bodulo le Taolo ya Tshebediso ya Mobu, molao wa 2013 (Molao wa 16 wa selemo sa 2013), mme ya ananelwa bakeng sa ditherisano tsa setjhaba ka selemo sa 2019. Diphehiso di ile tsa amohelwa ho tswa ho bankakarolo ba fapafapaneng, ho kenyeletswa le mekgatlo ya ditsebi, didikadikwe tsohle tsa mmuso, di-SOE le ditho tsa setjhaba.6.2.    Moralo ona o batla ho sebetsana le ho fediswa ha maano a kabo ya dibaka tsa bodulo a mebuso ya bokoloniale le ya kgethollo ka mokgwa o makgethe le o hokahantsweng hantle. O lokisetsa katamelo ya nako e telele e tsepamisitseng maikutlo ntshetsopeleng ya dibaka tsa bodulo, e tla fihlella moralong le tshebetsong ya taolo ya tshebediso ya mobu. Tokomane ena e tla fumaneha webosaeteng ya Lefapha la Temo, Diphetoho tsa Mobu le Ntshetsopele ya Dibaka tsa Mahae (www.dalrrd.gov.za).7.    Leano la Taolo ya Boitsebiso ba Semolao7.1.    Kabinete e ananetse Leano la Taolo ya Boitsebiso ba Semolao, ka morao ho ditherisano tsa setjhaba tse ileng tsa tshwarwa ka selemo sa 2021. Leano lena le suthisa Molao wa jwale wa Boitsebiso wa selemo sa 1997 (Molao wa 68 wa selemo sa 1997), o thehang Rejistara ya Naha ya Setjhaba (NPR), o boetseng hape o totobatsa tema ya yona direkotong tse tlamehang ho ngolwa ho yona. Molao ona ha o a amahanngwa le metheo ya molaotheo ya tekatekano, ho se kgetholle le seriti sa botho.7.2.    Leano lena le amohetsweng le sisinya hore ho be le NPR e le nngwe ya digithale bakeng sa batho bohle   ho sa natsehe boemo ba boahi le ba bong   ba phelang kapa ba phetseng Afrika Borwa. Hape le lokisetsa hore ho be le Sistimi ya Naha ya Boitsebiso (NIS) e sebedisang kgatiso ya menwana, e tla thusa hore ho bonahale motho a le mong ka nako. NIS ena e tla boela e kgona ho hokelana le disistimi tse ding tsa boitsebiso tsa mmuso le tsa poraefete.7.3.    Leano lena le tla boela le netefatsa tshireletso ya ditokelo tsa ditho tsa setjhaba sa LGBTIQA.8.    Tokomane ya Ntlhakemo ya Mmuso Malebana le Manyalo Afrika Borwa8.1.    Kabinete e ananetse Tokomane ya Ntlhakemo ya Mmuso malebana le Manyalo Afrika Borwa bakeng sa tshebediso. Tokomane ena ya Ntlhakemo e arabela dikahlolo tse ngata tse entsweng ke makgotla a dinyewe tse ileng tsa fumana dikarolo tse itseng tsa melao ya jwale ya manyalo di sa ikamahanye le molaotheo wa naha. E amahantse manyalo ohle hore a tle a phethahatswe ho ikamahantswe le metheo ya tekatekano, ho se kgetholle le seriti sa botho, jwalo ka ha ho hlakisitswe Molaong wa Motheo wa Rephaboliki ya Afrika Borwa wa selemo sa 1996.8.2.    Tokomane ena e ananetsweng ya Ntlhakemo ya Mmuso e tla dumella Maafrika Borwa ohle le badudi ba ditshekamelo tsohle tsa bong, ditumelo le ditso tsohle ho kena manyalong a molaong ho ikamahantswe le metheo ya molaotheo. Ntlhakemo ena ya Mmuso e fana ka lenane la dikopano tse ding tse sa amohelehang tse kang manyalo a bana le tse ding tse phethwang motho wa bobedi a amehang a le siyo.9.    Leano la ho Thibela Tiehiso Madibohong (OSBP)9.1.    Kabinete e ananetse OSBP mmoho le leano la yona ya tshebediso. Leano lena le batla ho tlosa mekgwa ya tshebetso e sitisang ho tsamaya ha batho le tsamaiso ya thepa pakeng tsa madiboho a Afrika Borwa le dinaha tsa boahisani. E kenya tshebetsong Moralo wa ho Thibela Tiehiso Madibohong o neng o dumelwe ke Kabinete ka selemo sa 2018.9.2.    Tshebediso ya leano lena e tla fokotsa tshubuhlellano ya jwale madibohong a rona bakeng la baeti ba tshelang meedi le bahwebi. Mehato ena e boetse e le ya bohlokwa matsapeng a naha a ho sebedisa ka katleho tumellano ya AfCFTA.9.3.    Ha leano lena le se le amahantswe le melao e amehang mmoho le dintlafatso tsa metheo ya tshebetso ya moruo, re dumela hore tshebetso ya ho fetiswa ha thepa, dikoloi le batho e tla etswa ka mokgwa o hlokang makukuno le o potlakileng.10.    Ho Tshwarwa ha Nakwana ha Khomishene ya Mopresidente ya Boemo ba Lehodimo10.1.    Kabinete e ananetse ho tshwarwa ha Khomishene ya Mopresidente ya Boemo ba Lehodimo ke Lekgotla la Naha la Ntshetsopele ya Moruo le Basebetsi (Nedlac), e le mosebetsi oo Nedlac e o filweng ha nakwana. Nedlac e tla tshwara khomishene ka ofisi ya yona ya dinako tsohle nakong ya dilemo tse pedi kapa ka tlase, e le ho dumella ho pasiswa ha Molao wa Diphetoho tsa Boemo ba Lehodimo.10.2.    Nako ena e tla boetse e thusa khomishene   ka tshebetsommoho le Lefapha la Meru, Botshwasi le Tikoloho   ho phetha diphuputso tsa kgonahalo le tokomane e fupereng mabaka a projekte ena malebana le ho thewa ha ka moso ha khomishene ho latela ditshisinyo tsa Bili ya Diphetoho tsa Boemo ba Lehodimo.11.    Tokomane ya Moralo wa Ntlhakemo ya Mmuso Malebana le Leano la Naha la Ditshebeletso tsa Diterene11.1.    Kabinete e ananetse tokomane ya moralo wa Ntlhakemo ya Mmuso malebana le Leano la Naha la Ditshebeletso tsa Diterene. Leano lena le tla tataisa ho thewa ha tshebetso e sebetsang hantle ya dipalangwang e tla kgona ho emelana le tlhodisano ka hare ho naha esita le matjhabeng.11.2.    Leano lena le sisinya mehato e tsepamisang maikutlo e tla kgothaletsa ho jalwa ha matsete ditshebeletsong tsa ho thothwa ha thepa le tsa bapalami. E tla boetse e ntlafatsa ho fihlelleha ha dibaka tsa mahaeng, e be e eketse bokgoni ba ho tsamaya molemong wa ho ntshetsa pele kgolo ya moruo. E tla boetse e ba le seabo se seholo phokotsong ya tlhahiso ya naha ya dikgase tse tshilafatsang sepakapaka jwalo ka ha e sisinya ditheknoloji tse ikgethang tsa ditshebeletso tsa diterene ha ho ntlafatswa disebediswa tsa ditshebeletso tsa diterene. 11.3.    Leano lena le tla hlahella setjhabeng hang ha Lefapha la Dipalangwang le se le le phatlaladitse Lesedinyanneng la Mmuso.C.    Bili 1.    Bili ya Lekgotla le Ikemetseng la Meedi ya Bommasepala (IMDA) ya Selemo sa 20221.1.    Kabinete e ananetse ho romelwa Palamenteng ha Bili ya IMDA ya selemo sa 2022 bakeng sa ho ntshetswa pele. Bili ena e ile ya phatlaletswa ditshwaelo tsa setjhaba ka kgwedi ya Phuptjane selemong sa 2020, mme dipuisano tse ileng tsa latela tsa ho tshohla ditshwaelo di ile tsa amohelwa ho tswa setjhabeng.1.2.    Bili ena e fana ka melawana ya tsamaiso ya IMDA. Ditshisinyo tsa yona di kenyeletsa ho hlakiswa ha dipehelo tsa ditho tsa Boto le hore ditho di tshwanela ho sebetsa mosebetsi wa nakwana, kantle ho Modulasetulo yena ya ka sebetsang ka dinako tsohle. E boetse e tataisa IMDA tshebetsong e lebisang ho theweng ha meedi.D.    Ketsahalo e Tlang1.    Ketelo ya Botjhabela bo Mahareng1.1.    Mopresidente Ramaphosa o tla etella pele boemedi ba Matona ho ya sebokeng sa World Expo Dubai se tla tshwarelwa United Arab Emirates ka Mantaha wa 28 Tlhakubele 2022. Afrika Borwa, e ilo emelwa ke letshwelehadi, e tla ba le seabo dipontshong tsena ka ho bapatsa mafa a nonneng a naha le menyetla ya matsete.E.    Melaetsa1.    DithoholetsoKabinete e thoholeditse le ho lakaletsa katleho: sehlopha sa Afrika Borwa sa kirikete ya basadi, ka ho tumisa Afrika Borwa dipapading tsa Mohope wa Lefatshe wa Kirikete ya Basadi tse tshwaretsweng New Zealand. Sehlopha sena se ile sa hlola England, eo e leng Mmampodi wa jwale wa Lefatshe, papading ya sona ya boraro, hape, ho fihlela jwale, se kgonne ho hapa tlholo dipapading tse nne tlhodisanong ena. 2.    MatshedisoKabinete e ikamahantse le Mopresidente Ramaphosa ho fetisa matshediso a yang mmusong le bathong ba Rephaboliki ya Zambia ka morao ho lefu la Mopresidente wa bona wa mehleng Rupiah Bwezani Banda (ya dilemo di 85). Kabinete e tshedisitse malapa le metswalle ya: Ntate Michael Spicer (ya dilemo di 68), Mohlanka ya ka Sehloohong wa mehleng wa Lekgotla la Phethahatso (CEO), wa Business Leadership South Africa, ya bileng le tema e matla mosebetsing wa ho theha dikamano tse matla pakeng tsa sedikadikwe sa kgwebo le mmuso.Ntate Luzuko Koti (ya dilemo di 47), Motsamaisi wa mehleng wa Dikgokahano le Mebaraka wa Nelson Mandela Foundation le Molaodi wa Kgwebo wa Channel Afrika.Ntate Sheik Abdul Gamiet Gabier (ya dilemo di 86), Mopresidente wa Nako Tsohle wa Muslim Judicial Council of South Africa, eo e neng e le morutehi ya tummeng, moitseki wa setjhaba hape le pulamadiboho ya Al-Azhar Institute, Motsekapa. F.    Kgiro Pele batho bohle ba ka hirwa, ho netefatswa mangolo a thuto le ditokollo tsohle tse tshwanelang.1.    Ditho tsa Boto tseo e seng tsa Lekgotla la Phethahatso tsa Koporasi ya Naha ya Ditjhelete tsa Kaho ya Matlo a Bodulo: (a)    Ntate Luthando Vutula; (b)    Ntate Thembinkosi Bonakele;(c)    Mme Seithati Bolimpobo;(d)    Mme Thembisile Chiliza;(e)    Mme Palesa Kadi; (f)    Mme Philisiwe Mthethwa;(g)    Ntate Thulani Mabaso;(h)    Ntate Paul Heeger;(i)    Ntate Velile Cecil Dube;(j)    Mme Tshepiso Kobile; le(k)    Mme Ayesha Seedat.2.    Ntate Lwazi Mboyi, jwalo ka Mohlanka e Moholo wa Phethahatso (CEO) wa Cross-Border Road Transport Agency.3.    Mme Nozipho Mdawe, jwalo ka CEO ya Ditshebeletso tsa Difofane le Dikepe.4.    Mme Tshepo Kgare, jwalo ka CEO ya Lekgotla la Taolo ya Polokeho Ditereneng. 5.    Ntate Brenton Van Vrede, jwalo ka Molaodi wa Lekgotla la Phethahatso: Taolo ya Ditshebetso tsa Diphallelo, Lekaleng la Afrika Borwa la Tshireletso ya Setjhaba (SASSA).Dipotso: Mme Phumla Williams   Sebuedi sa Kabinete Selefouno: 083 501 0139"
 Tlaleho ya Kopano ya Kabinete ka Mokgwa wa Vidiyo ya Laboraro la la 06 Mmesa 2022,6 Apr 2022,https://www.gov.za/speeches/statement-cabinet-meeting-6-april-2022-6-apr-2022-0000,https://www.gov.za/st/speeches/statement-cabinet-meeting-6-april-2022-6-apr-2022-0000,"1.  Ditaba tse Itlhommeng PeleSeboka sa Bone sa Botsetedi sa Afrika Borwa (SAIC)1.1.  Kabinete e ananetse ho phethelwa ka katleho ha seboka sa bone sa SAIC se neng se tshwaretswe Sandton Convention Centre, Johannesburg ka Labone la la 24 Tlhakubele 2022, seo ho sona batsetedi ba kwano le ba matjhaba ba itlammeng ho tsetela naheng ya rona. 1.2.   Naha ya rona e fumane maitlamo a 80 a matjha a matsete a ballwang dibiliyoneng tse R332. Sena se beha matsete kaofela ao ho itlanngweng ka ona ho ditriliyone tse  R1.14, mme palo ena ke dipersente tse 95 tsa matsete ao re a pheelletseng e boelang e re behe boemong bo botle ba ho feta matsete ao re a pheelletseng a ballwang ho ditriliyone tse R1.2 dilemong tse hlano tse tlang.  1.3.  Boinehelo bona matseteng bo tiisa maemo a naha ya rona jwaloka e tshepelwang matsete. 1.4.  Ho fihlela jwale, maitlamo a ballwang dibiliyoneng tse R316 a tsetetswe diprojekeng tse 46 tse seng di phethetswe, le diprojekeng tse ding tse 57 tse ntseng di tswela pele. Kabinete e elellwa dikatleho tsa maitlamo a pele jwalokaha a tlalehilwe Sebokeng, tse kenyeletsang hara tse ding mothamo o motjha wa tlhahiso makaleng a fapaneng a kang a makoloi, tlhahiso ya dijo, tlhahiso ya meriana le ditsi tsa dijithale. 1.5.  Kabinete e ipileditse makaleng ohle setjhabeng ho tshehetsa maiteko ana a bohlokwa ha re sebetsa mmoho ho lwantsha tlhokeho ya mesebetsi, e seng e finyelletse dipersenteng tse 35.3, ho ya ka diphetho tsa Dipatlisiso tsa Kotara ka nngwe tsa Basebetsi tse sa tswa ntshwa ke ba Dipalopalo Afrika Borwa.2.  Ho fediswa ha Boemo ba Naha ba Dikoduwa 2.1.  Kabinete e boetse e ananetse ho fediswa ha Boemo ba Naha ba Dikoduwa ho tsebahaditsweng ke Presidente Cyril Ramaphosa ka Mantaha wa la 04 Mmesa 2022. Ketsahalo ena ya bohlokwa e kgonahaditswe ke mamello ya batho ba Afrika Borwa ba ileng ba hlompha melao yohle ya polokeho ya Lefu la vaerase ya Corona (COVID-19) e behilweng ke mmuso molemong wa ho boloka maphelo le mekgwa ya ho iphedisa. 2.2.  Ho tloha jwale sewa sena se tla laolwa ho latela Molao wa Naha wa Bophelo bo Botle wa 2003 (Molao wa 61 wa 2003). Setjhaba se ka ntsha maikutlo a sona ka melawana e sisintsweng ya bophelo bo botle e tla ba karolo ya Molao wa Naha wa Bophelo bo Botle wa 2003 ho fihlela la 16 Mmesa 2022. 2.3.  Kabinete e hopoditse batho bohle naheng ho tswela pele ka ho hlompha mehato ya bohlokwa ya tshireletso ho ipoloka ka bobona le ba bang kgahlano le ho tshwaetswa ke COVID-19. Sena se kenyeletsa ho hlapa matsoho kgafetsa ka metsi le sesepa kapa o sebedisa sehlwekisi se nang le dipersente tse 70 tsa alcohol, ho rwala semonkwana se kwahelang nko le molomo ha o le katlung, ho se atamelane le batho ba bang ka bonnyane mitara, ho bula difenstere hotle moya o kene le ho enta. 2.4.  Ente ya COVID-19 e sebetsa hantle ho thibela ho kula haholo, ho robatswa sepetlele le lefu. Itshireletse le ba lelapa la hao ka ho etela sebaka sa ho enta se haufinyane o ente mahala, hobane ha ho sa hlokeha hore o bolele hore o a tla. 3.  Ho Fallela Kgasong ya Dijithale3.1.  Ho emiswa ha ho kwala ho hasa ka mokgwa wa Analogue wa jwale ho neng ho lebelletswe ho ba ka la 31 Tlhakubele empa ho se ho tla ba ka la 30 Phupjane 2022 ho fana ka nako e lekaneng ya hore mmuso o phethele ho kenngwa ha di-set-top box (di-STB) malapeng a ingodisitseng ka nako a nang le tokelo ya ho di fumana pele ho tingwa mokgwa wa kgaso wa analogue. 3.2.  Lefapha la Dikgokahano le Teknoloji ya Dijithale le tla netefatsa hore malapa ohle a 507 251 a ingodisitseng ho fihlella la 31 Mphalane 2021 a a hokelwa ho eso fete la 30 Phupjane 2022. Malapa a 260 868 a ingodisitseng ho tloha ho la 31 Mphalane 2021 ho ya ho la 10 Tlhakubele 2022 a tla hokelwa ho di-STB ho e so fete la la 30 Loetse 2022.3.3.  Kabinete e na le tshepo ya ho re ho phethelwa ha motjha ona ho tla tshehetsa motjha wa ho fallela kgasong ya dijithale le ho ntshwa ha  high frequency spectrum. 4.  Twantsho ya bosenyi le bobodu 4.1.  Kabinete e thoholeditse Khomeshenara e ntjha ya Mapolesa ya Naha, Mokgenerale Sehlahle Fannie Masemola, kamora hore a kgethwe ke Presidente Ramaphosa. Mokgenerale Masemola o ipabotse mosebetsing wa hae sepoleseng Afrika Borwa ka bophara. 4.2.  Kabinete e ananetse ditaelo tsa paballo tse nehilweng Yuniti e Hapang Thepa ya Bolaodi ba naha ba Botjhutjhisi (NPA) tse ntshitsweng ke Lekgotla le Phahameng la Dinyewe kgahlano le ba bileng le seabo ho thuseng ka ditjhelete thekong ya Morafo wa Mashala wa Optimum ka dibiliyone tse R2.1 ka 2016 ke khampani ya ba ha Gupta ya Tegeta Exploration and Resources. 4.3.  Diqeto tsena tse bontshang tshebetso e hlophisehileng ka bokgabane ya NPA le Bolaodi ba Diphuputso tsa Bosenyi bo ka Sehloohong ba Tshebeletso ya Mapolesa ya Afrika Borwa di romela molaetsa o matla ka bokgoni bo matlafalang ba mmuso ba ho sebetsana le ho Hatjwa ha Mmuso le ho netefatsa ho nka boikarabelo ha ba amehang   le ho hapa, ho fumana le ho kgutlisa ditjhelete tse utswitsweng. 4.4.  Maitekong a ho jarisa ba molato boikarabelo, Kabinete e boetse ya ananela kahlolo ya Lekgotla la Dinyewe tse Ikgethang tsa Bobodu ba Ditjhelete la Palm Ridge Gauteng kgahlano le molaodi wa Ditjhelete, Eskom diketsong tsa manyofonyofo a dimiliyone tse R35 ha a ne a kenya ditlankana tseo eseng tsa nnete tsa ditshebeletso tsa ho tsamaiswa ha mashala le maiteko a ho kgutlisa ditjhelete tseo. 4.5.  Kabinete e ananetse ho ntshuwa ha karolo ya bone ya Tlaleho ya ho Hatjwa ha Mmuso ya Khomeshene ya Boahlodi ya Dipatlisiso, e le ketsahalo ya bohlokwa haholo ntweng kgahlano le bobodu. Presidente Ramaphosa o tla tekela palamente ditsela tsa ho kenya tshebetsong dikgothaletso tsa khomeshene ha a nehelana ka tlaleho e felletseng pele ho feta la la 30 Phupjane 2022.5.  Seboka sa Mokgatlo wa Boraro se Ikgethang sa Mokgatlo o Borwa ba Afrika wa Ntshetsopele (SADC)5.1.  Kabinete e ananetse diphetho tsa Seboka sa Boraro se Ikgethang sa SADC se neng se tshwerwe Pretoria ka Mantaha wa la 4 le Labobedi la la 5 Mmesa 2022. Afrika Borwa e ne e tshwere seboka jwalokaha e le Modulasetulo wa Mokgatlo wa SADC wa Tshebedisano Dipolotiking, Tshireletsong le Tshireletsehong. Naha ena e tshwere marapo ho tloha ka Phato 2021 ho ya ho Phato 2022. 5.2.  Hara tse ding seboka se ananetse tlaleho ya kgatelopele ya lebotho la SADC la ho tliswa ha kgotso Mozambique (SAMIM). SAMIM e rometswe ho ya tshehetsa naha ya Mozambique ho lwantsha boferekanyi le diketso tsa dikgoka tsa bongangele. 6.  Moruo 6.1.  Kabinete e ananetse ho ntlafatswa ha maemo a Afrika Borwa ke mokgatlo o lekolang bokgoni ba dinaha ba ho lefa melato ya tsona e leng Moody s, ho ya maemong a tsitsitseng ho tloha ho a mabe, mmoho le qeto ya ho netefatsa hore Afrika Borwa e tla kgona ho lefa melato e leshwang ka ditjhelete tsa dinaha tse ding le tjhelete ya naha ena ka nako eo ho dumellanweng ka yona, mme sena sa beha Afrika Borwa boemong ba  Ba2.  6.2.  Ntlafatso e tiisa mosebetsi wa mmuso wa ho tsoseletsa botsitso ditjheleteng tsa naha tsa setjhaba, e leng botsitso bo tshehetswang ke pokello ya lekgetho e hodimo ho feta kamoo ho lebelletsweng. 6.3.  Diphetho tsa kuno tsa ho tloha ka Mmesa 2021 ho ya ho Tlhakubele 2022, di bontshitse Tshebeletso ya Pokello ya Lekgetho Afrika Borwa e bokelletse ditriliyone tse fetang R1.5. Ena ke keketseho ya dipersente tse 25 ha ho bapiswa le ngwahola le ya dipersente tse 15 ha ho bapiswa le ngwahola pele ho sewa sa COVID-19.6.4.  Mmuso o sebedisa kuno ena ya tlatsetso ho potlakisa ho leshwa ha melato ya naha le mererong ya thekolohelo, ho kgothaletsa ho thehwa ha mesebetsi ka Maiteko a Khiro ya Batjha a boemo ba ofisi ya Presidente, le ho tshehetsa lekala la bophelo bo botle la setjhaba. 7.  Kgwedi ya Tokoloho7.1.  Selemong sena Afrika Borwa e keteka Kgwedi ya Tokoloho ka Mmesa ka tjheseho tshepong ya bokamoso bo betere, kamora ho mamella dilemo tse pedi tsa masisapelo tsa sewa sa COVID-19. Letsatsi la Tokoloho la selemo le selemo le tla ketekwa ka Laboraro la la 27 Mmesa 2022.7.2.  Ka Kgwedi ya Tokoloho ho hopolwa le ho hlompha ba ileng ba intsha sehlabelo mme ka hona ra kgona ho ba le ditokelo tsa botho le ditokoloho tse Molaong wa rona wa Motheo wa Rephaboliki ya Afrika Borwa wa 1996 o hlontjhwang haholo lefatsheng. 7.3.  Kabinete e ipileditse ho Maafrika Borwa ohle ho sebetsa mmoho ntweng kgahlano le sewa sa COVID-19. Bohle re lokela ho kenya letsoho tsoseletsong ya moruo wa rona, ka Moralo wa Kahobotjha le Tsoseletso ya Moruo, re thehe dikgwebo tse ding hotle re kgone ho theha mesebetsi e meng. 8.  Kgwedi e Halalelang ya Ramadan 8.1.  Kabinete e lakaleditse setjhaba sa Mamoseleme Afrika Borwa mahlohonolo Kgweding ya bona e Halalelang ya Ramadan. Ramadan e ketekwa selemo le selemo lefatsheng ka bophara ka ho rapela, ho ila dijo le ho phallela ba hlokang. Setjhaba sa Mamoseleme ke karolo ya bohlokwa ya naha ya rona. A.  Diqeto tsa Kabinete1.    Moralo wa Leano le Leholo la Naha le Momahaneng la Ntshetsopele ya Dikgwebo tse Nyenyane (NISED) 1.1.  Kabinete e tjhaetse monwana phatlalatso ya Leano le leholo la NISED hotle setjhaba se ntshe maikutlo ka lona. Leano la Sethathong le Momahaneng la Bohwebi le Dikgwebo tse Nyenyane le ile la tjhaelwa monwana ka 2005. Leano lena la NISED ya morao di kenya tshebetsong Tokomane ya Tataiso ya 1995 ya Leano la Naha la Ntshetsopele le Phahamiso ya Dikgwebo tse Nyenyane Afrika Borwa. 1.2.  Ha e se e ananetswe, NISED e tla nka sebaka sa Leano la jwale le momahaneng la Bohwebi le Dikgwebo tse Nyenyane. E tla fana ka moralotshebetso bakeng sa bohle ba amehang marangranng a ntshetsopele ya dikgwebo tse nyenyane. E tataisa mokgwa wa bohokahanyi o tla tataisa mananeo ohle a tshehetsang dikgwebo tse nyenyane. 1.3.  Sepheo sa leano lena ke ho eketsa seabo sa dikgwebo tse nyenyane lekaleng la moruo le molaong, ho tlosa melao e mengata e bakang tieho le ho phahamisa pebofatso ya ho hweba, haholoholo bakeng sa bahwebi ba banyenyane. 1.4.  NISED e hlahile kamora hore ho be le dipuisano tse matla le mafapha a amehang a mmuso boemong ba naha, provense le lehae, dikgwebo, basebetsi, dirutehi le ditheo tse fapaneng tse loketseng.2.  Ho Kopanngwa ha Mokgatlo o Thusang Dikgwebo tse Nyenyane ka Ditjhelete (SEFA) le Mokgatlo wa Ntshetsopele ya Dibanka tsa Koporasi (CBDA) ho ba Mokgatlo wa Ntshetsopele ya Dikgwebo tse Nyenyane (SEDA)1.1.  Kabinete e ananetse keketso ya dikgwedi tse 20 bakeng sa ho kopanya ditheo tse pedi e leng SEFA le CBDA, hore e be SEDA. Sethathong ho kopanngwa ha mekgatlo e ne e lokela ho kena tshebetsong ho tloha ho la 01 Mmesa 2022. Sena se etsahetse kamora hore Kabinete e tjhaele monwana ho kopanngwa ha mekgatlo ho netefatsa hore mmuso o na le setheo se le seng se tla tshehetsa mosebetsi wa ona wa ho tshehetsa dikgwebo tse nyenyane le tse mahareng le dikoporasi. 1.2.  Katoloso ya nako e tjhaetsweng monwana e tla thusa Lefapha la Ntshetsopele ya Dikgwebo tse Nyenyane ho phethela tekolo ya molao molemong wa ho tlisa maemo a matle ka molao, a leano a dumellang ho thehwa ha setheo se le seng e leng SEDA. Setheo se le seng se ntlafetseng se tla fana ka tshehetso e tsitsitseng dikgwebong tse nyenyane le tse mahareng le dikoporasing. Kabinete e boetse e tjhaetse monwana ho kgethwa ha Diboto tsa nakwana tsa Balaodi tsa SEFA le SEDA. 3.  Melawana e Amanang le Tshireletso, Phahamiso, Ntshetsopele le Tsamaiso ya Tsebo ya Batala (IK) 3.1.  Kabinete e tjhaetse monwana phatlalatso ya melawana ya Tsebo ya Batala (IK) hore setjhaba se ntshe maikutlo ka yona. Melawana ena e tla lebisa ho kenngweng tshebetsong ha Molao wa Tsebo ya Batala wa 2019 (Molao wa bo 6 wa 2019).3.2.  Molao ona o kgonahatsa tshireletso, phahamiso, ntshetsopele le tsamaiso ya tsebo ya ditsela tsa bophelo tsa boholoholo. O kgonahatsa tshibollo ya mekgwatshebetso ya naha ya Tsebo ya Batala; taolo ya ditokelo tsa ditjhabana tsa Tsebo ya Batala. O boetse o kgonahatsa tshibollo ya moifo wa boeletsi; hlompho ya thuto ya batala; pebofatso le tsitsiso ya tsebo ya batala. 3.3.  Hara tse ding, melawana eo e sisintsweng e shebane le ho thehwa ha Moifo wa Boeletsi; metjha ya kananelo ya semmuso ya boemo ba botsebi; ngodiso ya bokgoni ba basebetsi ka Tsebo ya Ditsela tsa Bophelo tsa Batala; kamoo ho ka fihlellwang kapa ho ka sebediswang Tsebo ya Batala mmoho le paballo ya direjistara tsa Tsebo ya Batala. Melawana e boetse e na le metjha ya tharollo ya dikgang.3.4.  Melawana e tla phatlalatswa mme e ka fumaneha websaeteng ya Lefapha la Saense le Boqapi: www.dsi.gov.za. E tla fumaneha le ka dipuo tsohle tsa semmuso. 4.  Moralo wa Tshebedisano wa Ntshetsopele ya Moshwelella wa Matjhaba a Kopaneng (UNSDCF) 2020-2025 4.1.  Kabinete e tjhaetse monwana hore ho kenngwe tshebetsong UNSDCF 2020-2025 ya Afrika Borwa. Moralotshebetso ona o etsa hore ho be le tshebedisano e nang le boikarabelo pakeng tsa mmuso, setjhaba ka kakaretso le ofisi ya Matjhaba a Kopaneng e Afrika Borwa. 4.2.  UNSDCF e na le ditshiya tse nne tse batsi le tsa bohlokwa tse shebaneng le (1) toka e kenyeletsang bohle le kgolo ya ho ya ho ile; (2) bohlokwa ba motho mosebetsing le diphetoho setjhabeng; (3) puso e atlehang, e sebetsang hantle le e tlisang diphetoho; le (4) bokgoni ba ho emelana le mathata a tlelaemete le matlotlo a tlhaho a laolehang ho ya ho ile. 4.3.  Ditshiya tsena tsa bohlokwa di amane le Moralo wa Naha wa Ntshetsopele: Maikemisetso a 2030 le Moralotshebetso wa Bohlokwa wa Nako e Mahareng, mmoho le Dipheo tsa Matjhaba a Kopaneng tsa Ntshetsopele ya Moshwelella tse phethahatswang ka ofisi ya mokgatlo ona e Afrika Borwa. Ho kenngwa tshebetsong ha tsona ho tla phethahatswa ka leano la disebediswa tse kopanetsweng.5.  Ho kenella ha Mmuso wa naha Masepaleng e Moholo wa Mangaung le Masepaleng wa Lehae wa Enoch Mgijima5.1.  Kabinete e tjhaetse monwana ho kenella ha mmuso ho ya ka Karolo ya 139(7) ya Molao wa Motheo wa Rephaboliki ya Afrika Borwa wa 1996, o balwang mmoho le Karolo ya 150 ya Molao wa Tsamaiso ya Ditjhelete tsa Bomasepala wa 2003 (Molao 56 wa 2003), Masepaleng e Moholo wa Mangaung le wa Lehae wa Enoch Mgijima. Bomasepala bana ka bobedi esale ba na le mathata a maholo a ditjhelete ba hloleha le ho fana ka ditshebeletso ka nako e telele. 5.2.  Mmuso wa Provense ya Freistata o ile wa kenella ka molao Masepaleng e Moholo wa Mangaung ho ya ka Karolo ya 139(5) (a) le (c) ya Molao wa Motheo ka Tshitwe 2019. Ho qetelletse ho kenngwa tshebetsong leano la ho kgutliswa ha ditjhelete le tlamang masepaleng ka 2020. Kamora hore masepala e moholo o hlolehe ka dilemo tse fetang tse pedi ho Kenya leano lena tshebetsong ha mmuso wa provense o kenelletse, mmuso wa naha o qetelletse o kenella Masepaleng ho latela Karolo ya 139(7) ya Molao wa Motheo.5.3.  Masepala wa Lehae wa Enoch Mgijima le ona o ile wa thuswa ke Mmuso wa Provense wa Kapa Botjhabela ho ya ka Karolo ya 139(5) (a) ya Molao wa Motheo wa Afrika Borwa ka 2018. Leha ho le jwalo kamora hore masepala o hlolehe ho bontsha kgatelopele ntlafatsong ya ditjhelete tsa ona le phanong ya ditshebeletso, Kabinete e ile ya nka qeto ya ho o beha tlasa thuso ya mmuso wa naha. 5.4.  Boipiletso ba hore mmuso wa naha o kenelle ho latela Karolo ya 139(7) ya Molao wa Motheo bo bolela hore ho bomasepala ka bobedi mmuso wa naha o tla ba le boikarabelo bakeng sa mebuso ya Diprovense. Ho kenella hona ho a tlama ka molao mme ho latela motjha o tshwanang le wa Karolo ya 139(5) ya Molao wa Motheo, ntle feela le hore mmuso wa naha jwale o tla nka boikarabelo ka ho otloloha ha o thusa bomasepala. 5.5.  Ha ho kenngwa tshebetsong ho nkuwa ha boikarabelo, ho tla romelwa Baemedi ba Kabinete ba Naha (NCR) ho bomasepala ka bobedi. Letona la Ditjhelete le tla neha baemedi ba NCR matla mme ba tla boela ba tshehetswe ke sehlopha sa ditsebi tse fapaneng. Ha ho eso nkwe qeto ya ho qhala makgotla a bomasepala ho latela Karolo ya 139(5)(b) ya Molao wa Motheo. 5.6.  Ho kenella ha mmuso wa naha ho tla kena tshebetsong ha ho se ho phatlaladitswe Koranteng ya Mmuso, leha ho le jwalo ho kenella tlasa Karolo ya 139(5) ho tla nne ho sebetse ho fihlela tsatsi leo. Karolo ya 139(1) ya ho kenella Masepaleng wa Lehae wa Enoch Mgijima e tla nkelwa sebaka ke Karolo ya 139 (5) (a) le (c), eo tlasa yona ho tla rarollwa ho hloleha ha masepala ho phetha mesebetsi ya ona. Letona Ofising ya Presidente, Monghadi Mondli Gungubele mmoho le Letona la Ditjhelete, Monghadi Enoch Godongwana le Letona la Puso ya Kopanelo le Ditaba tsa Setso, Ngaka Nkosazana Dlamini Zuma, ba tla ba le seboka le boraditaba bekeng e tlang molemong wa ho hlakisa leano la ho kenella ha mmuso wa naha ho bomasepala.B.  Ketsahalo e Latelang1.    Imbizo ya Presidente ya Mokgwa wa Ntshetsopele wa Ditereke (DDM)1.1.  Presidente Ramaphosa o tla epa Imbizo ya DDM Lebaleng la Dipapadi la Petrus Molemela, Mangaung, Freistata ka Labohlano la la 08 le ka Moqebelo wa la 09 Mmesa 2022.1.2.  Imbizo ena e hlophisitsweng tlasa mookotaba:  Ha ho ya siuwang morao , e tla lekola boemo ba phano ya ditshebeletso provenseng, e lekole kgatelopele ya DDM, e boele e laole mekgwa ya ho thusa le merero e ka sehloohong. 1.3.  Imbizo ya Presidente ya DDM ke mokgwa wa bohlokwa o dumellang setjhaba ho ba le seabo le o nehang baahi monyetla wa ho ntsha maikutlo a sona, o boele o nehe Presidente monyetla wa ho mamela batho le ho arabela dillo tsa bona. Maafrika Borwa a ka latela le ho ba le seabo dipuisanong tsena diwebsaeteng tsa ho etsa setswalle tlasa lepetjo la #PresidentialImbizo.C.  MahlohonoloKabinete e lebohisitse le ho lebisa ditakalletso tse ntle ho: Monghadi Nkosinathi Maphumulo, ya tsejwang ka la DJ Black Coffee, ya sa tswa hapa kgau ya hae ya pele ya Grammy mokgahlelong wa  Best Dance/Electronic Album  bakeng sa albamo ya hae e bitswang Subconsciously, moketeng wa bo- 64 wa Dikgau tsa di-Grammy o neng o tshwaretswe Las Vegas naheng ya Amerika.D.  Khiro Ho tlameha hore ho netefatswe mangolo a thuteho a ba hirwang mme ho netefatswe hore ha ba eso ka ba tlola molao. 1.  Monghadi Mpumelelo Tyikwe ke Mohlanka ya ka Sehloohong wa Phethahatso le Molaodi wa Phethahatso Mokgatlong wa Diinshorense tsa Dikotsi tse Ikgethang Afrika Borwa.Dipotso di ka lebiswa ho: Mme Phumla Williams   Mmuedi wa Kabinete Selfounu: 083 501 0139 "
Tlaleho ya Kopano ya Kabinete ka Mokgwa wa Vidiyo ya Laboraro la la 11 Motsheanong 2022,12 May 2022,https://www.gov.za/speeches/statement-virtual-cabinet-meeting-wednesday-11-may-2022-12-may-2022-0000,https://www.gov.za/st/speeches/tlaleho-ya-kopano-ya-kabinete-ka-mokgwa-wa-vidiyo-ya-laboraro-la-la-11-motsheanong-2022-12,"A.    Ditaba tse Itlhommeng Pele1.    Taolo ya Dikoduwa Kamora Dikgohola 1.1.    Kabinete e lebisitse matshediso bathong bohle ba lahlehetsweng ke beng ka bona dikgoholeng tsa morao tse mpe tse ileng tsa hlasela dibaka tse ngata tsa naha ya rona, haholoholo KwaZulu-Natal. 1.2.    Sepheo ka tsebahatso ya Maemo a Dikoduwa a Naha le dithuso tsa boiphediso tse sa tswa tsebahatswa ke Presidente Cyril Ramaphosa e ne e le ho netefatsa karabelo e atlehileng le e hlophisehileng makaleng ohle a mmuso, ka Setsi sa Taolo ya Naha ya Dikoduwa.1.3.    Biliyone ya diranta eo mmuso o e ntshitseng e sebedisetswa ho tshehetsa maiteko a dithuso le ho iphumana, ho kgutlisa ditshebeletso tsa motheo le ho phallela ba hlokang ka ho ba thusa ka dijo, metsi, botshabelo, tsa bohlweki le diaparo.1.4.    Motjha wa ho aha botjha dibaka tse amehileng o se o qadile mme le batho ba naha ya rona ba kopane ka maikemisetso a ho thusa ba lahlehetsweng ke bodulo le thepa ya bona. 2.    Tlhahisoleseding ka Lefu laCoronavirus (COVID-19) 2.1.    Kabinete e kgathatsehile ka ho eketseha ha morao tjena ha ditshwaetso tsa COVID-19 dikarolong tse ding tsa naha mme e ipileditse ho bohle ho nka mehato ya ho itshireletsa kgahlano le vaerase ena e kotsi, haholoholo mariha tjena. 2.2.    Vaerase ena e ntse e le kotsi mme ho enta e ntse e le sebetsa se bohlokwa haholo seo re ka itshireletsang ka sona. Kabinete e thabiswa ke hore batho ba bangata ba ntse ba kgetha ho enta e le tshireletso ya bona ya pele kgahlano le COVID-19 kamora hore dipalopalo tsa morao di bontshe hore batho ba baholo ba fetang dipersente tse mashome a mahlano ba se ba entile diprovenseng tse hlano. 2.3.    Kabinete e ipiletsa ho ba so ente ho enta molemong wa ho itshireletsa le beng ka bona. Bohle re lokela ho tswela pele le ho ikamahanya le melao ya ho itshireletsa ho COVID-19, e kenyeletsang ho rwala semonkwana se kwahelang nko le molomo, ho hlapa matsoho ka metsi le sesepa, kapa ho sebedisa sehlwekisi se nang le alcohol e ballwang dipersenteng tse 70, le ho arohana le ba bang ka bonnyane mitara. 3.    Thuso e Imollang Nakong ya Mathata (SRD) 3.1.    Kabinete e kgothaleditse baahi ba fumanang R350 ya SRDGrant ho etsa dikopo hape, kamora hore ho kenngwe tshebetsong melawana e metjha e laolang dikopo le ho lokela ha batho ho fumana dithuso.3.2.    Dikopo di ka etswa websaeteng ya Setheo sa Dithuso tsa Setjhaba sa Afrika Borwa (SASSA) e leng:https://srd.sassa.gov.za/.Mokgwatshebetso wa dikopo o butswe ka la 23 Mmesa 2022 mme o etswa inthaneteng molemong wa ho potlakisa katleho ya ona. 3.3.    Thuso ena ya ho imolla e bohlokwa haholo malapeng a hlokang le a ka sulafallwang ke maphelo ka lebaka la bofuma le ho hloka mesebetsi. Mmuso o ikemiseditse ho fana ka dithuso tsa setjhaba hoba hlokang haholo ba kgone ho fumana tseo ba di hlokang tsa motheo. 4.    Polokeho le Tshireletseho4.1.    Kabinete e tswella le ho nyatsa ho bolawa ka sehloho ha basadi mme e ananetse karabelo e potlakileng ya mapolesa ha a tshwara babelaellwa polaong ya Mofumahatsana Hillary Gardee (28), waKamaguguMpumalanga. Kabinete e boetse e nyatsitse ho bolawa ha batho ba tsheletseng Khayelitsha, Motsekapa. Dipolao tsena tse sehloho di re hopotsa hore re lokela ho sebetsa ka matla re le setjhaba ho fedisa dikgoka le dikgoka tsa bong le polao ya basadi (GBVF). 4.2.    Kabinete e ipileditse ho bohle naheng ena ho sebetsa mmoho le mmuso ntweng kgahlano le bosenyi le GBVF. Mmoho re ka netefatsa hore metse le diterata tsa rona di bolokehile bakeng sa batho bohle, ho kenyeletsa maqheku, basadi le bana. 5.    Moruo5.1.    Kabinete e ananetse ho bulwa semmuso ha feme ya ho etsa ditene ya Kwastina ya Corobrik, Driefontein,Gauteng ke Presidente Ramaphosa ka Laboraro la la 4 Motsheanong 2022. Feme ena ya maemo a phahameng haholo ke karolo ya matsete a diranta tse dimiliyone tse 800, a tsamayang mmoho le diranta tse ding tse dimiliyone tse 200 tse behetsweng ho atolosa feme ya Corobrik ya konkreiti KwaZulu-Natal.Corobrik ke e nngwe ya dikgwebo tsa mona tse ileng tsa utlwa boipiletso ba Presidente Ramaphosa ba hore dikgwebo tsa Afrika Borwa le tsa matjhaba di tsetele moruong wa naha ena.5.2.    Kabinete e elelletswe hore moruo o fokolang wahydrogen o matlafaditswe kamora ho thakgolwa ha lori e sebedisang hydrogen ke Anglo American. Lori ena e neng e sebedisa diesel mme ya fetolelwa tshebedisong ya hydrogen le e sebedisang le dibetri tsa lithium-ion keya pele lefatsheng. Moruo wahydrogen o hlwauwe e le lewa le pele moruong wa naha ya rona o lwantshang tshenyo ya tikoloho, mme moruo ona o tla ntshetsa pele kgolo moruong o thuse le ho thehweng ha mesebetsi. 5.3.    Kabinetee boetse e ananetse matsete a mang moruong wa rona ka khampani ya dijo ya Ireland, The Kerry Group, e butseng feme ya diranta tse dimiliyone tse 650, Hammarsdale,KwaZulu-Natal, eo sepheo ka yona e leng ho hlahisa dijo ho ya ho ile kontinenteng. Feme ena ke e ikgethang hobane e na le dikarolo tsa moshwelella tse kenyeletsang disebediswa tsa eneji e nyenyane, tlhahiso ya matla a letsatsi ho fokotsa tshebediso ya motlakase wa keriti ya naha ena, mokgwa wa paballo ya eneji, le wa paballo ya metsi, tshebediso ya ona hape le mokgwa wa ho fokotsa tshebediso ya ona. The Kerry Group e fihlile Afrika Borwa ka 2011, mme matsete a yona amang ke letshwao la hore Afrika Borwa e ntse e ratelwa matsete.5.4.    Matsete ana a tla kamora ho thakgolwa ha vene ena ya Isuzu D-Max e hlahisitsweng naheng, Gqeberha, Kapa Botjhabela kgweding e fetileng. Koloi ena ya D-MAX ya mehleng ena e bontsha boinehelo ba Isuzu naheng ena mmeke e nngwe ya dikatleho tse fihletsweng tlasa Lenaneo la Ntshetsopele ya Tlhahiso ya Makoloi (APDP). APDP ke mokgwatshebetso wa kgothatso wa tlhahiso bakeng sa indasteri ya makoloi oo sepheo ka ona e leng ho phahamisa tlhahiso indastering e boletsweng ya makoloi, ho phahamisa bolengindastering mme ka tsela ena ho thehwe mesebetsi makaleng ohle a amanang le tlhahiso ya makoloi.Kediranta tse dibiliyone tse batlang di eba 2,8 tse tla etswa ka tlhahiso ya mona nakong ya tshebetso ya APDP. Matsete a tla thusa ho theha mesebetsi e fetang 1000 ka palo ka kotloloho femeng, le e meng ya tlatsetso e hirang batho ba 24 000, mme sena se tla kenya letsoho matlafatsong ya baahi lebatoweng.6.    Seboka sa tsa Merafo6.1.    Investing in African Mining Indaba 2022 e neng e tshwaretswe Cape Town International Convention Centreho tloha ka la 9 ho ya ho la 12 Motsheanong 2022, ke le leng la mapatlelo a maholo a ho bontshana le tshebedisano pakeng tsa ba amehang indastering ya merafo. Mookotaba wa ketsahalo ena e ne e le:  Ntshetsopele ho tsa Merafo Afrika: Matsete Diphetohong ho tsa Eneji, ESG, leMeruo .6.2.    Kabinete e na le tshepo ya hore Seboka sa tsa Merafo se tla thusa ho pepesa le ho phahamisa Afrika Borwa jwaloka naha e ka kgahlang batsetedi. 6.3.    Afrika Borwa e amohela matsete naheng ya rona mme e inehetse ho theheng maemo a loketseng kgolo e kenyeletsang bohle le diphetoho moruong. 7.    Dikamano le Dinaha tsa Matjhaba le tsa Mabatowa 7.1.    Kabinete e boetse e ananetse ditherisano tsa morao tjena tsa Presidente Ramaphosa le Presidente Joe Biden wa Amerika, Presidente Emmanuel Macron wa France le Presidente Hakainde Hichilema wa Zambia mapatlelong a fapaneng.7.2.    Dipuisano tsena di nehile Presidente monyetla wa ho tiisa maqhama le tshebedisano pakeng tsa Afrika Borwa le dinaha tse ding ditabeng tsa bohlokwa boemong ba mabatowa le matjhaba, ho kenyeletsa ho fumana tharollo ya kgotso ntweng ya Ukraine. B.    Diqeto tsa Kabinete1.    Dipuo tsa Ditekanyetso tsa Ditjhelete1.1.    Kabinete e ipiletsa ho baahi bohle ho mamela Dipuo tsa Ditekanyetso tsa Ditjhelete tsa mafapha a naha a mmuso le puo ya lefapha la Bopresidente molemong wa hore ba behe mmuso leihlo. 1.2.    Ha ho tekwa Dipuo tsa Ditekanyetso, mafapha ohle a fana ka dintlha tse felletseng tsa merero le tsa bohlokwa tseo a ikemiseditseng ho di phetha selemong. Sepheo ka Dipuo tsa Ditekanyetso ke ho netefatsa hore ditjhelete tsa setjhaba di sebediswa hantle ho thusa setjhaba ka tseo di se hlokang.1.3.    Dipuo tsa ditekanyetso di boetse ke monyetla wa hore Matona a hlalose haholwanyane ka mosebetsi wa mmuso, ho kenyeletsa dikatleho le diphephetso tseo o tobanang le tsona.2.    Lewa la Qalo ya Tshebediso ya Kgase ya Mafura (LPG) 2.1.    Kabinete e tjhaetse monwana Lewa la Qalo ya Tshebediso ya LPG, le phatlaladitsweng hore setjhaba se ntshe maikutlo ka lona ka Tlhakubele 2022. Sepheo ka lewa ke ho atolosa indasteri ya kgase ya mafura naheng. LPG e tla ba le seabo se molemo phapanong ya mehlodi ya eneji. 2.2.    Hara tse ding lewa le tla laola theko makaleng a fapaneng a tlhahiso le ho tshehetsa tlhahiso ya meqomo ya LPG naheng ena. Le tla boela le rute setjhaba ka melemo ya ho sebedisa LPG jwaloka mofuta o mong wa eneji. 2.3.    Le tla fumaneha kamora hore le phatlalatswe ke Lefapha la Diminerale le Eneji howww.dmr.gov.za.3.    Moralotshebetso wa Batho ba sa Itekanelang wa Lewa wa Naha o Mabapi le Matsholo a ho Hlokomedisa ka Ditokelo tsa ba sa Itekanelang3.1.    Kabinete e tjhaetse monwana Moralotshebetso wa Batho ba sa Itekanelang wa Lewa wa Naha o mabapi le Matsholo a ho Hlokomedisa ka Ditokelo tsa ba sa Itekanelang. Moralotshebetso o tla tataisa lekala la poraefete le la setjhaba hore a netefatse ho sireletswa ha ditokelo tsa basa itekanelang, jwalokaha di sireleditswe le Molaong wa Motheo wa Riphaboliki ya Afrika Borwa wa 1996. 3.2.    Moralotshebetso o nehelana kadisebediswa tse tla thusa ho tlosa kgethollo e thibelang ho nkuwa ha diqeto, haholoholo tse amanang le batho basa itekanelang. O boetse o lemosa batho ba sa itekanelang hore ba tsebe ditokelo tsa bona jwalokaha di sireleditswe ke Molao wa Motheo.Moralotshebetso o boetse o fana ka thupelo, o hlokomedise mehloding ya ditaba le setjhabeng ka ditokelo tsa batho basa itekanelang. 3.3.    O thusa ho kenngweng tshebetsong ha Tokomane ya Tataiso ya Ditokelo tsa Batho ba sa Itekanelang.Afrika Borwa e saenne Tumellano ya Matjhaba a Kopaneng (UN) ya Ditokelo tsa Batho basa Itekanelang mmoho le Tokomaneya Matjhaba a Kopaneng (UN) yaLekgotla la Tumellano la Ditokelo tsa Botho le Batho Afrika e mabapi le Ditokelo tsa Batho ba sa Itekanelang (e leng Tokomane ya Tumellano ya Ditokelo tsa basa Itekanelang Afrika).3.4.    Ho bontshanwe le bohle ba amehang, ho kenyeletsa Ntshetsopele ya Moruo ya Naha le Lekgotlala Basebetsi. 4.    Seboka sa Lefatshe Metseng ya Mahae sa Tsamaiso ya Lefatshe le Tokelo ya Lefatshe4.1.    Kabinete e tjhaetse monwana ho tshwarwa ha Seboka saMetse ya Mahae sa Tsamaiso ya Lefatshe le Tokelo ya Lefatshe ka Labohlano la la 27 le ka Moqebelo wa la 28 Motsheanong 2022, Gauteng. 4.2.    Kabinete e tjhaetse monwana Tlaleho ya Maikutlo ka Seboka saMetseng ya Mahae sa Tsamaiso ya Lefatshe le Tokelo ya Lefatshe ka Tlhakubele 2021. Kabinete e laetse hore ho be le dipontshano tse ding lebohle ba amehang. 4.3.    Seboka ke sehlohlolo sa mosebetsi o entsweng ngwahola, o ileng wa nonya maikutlo a ba fapaneng ba amehang. C.    Diketsahalo tse Tlang1.    Seboka sa Bohlano sa Lefatshe sa Phediso ya Mosebetsi wa Bana1.1.    Afrika Borwa e tla tshwara Seboka sa Bohlano sa Lefatshe sa Phediso ya Mosebetsi wa Bana, Durban International Convention Centre, KwaZulu-Natal ho tloha ka Sontaha sa la 15 ho ya ho Labohlano la la 20 Motsheanong 2022. Ke lekgetlo la pele Mokgatlo wa Lefatshe wa Basebetsi (ILO) o tshwarela seboka sena Afrika. 1.2.    Baetapele ba Dinaha, matona a 120, baemedi ba dikarolo tse tharo tsa dinaha tse 187 tseo e leng ditho tsa ILO, makgotla a Mokgatlo wa Matjhaba, ditheo tsa thuto e phahameng, mekgatlo ya baahi, mekgatlo eo eseng ya mmuso le mehlodi ya ditaba ba lebelletswe ho ba sebokeng sena. 1.3.    Seboka se tla boela se nehe Afrika Borwa monyetla wa ho beha ka pele Molao wa Motheo wa naha jwalokaha o sireletsa ditokelo tsa bana. Naha e tla bontshana le dinaha tse ding tse itlhommeng pele phedisong ya mosebetsi wa bana mme e ithute ho tsona.2.    Imbizo ya Presidente ya Mokgwa wa Ntshetsopele ya Ditereke (DDM) 2.1.    Presidente Ramaphosa o tla ba le Imbizo ya Mokgwa wa Ntshetsopele ya Ditereke Mpumalanga ka Labohlano la la 20 Motsheanong 2022 tlasa mookotaba:  Ha re siye motho morao . Jwaloka mokgwa wa bohlokwa wa ho ba le seabo ha setjhaba, Imbizo e fa Presidente monyetla wa ho buisana le ba amehang ba fapaneng ka ho otloloha   haholoholo batho ba metseng ya mahae   le ho mamela mathata a bona ka sepheo sa ho buisana le bona ka ona. 2.2.    Sepheo ka Imbizo ya Presidente ya Mokgwa wa Ntshetsopele ya Ditereke ke ho lwantsha tse sitisang phumantsho e momahaneng ya ditshebeletso le ho kgothaletsa seabo sa baahi ho ikamahantswe le Mokgwa wa Ntshetsopele ya Ditereke. 2.3.    Maafrika Borwa a ka latela le ho ba leseabo dipuisanong kaho kena diwebsaeteng tsa ho etsa setswalle tlasa #PresidentialImbizo.3.    Kgwedi ya Afrika3.1.    Ho ketekwa ha selemo le selemo ha Kgwedi ya Afrika le Letsatsi la Afrika ka Laboraro lala 25 Motsheanong ho tla ba le mookotaba oo e leng:  Selemo sa Phepo e Nepahetseng: Matlafatso ya Phepo e Nepahetseng le ya dijo tse lekaneng bohle kontinenteng ya Afrika . 3.2.    Jwaloka karolo ya ponelopele ya nako e telele e ho Agenda 2063 (eo e leng leano la ntshetsopele la Afrika la ho fihlella ntshetsopele ya tsa bophelo e kenyeletsang bohle le ya moshwelella ya dilemo tse fetang tse mashome a mahlano), mookotaba ona o tsepame bokgoning ba batho ba Afrika mme ho tsepamisitswe maikutlo haholo basading, batjheng le baneng. Sena se bohlokwa haholo bakeng sa ntshetsopele hobane se lebisa maphelong a ntlafetseng bakeng sa motho ka mong, se lebise le meputsong e hodimo le kunong e hodimo bakeng sa dinaha. 3.3.    Ntlha e ka sehloohong meketeng ya Kgwedi ya Afrika ke Beke ya Dikgokahano ya Afrika, e tla ketekwa Constitutional Hill, Johannesburg ho tloha ka la 23 ho ya ho la 27 Motsheanong 2022. 3.4.    Kgwedi ya Afrika ke monyetla wa ho phahamisa kopano ya Afrika le momahano e tebileng ya lebatowa, le ho inehela botjha ha Afrika bokamosong bo le bong. Kabinete e hopotsa bohle hore ditabatabelo tsa rona tsa naha di amana haholo le botsitso, kopano le tswelopele ya Afrika. D.    Melaetsa1.    MatshedisoKabinete e lebisitse matshediso malapeng le metswalleng ya bana:      MmePhindile Xaba(53),ya sebeditseng nako e telele le ka bokgabane indastering ya ditaba, Afrika Borwa le mose.O sebeleditse ntlafalo ya naha ena ka boitelo.     LenqosaSilumkoSokupa(74),ya sebeleditseng Lekgotla la Tshireletseho ya Mmuso maemong a fapaneng, nako e telele a sebetsa ka bokgabane Tshebeletsong ya Mmuso.      Profesa Francis Wilson(83), setsebi sa moruo se ipabotseng, le mothehi wa Lekala la Diphuputso la tsa Basebetsi le Ntshetsopele Lebatoweng le Borwa ba Afrika.E.    KhiroHo tlameha hore ho netefatswe mangolo a thuto a ba hirwang mme ho netefatswe le hore ba ha ba eso ka ba tlola molao. 1.    Ngaka Kesavan Naidoo jwaloka Motlatsa-Molaodi-Kakaretso (DDG): Ntshetsopele ya Makgabane Ditheong, Lefapheng la Puso ya Kopanelo (DCoG).2.    Monghadi Siphosihle Emmanuel Hlomukajwaloka DDG: Botsamaisi ba Tshehetso le Dithuso Mebusong ya Lehae,DCoG. 3.    Monghadi Risimati Patrick Mathyejwaloka DDG: Botsamaisi ba Ditshebeletso tsa Metsi le Bohlweki (DWS). 4.    MonghadiCollin Xolani Zwane jwaloka DDG: Taolo, Tumellano le Phethahatso,DWS.5.    MonghadiMelanchton Makobe jwaloka DDG:Ditshebeletso tsa Molao le Peholeihlo ya Tshebetso Pusong, Dikgwebong tsa Mmuso,Lefapheng la Dikgwebo tsa Mmuso. F.    Kabinete e dumellane le Matona ka ho hirwa ha ba latelang:1.    MonghadiBhekuyise Mathews Khenisajwaloka Mohlanka e Moholo wa Phethahatso(CEO)Lekgotleng la Ntshetsopele ya Phumantsho ya Bodulo (HDA).2.    Mme Joy KelediMasemolajwaloka Mohlanka e Moholo wa Ditjhelete, HDA.3.    Ngaka Cornelius Ruiters jwalokaCEO ya Lepelle Northern Water.4.    Ditho tsa Lekgotla la Tumellano ya Lekala la Meru:(a)    MmeNelly Ndlovu (Modulasetulo);(b)    MmeMakhosazana Mavimbela;(c)    Monghadi Dwayne Marx;(d)    MmeTanuciaCoopasamy;(e)    Monghadi Tyrone Hawkes;(f)    Monghadi Penwell Lunga;(g)    Monghadi Michael Peter;(h)    Monghadi Bruce Breedt;(i)    Monghadi Pierre Tullis; (j)    Monghadi Roy Southey;(k)    Monghadi LulamileXate;(l)    Monghadi MlungisiBushula;(m)    MmeThandi Mokoena;(n)    Monghadi Darryll Sauer;(o)    Monghadi Tshepo Makhene;(p)    Mme Pumeza Nodada;(q)    MmeLindiwe Mavundla; le(r)    MmeKwena Komape.Dipatlisiso: Mofumahadi Phumla Williams   Mmuedi wa KabineteSelfounu: 083 501 0139"
Tlaleho ya Kopano ya Kabinete ka Mokgwa wa Vidiyo ya Laboraro la la 25 Motsheanong 2022,26 May 2022,https://www.gov.za/speeches/statement-virtual-cabinet-meeting-25-may-2022-26-may-2022-0000,https://www.gov.za/st/speeches/statement-virtual-cabinet-meeting-25-may-2022-26-may-2022-0000,"A.    Ditaba tse Itlhommeng Pele1.    Boiphumano le Maiteko a Kahobotjha Kamora Dikgohola 1.1.    Kabinete e rorisitse le ho ananela mosebetsi wa batho le mekgatlo yohle e kentseng letsoho maitekong a hore batho ba iphumane, le kahongbotjha kamora dikgohola tse mpe dikarolong tse ding tsa naha, haholoholo KwaZulu-Natal. E lebohile mekgatlo yohle eo eseng ya mmuso, ya ditumelo, baahi, beng ba dikgwebo le mekgatlo e thusang e faneng ka dijo, diaparo, dikobo, dipakana tse sebediswang ke bomme ha ba le matsatsing  le diaparo tsa sekolo malapeng a tlokotsing a sa kgoneng ho iphumanela tsa motheo tseo a di hlokang. 1.2.    Setsi Sa Taolo ya Dikoduwa se ntse se tswela pele le ho kopanya makala ohle a mmuso maitekong a sona a ho fana ka thuso ya diphallelo malapeng ohle a amehileng. Batho ba fetang 7 000 ka palo ba fuwa botshabelo diterekeng tse nne tse amehileng haholo KwaZulu-Natal. 1.3.    O qadile mosebetsi wa ho fumantsha malapa a amehileng bodulo ba nakwana ditsheng tseo e leng tsa mmuso tse hlwauweng KwaZulu-Natal tse ka sebedisetswang ho ahela batho. Kabinete e tiisitse boinehelo ba mmuso ba ho laola matlole a dithuso tsa kamora dikgohola ka hloko le ka ho se pate letho. Mohlahlobi e Moholo wa Dibuka tsa Ditjhelete Afrika Borwa o fana ka tshebeletso ya tlatsetso ya peholeihlo mme tlhophisobotjha ya ditjhelete e ikamahanya le mokgwatshebetso wa mmuso wa ditekanyetso tsa ditjhelete. 2.    Tsa Morao tsa Lefu la Coronavirus (COVID-19) 2.1.    Kabinete e ipileditse ho batho bohle ba Afrika Borwa ho nka mehato ya ho itshireletsa ho thibela ho ata ha COVID-19 kamora hore dipalopalo tsa morao tjena di bontshe hore palo ya batho ba tshwaetsehang le ba kulang e a eketseha jwalokaha mariha a se a kene. 2.2.    Kabinete e hopoditse bohle ho tswela pele ka ho itshireletsa le batho ba bang ka ho hlapa matsoho kgafetsa, ho rwala dimonkwana ha motho a le kahara moaho, ho se atamelane le ba bang, ho bula difenstere moya o kene, le ho enta. 2.3.    Ente e ntse e le tshireletso e matla kgahlano le COVID-19 hobane e thibela ho kula haholo, ho robatswa sepetlele le ho hlokahala. Ha o hloke hore o be le aterese ya moo o dulang teng hore o ente. Mang kapa mang ya nang le bukana ya boitsebiso le ya se nang yona a ka enta mahala dibakeng tsohle tsa setjhaba tsa ho enta naheng ka bophara. 3.    Kgethollo ya Mmala ha e Fele!3.1.    Kabinete e nyatsitse diketso tsa kgethollo ya mmala ka matla naheng ena, ho kenyeletsa diketsahalo tse tlalehilweng tsa Sekolo se Phahameng sa Good Hope Seminary le Yunivesithi ya Stellenbosch, Kapa Bophirima. Diketso tsena tse mpe di kgahlano le makgabane a Molaotheo ao naha ya rona e thehuweng hodima ona, a kenyeletsang seriti sa botho, ho se kgethollane ka mmala, ho se kgethollane ka bong, toka setjhabeng, ho se be leeme, le hlomphano.3.2.    Molaotheo wa Riphaboliki ya Afika Borwa wa 1996 ke ona o re tataisang hore re fedise dikarohano tse mpe le diketso tsa kgale tsa tlhokeho ya toka. Ho ipiletswa ho batswadi ho ruta bana ba bona ho se ikamahanye le diketso tsa kgethollo ya mmala le ho atlarela diphapano jwaloka karolo ya letsholo la rona le tsitlalletseng ho kgothaletsa kaho ya setjhaba le momahano ya setjhaba. 3.3.    A re sebetseng mmoho ho pepesa diketso tsa kgethollo ya mmala hohle moo di bonahalang di amoheleha mme re romele molaetsa o hlakileng o reng ha di a amoheleha naheng ya rona ya demokrasi. 4.    Dikamano tsa Afrika Borwa le Germany4.1.    Kabinete e ananetse leeto la semmuso le bileng le katleho la Tjhanselara ya Riphaboliki ya Federale ya Germany, Monghadi Olaf Scholz, Afrika Borwa ka Labobedi la la 24 Motsheanong 2022. 4.2.    Tjhanselara Scholz o etetse kwano semmuso a menngwe ke Mopresidente Cyril Ramaphosa, eo e leng moetapele wa letsholo la mmuso la ho kgothaletsa dikamano tse ntle tsa lebatowa le matjhaba, mmoho le ho hohela matsete a hlokwang ka matla. 4.3.    Hara tse ding baetapele bana ba babedi ba buisane ka ditsela tsa ho ntlafatsa tshebedisano ho tsa eneji le diphetoho maemong a lehodimo, kgwebisano le matsete, le mekgwa ya ho lwantsha COVID-19 le tlhokeho e matla ya ente. Ba boetse ba buisana ka diketsahalo tsa kontinenteng ya Afrika le matjhabeng, ho kenyeletsa ntwa ya Ukraine le kamoo e amang moruo wa lefatshe le phumaneho ya dijo le eneji.4.4.    Germany ke molekane wa bobedi e moholo kgwebisanong le Afrika Borwa, mme e boetse ke naha ya boraro eo e leng mohlodi wa bahahlaudi ba mose, e tsetela haholo naheng ena mme ke molekane ho tsa ntshetsopele. 5.    Seboka sa Lefatshe sa Bohlano sa Phediso ya Mosebetsi wa Bana5.1.    Kabinete e ananetse ho phethelwa ka katleho ha Seboka sa Lefatshe sa Bohlano sa Phediso ya Mosebetsi wa Bana se neng se tshwaretswe Durban ho tloha ka la 15 ho ya ho la 20 Motsheanong 2022. Ba amehang ba tswang lefatsheng ka bophara ba ne ba le sebokeng sena se neng se tshwerwe ka tshebedisano le Mokgatlo wa Lefatshe wa Basebetsi. 5.2.    Kamora ho buisana ka mesebetsi e metle e kentsweng tshebetsong ke dinaha tse fapaneng le ho hlwaya tse salletseng morao le mehato e potlakileng e hlokehang bakeng sa ho potlakisa phediso ya ya ho etsa bana makgoba le ho qobellwa ha bana ho sebetsa, ho thehilwe  Durban Call to Action  ho sebetsana le bothata ba ho etsa bana makgoba. 5.3.    Ho etsa bana makgoba ke ntho e mpe e etswang ke setjhaba mme e beha bana pontsheng ya maemo a kotsi. Ke tlhekefetso mme e thibela bana ho fumana thuto le menyetla e meng e ka ba ntshetsang pele. Ngwana e mong le e mong wa Afrika Borwa o na le tokelo e ke keng ya phehiswa ya ho sireletswa diketsong tse sotlang mosebetsing.   5.4.    Tokelo ya thuto ya motheo e kentswe Molaong wa rona wa Motheo mme ho ya ka Molao wa Dikolo wa Afrika Borwa wa 1996 (Molao 84 wa 1996),  motswadi e mong le e mong o tlameha ho netefatsa hore morutwana e mong le e mong eo a mo hodisang o kena sekolo ho tloha letsatsing la pele la sekolo selemong seo ngwana a qetang dilemo tse supa ho sona ho fihlela letsatsi la ho qetela la sekolo selemong seo ngwana a qetang dilemo tse 15 kapa a bang ho kereiti ya borobong ho sona, ho tla ya ka hore ke efe e etsahalang pele.   5.5.    Ho ya ka Molao wa Bana wa 2005 (Molao 38 wa 2005),  ha ho motho ya ka sebedisang, a reka, a fana ka ngwana hore a sebetse kapa a hire ngwana .B.    Diqeto tsa Kabinete1.    Kananelo ya ho ba karolo ya Tumellano ya Matjhaba ya Tshireletso ya Batho Bohle ba Nyametswang ke Mapolesa (ICPPED)1.1.    Kabinete e tjhaetse monwana tokomane ya tlhahiso ya ICPPED palamenteng bakeng sa tekolo ha Afrika Borwa e lohotha ho ba karolo ya tumellano ena. Ke tumellano e tlamang dinaha tse e saenneng tsa Matjhaba a Kopaneng (UN) e sebetsanang le tlolo ya ditokelo tsa botho ka mokgwa wa ho nyametswa ha batho ke mapolesa.  1.2.    Tumellano e hlalosa ho nyametswa ke mapolesa ho qobelletsweng ho kenyeletsa kwetelo, ho tshwarwa ke mapolesa, ho kwallwa kapa mekgwa e meng e ka bakang hore sesenyi se hane ho dumela kapa se pate hore lehlatsipa le kae. 1.3.    Ha tumellano e se e ananetswe e kenyeleditswe le melaong ya naha ena, ho tla lebellwa hore Afrika Borwa e tlalehele Matjhaba a Kopaneng dilemo tse ding le tse ding tse pedi ka kamoo e sebedisang tumellano ena kateng. Tumellano e fana ka mehato eo dinaha tseo e leng ditho di ka e nkang ho thibela ho nyametswa ha batho.2.    Tlaleho ya Bone ya Naha ya Afrika Borwa ya Tshireletso le Ntshetsopele ya Ditokelo tsa Botho 2.1.    Kabinete e ananetse tlhahiso ya Tlaleho ya Bone ya Naha ya Tshireletso le Ntshetsopele ya Ditokelo tsa Botho Lekgotleng la Matjhaba a Kopaneng la Ditokelo tsa Botho. Tokomane ena e tla lekolwa hamorao selemong ke lekala la Matjhaba a Kopaneng le lekolang diketsahalo tse amang ditokelo tsa botho dinaheng tseo e leng ditho tsa UN. Afrika Borwa e se e lekotswe makgetlo a mararo esale e ba karolo ya Tumellano ya Ditokelo tsa Botho ya Matjhaba a Kopaneng, mme tekolo ya ho qetela e entswe ka Loetse 2017.2.2.    Tlaleho e fana ka tsa morao tse mabapi le dikgothaletso tse 187 tse amohetsweng tsa motjha wa tekolo wa 2017. Ho qotsitswe maikutlo a mang dintlheng tse netefaditsweng, tlhahisoleseding e tswang mafapheng a amehang, ditheo tse tshehetsang demokrasi le mekgatlo ya baahi e amehang.  2.3.    Kabinete e motlotlo ka kgatelopele e entsweng ha ho kenngwa tshebetsong dikgothaletso tsena le ka dikarolo tseo ho ntseng ho sebetsanwa le tsona. Tlaleho e tla phatlalatswa ha e se e teketswe Mokgatlo wa Matjhaba ka Phato 2022.3.    Leano la Botsamaisi ba Metsi a Merafo la 20223.1.    Kabinete e tjhaetse monwana hore ho kenngwe tshebetsong Leano la Botsamaisi ba Metsi a Merafo la 2022. Leano lena le fana ka mekgwa ya ho sireletsa le ho baballa metsi. Le setletsa mesebetsi ya merafong le boikarabello ba merafe ba ho netefatsa tshebediso ya metsi ya ho ya ho ile bakeng sa naha.3.2.    Hara tse ding, leano le hlakisa mesebetsi le boikarabello ba makala a mararo a mmuso malebana le tse amanang le metsi a merafo. Diphetoho tse sisintsweng di tla rarolla mathata a ho tlisa dikotlo kgahlano le merafo e silafatsang metsi mme di bebofatse   tshebediso ya molao o reng ba silafatsang ba lefe. Leano lena le hlahisitswe ho ikamahantswe le Molao wa Naha wa Metsi, 1998 (Molao wa 36 wa 1998).4.    Tlaleho ya Moralotshebetso o Nahanelang Bong wa Merero, Ditekanyetso tsa Ditjhelete, Tekolo ya Peholeihlo le Bohlahlobi ba Dibuka tsa Ditjhelete4.1.    Kabinete e amohetse tlaleho ya kgatelopele ya ho kenngwa tshebetsong ha Moralotshebetso o Nahanelang Bong wa Merero, Ditekanyetso tsa Ditjhelete, Tekolo ya Pehololeihlo le Bohlahlobi ba Dibuka tsa Ditjhelete.4.2.    Kabinete e amohetse kgatelopele e matla e entsweng ke mafapha a fapaneng a mmuso a kentseng tshebetsong moralotshebetso o ananetsweng ka 2019.4.3.    Mafapha a mang a se a behile pele maano a tla tataisa mananeo a matjha a tla shebana le ditlhoko tsa basadi, batjha le batho ba sa itekanelang. Kabinete e kopile hore ho be le mekgwa e matla ya peholeihlo le tlaleho, haholoholo mafapheng a so kenye ditlaleho tsa ona. 5.    Puisano ya Batjha ya ho Tlotla Nelson Mandela (NMYD)5.1.    Kabinete e tjhaetse monwana hore ho be le NMYD selemo le selemo ho tloha ka 2022. NMYD ya pele e tla ba ka la 07 ho ya ho la 20 Phupu 2022. Bona ke boiteko ba Bopresidente ba ho neha batjha ba kontinente ena lepatlelo la ho tshwara ditherisano tse ahang ka ditaba tse ba amang. 5.2.    Dipuisano tsena tse tla bua ka Mopresidente wa mehleng ya hlomphuwang haholo matjhabeng Nelson Rolihlahla Mandela, di tla thakgola meqoqo e amanang le ho otlella tlwaelo ya boetapele bo kgabane Afrika. 5.3.    Dipuisanong tsena batjha ba tla nehwa monyetla wa ho abelana ka botjhaba ba bona. Boiteko bona bo tla boela bo matlafatse dikamano tsa batho ka ho otloloha hara batjha ba kontinente. Lefapha la Basadi, Batjha le Batho ba sa Itekanelang le tla fana ka dintlha tsa lenaneo la diketsahalo hamorao. 6.    Tlaleho ya Selemo le Selemo ya Peholeihlo ya Tshebetso ya Ntlafatso ya Basadi le Tekano ya Bong, Ntshetsopele ya Batjha le Ntshetsopele ya Ditokelo tsa Batho ba sa Itekanelang ya 2021/22 6.1.    Kabinete e fumane tlaheho ya selemo le selemo ya peholeihlo ya tshebetso ya 2021/22 e malebana le ntlafatso ya basadi, batjha le batho ba sa itekanelang. Tlaleho e latella ditshupo tsa bohlokwa ntshetsopeleng ya tekatekano, boemo ba khiro le thuo le seabo sa dihlopha tsena tsa batho diketsahalong tsa mafapha le ditheo tsa mmuso. 6.2.    Tlaleho e bokeleditswe ho ikamahantswe le moralo, tekanyetso ya ditjhelete, peholeihlo, tekolo le moralotshebetso wa Hlahlobo ya Dibuka tsa Ditjhelete o tsepameng ho bong o ananetsweng ke Kabinete ka 2019. C.    Dibili1.    Bili ya Tlhomathiso ya Bophelo bo Botle le Polokeho Merafong1.1.    Kabinete e tjhaetse monwana ho phatlalatswa ha Bili ya Tlhomathiso ya Bophelo bo Botle le Polokeho bakeng sa hore setjhaba se ntshe maikutlo ka yona. Sepheo ka Bili ena ke ho ntlafatsa bophelo bo botle le polokeho tsa basebetsi ba merafong, ho kenyeletsa tikoloho eo tshebetso ya merafong e etsahalang ho yona. Bili e fetola Molao wa jwale wa Bophelo bo Botle le Polokeho Merafong wa 1996 (Molao wa 29 wa 1996).1.2.    Hara tse ding ditlhomathiso tse lokisitsweng di hlakisa dikgopolo tse ding tse kahara Molao, di matlafatse moralotshebetso wa bophelo bo botle le polokeho mme di o amahanye le mekgwa ya tshebetso e tswang pele lefatsheng ha ho tluwa ho tsa polokeho merafong.2.    Bili ya Tlhomathiso ya Molaotheo ya Leshome le Metso e Robedi ya 20222.1.    Kabinete e tjhaetse monwana ho phatlalatswa ha Bili ya Tlhomathiso ya Molaotheo ya Leshome le Metso e Robedi ya 2022 hore setjhaba se ntshe maikutlo ka yona le hore Letona la Toka le Ditshebeletso tsa Ditjhankana, Monghadi Ronald Lamola a ntshe tsebiso e nang le dintlha tsa tlhomathiso e sisintsweng ya Molaotheo.2.2.    Bili e fetola Karolo ya 6(1) ya Molaotheo wa Rephaboliki ya Afrika Borwa wa 1996, e tsebahatsang hore dipuo tsa semmuso tsa Afrika Borwa tse 11 ke Sepedi, Sesotho, Setswana, siSwati, Tshiven a, Xitsonga, Afrikaans, English, isiNdebele, isiXhosa le isiZulu. 2.3.    Ditlhomathiso di tla tlisa hlompho Puong ya Matsoho ya Afrika Borwa (SASL) jwaloka puo ya bo-12 ya semmuso naheng ena mme sena se tla ntshetsa pele puo le ba e buang se boele se tiise tekano ya ditokelo tsa Maafrika Borwa ohle, ho sa kgathallehe maemo a bona. Lefapha la Thuto ya Motheo le se le ananetse Puo ya Matsoho jwalo ka puo ya lapeng.D.    Diketsahalo tse Tlang 1.    Beke ya Tshireletso ya Bana 1.1.    Afrika Borwa e tla keteka Beke ya Tshireletso ya Bana ya Naha ho tloha ho la 29 Motsheanong ho ya ho la 4 Phuptjane 2022 tlasa mookotaba o reng:  A re Sireletseng Bana nakong ya COVID-19 le Kamora moo.  1.2.    Bekeng ena ho tla tsepamiswa maikutlo ntlheng e kgolo naheng ya ho ima ha batjha, e leng ntho e totileng haholo ka nako ya COVID-19 ha batjha ba bangata ba beleha ka 2020.1.3.    Kabinete e ipileditse ho batswadi, mekgatlo ya baahi, ya ditumelo tse fapaneng le baahi ka kakaretso ho sebedisana le ho thusa ho lwantsha keketseho ya ho ima ha batjha. 2.    Seboka sa Lefatshe sa Moruo (WEF)2.1.    Afrika Borwa e na le seabo ho WEF e tla tshwarelwa Davos-Klosters, Switzerland ho tloha ka la 22 ho ya ho la 26 Motsheanong 2022, tlasa mookotaba o reng:  Re Sebetsa Mmoho ho Kgutlisa Tshepo .2.2.    Afrika Borwa e thabela monyetla wa ho ba karolo ya tharollo le ho abelana ka boiphihlelo ba rona sebokeng sa lefatshe. Boteng ba rona WEF bo bohlokwa haholo ho phahamiseng lebitso la rona sebakeng sa matsete sa lefatshe, ho abelana le lefatshe ponelopele ya rona ya bokamoso le ho totobatsa tse ntjha tse seng di sibollotswe kahara naha. 3.    Kgwedi ya Batjha 3.1.    Kabinete e tjhaetse monwana Lenaneo la Kgwedi ya Batjha la 2022 tlasa mookotaba o reng:  Ntshetsopele ya mekgwa ya ho iphedisa ya moshwelella ya batjha le matla a bona molemong wa bokamoso bo tjhatsi. . Letsatsi la Batjha le tla ketekwa semmuso Kapa Botjhabela. 3.2.    Monongwaha ho tla be ho ketekwa selemo sa bo-46 esale baithuti ba itseka ka la 16 Phupjane 1976, Soweto, ba ipelaetsa kgahlano le ho qobellwa ho ithuta dithuto kaofela ka puo ya Afrikaans ke mmuso wa kgethollo. 3.3.    Ka moya oo wa Phuptjane 1976, Kabinete e ipileditse ho batjha ba naha ena ho lwantsha tlhokeho ya mosebetsi e ntseng e eketseha ya batjha ka ho ba le seabo mananeong a ntshetsopele a kang a thupelo ya mosebetsi e lebisang ho fumaneng mangolo, le mananeo a thupelo ya mosebetsi bakeng sa ba seng ba na le mangolo. 3.4.    Mmuso o sibollotse mananeo a nang le molemong wa ho tshehetsa ho thehwa ha mesebetsi bakeng sa batjha le ho thehwa ha mesebetsi ya nakwana. Dikgwebo le tsona di kgothaletswa ho hohella batjha mosebetsing ka ho ba thehela menyetla ya mesebetsi. 3.5.    Lenaneo la batjha bakeng sa kgwedi ya Phuptjane le kenyeletsa diketsahalo tse fapaneng ho tloha ho thakgolweng ha letsholo la dipulamadiboho tsa batjha, ho thakgolweng ha Lenaneo la Moemedi wa Letshwao wa NYDA le diketsahalo tse ding tsa tshebeletso ya naha ya Batjha naheng ka bophara.3.6.    Letona la Basadi, Batjha le Batho ba sa Itekanelang Lefapheng la Bopresidente haufinyane le tla hlakisa lenaneo kaofela. Ho lebelletswe hore diketsahalo tsohle tsa batjha di ikamahanye le melawana ya bophelo bo botle ya COVID-19.4.    Seboka sa Lefatshe la Metseng ya Mahae4.1.    Mmuso, ka tshebedisano le ntlo ya Naha ya Baetapele ba Setso, o tla ba le Seboka sa Lefatshe la Metseng ya Mahae ka Labohlano la la 27 le ka Moqebelo wa la 28 Motsheanong 2022 molemong wa ho buisana ka ditaba tse amanang le thuo ya mobu. 4.2.    Ditaba tsena di kenyeletsa motjha wa ho tloswa ha lefatshe la metseng ya mahae Mmusong le iswa ho beng ba lona ba loketseng, e leng se bohlokwa bakeng sa matlafatso ya baahi ba metseng ya mahae. Ho se be teng ha thuo ya lefatshe ka molao metseng ya mahae ho fokodisa ditokelo tsa beng ba lefatshe le ho fokotsa bokgoni ba bona ba ho le sebedisetsa ho ntlafatsa maphelo a bona le a maemo a bona a ditjhelete. E.    Melaetsa1.    MahlohonoloKabinete e lebohisitse le ho lebisa ditakalletso tse ntle ho: Mme Leanne Manas, sebohodi sa lenaneo la SABC la Morning Live, ya hlomphilweng ka Kgau e Tlotlang Tshebetso e Ipabotseng ya France ho tswa naheng ya France ka Labobedi la la 17 Motsheanong 2022, bakeng sa seabo sa hae boqolotsing ba ditaba, kgasong le mesebetsing e meng e fapaneng ya ho thusa setjhaba.2.    MatshedisoKabinete e lebisitse matshediso malapeng le metswalleng ya bana: Monghadi Mpho Moerane (52), Ramotse wa mehleng wa Masepala wa Johannesburg, eo e neng e le radipolotiki ya neng a lwanela ditokelo tsa batho e bile e le mohlanka wa batho ba Johannesburg. Pele a e ba Ramotse e bile setho sa Komiti ya Ramotse ya Tikoloho le Meralo ya Ditshebeletso. Ngaka Deborah Fraser (56), sebini se hapileng dikgau tse ngata mminong wa sedumedi se neng se sa tswa hlomphuwa ka Doctor of Philosophy in Sacred Music ke Christian Leadership Academy.Ngaka Namane Magau (70), serutehi se neng se hlompheha e bile e le setho se hlomphehang sa Boto ya Bahlokomedi ba Ditjhelete ba Lekgotla la Naha la AIDS Afrika Borwa.Monghadi Mike Sch ssler (60), eo e neng e le setsebi se hlomphehang sa moruo Afrika Borwa, e le mokaubere indastering ena mme a na le maikutlo a tjhatsi ka maemo a moruo wa Afrika Borwa. Monghadi Jamie Bartlett (56), sebapadi se neng se tlotlwa Afrika Borwa sa kalaneng le dipapadi tsa thelevisheneng se neng se hapile dikgau tse ngata, se tumme ka seabo sa sona jwaloka Mike O'Reilly ho Isidingo le David Genaro ho Rhythm City. Kabinete mmoho le Mopresidente Ramaphosa ba boetse ba lebisitse matshediso mmusong le bathong ba United Arab Emirates (UAE) kamora ho hlokahala ha Mopresidente Sheikh Khalifa bin Zayed Al Nahyan (73) wa UAE. F.     KhiroHo tlameha hore ho netefatswe mangolo a thuteho a ba hirwang mme ho netefatswe hore ha ba e so ka ba tlola molao.1.    Monghadi Bongani Sinenhlanhla Dladla ke Mohlanka ya ka Sehloohong wa Phethahatso Botong ya Ntshetsopele ya Indasteri ya tsa Kaho.2.    Mongadi Shabeer Hamid Khan ke Akhaontente e Kgolo Matlotlong a Naha. 3.    Mme Mendoe Ntswahlana ke Mohlanka ya ka Sehloohong Thekong ya Thepa, Matlotlong a Naha. 4.    Kabinete e dumellane le ho hirwa ha ba latelang bakeng sa ho tlatswa ha dikgeo Botong ya Balaodi ya Letlole le Leholo la Eneji:(i)    Monghadi Mosimaneotsile Jim Besnaar; (ii)    Mme Unati Nombakuse-Figlan. Dipatlisiso:Mme Phumla Williams   Mmuedi wa Kabinete Selfounu: 083 501 0139 "
Tlaleho ya Kopano ya Kabinete ya Laboraro la la 8 Phuptjane 2022,9 Jun 2022,https://www.gov.za/speeches/statement-cabinet-meeting-08-june-2022-9-jun-2022-0000,https://www.gov.za/st/speeches/tlaleho-ya-kopano-ya-kabinete-ya-laboraro-la-la-8-phuptjane-2022-9-jun-2022-0000,"A.    Ditaba tse Itlhommeng Pele1.    Moruo1.1.    Kabinete e ananetse kgatelopele tsa morao tjena tse kgothatsang, maitekong a mmuso ao sepheo ka ona e leng ho kgothaletsa kgolo ya moruo. Ho ya ka dipalopalo tsa morao tjena tsa tlhokeho ya mosebetsi tse tswang ho ba Dipalopalo Afrika Borwa, tlhokeho ya mosebetsi e fokotsehile ho tloha dipersenteng tse 35.3 kotareng ya bone ya 2021 ho ya dipersenteng tse 34.5 kotareng ya pele ya 2022. Ke kotara ya bobedi jwale sekgahla se atolositsweng sa tlhokeho ya mosebetsi se fokotseha. Mesebetsi e mengata e fumanwe makaleng a ditshebeletso tsa baahi le a setjhaba, makaleng a tlhahiso le a bohwebi.  1.2.    Tlhahiso yohle ya kahara naha kotareng ya pele ya 2022 e hodile ka persente tse 1.9% mme sena sa lekanya moruo wa rona le nakong ya pele ho sewa sena. Kotareng eo, lekala la tlhahiso e bile lona le sebetsang ka matla mme le bile le kgolo tlhahisong ya petroliamo le dikhemikhale, dijo le dino, le dimethale le metjhini. 1.3.    Phaello tsena tse itekanetseng di bontsha hore moruo wa rona o ntse o le matla le hore maiteko a kang Leano la Tlhophisobotjha le Tsoseletso ya Moruo a ntse a matlafala. Kabinete e ipiletsa ho bohle ho tshehetsa dikgwebo le diindasteri tsa lehae ka ho reka dihlahiswa le ditshebeletso tsa tsona. 1.4.    Kabinete e boetse e ananetse qeto ya mokgatlo wa ditekolo wa S&P Global ya ho lekolabotjha maemo a Afrika Borwa a ho kgona ho lefa melato ya yona   ho tloha maemong a tsitsitseng ho ya ho a matle. Mokgatlo ona o boetse o behile bokgoni ba naha ba ho lefa melato ya ditjhelete tsa dinaha tse ding ho BB minus le ya tjhelete ya kwano ho BB.2.    Theko ya tsa ho Iphedisa 2.1.    Lefu la Coronavirus (COVID-19) le ntwa e ntseng e tswela pele lefatsheng di bile le kameho e matla thekong ya tsa ho iphedisa lefatsheng ka bophara. Maafrika Borwa le ona a tsieditswe ke theko e nyolohang ya mafura, dijo le tse ding tsa bohlokwa. 2.2.    Re lokela ho sebetsa mmoho, re thusane re boele re baballe disebediswa tsa rona nakong tsena tse boima. Mmuso o etsa ka hohle kamoo o ka kgonang kateng ho thusa bohle, haholoholo ba futsanehileng. 2.3.    Banka ya Afrika Borwa e Kgolo e sebetsang hantle, e matla le e ikemetseng e thusa ho sireletsa setjhaba ditlamoraong tsa boleng ba tjhelete ka ho tsitlallela infleishene e seng batsi; e tlase ha ho bapiswa le ya dinaha tse ding. 2.4.    Kabinete e ananetse qeto ya Matlotlo a Naha ya ho eketsa nako ya ho fokotswa ha Lekgetho la Mafura la Kakaretso (GFL). GFL e fokoditswe ka R1.50 bakeng sa litara ya mafura ka Mmesa le Motsheanong, mme sena se tla tswela pele le ho tloha ho la 1 Phuptjane ho ya ho la 6 Phupu 2022. 2.5.    Kabinete e boetse e ananetse qeto ya Khomeshene ya Ditlhodisano ya ho beha ditheko tsa dintho tsa bohlokwa leihlo, haholoholo pehelo ya hore dikgwebo di lokela ho fana ka mabaka a ho eketsa ditheko tsa dihlahiswa. 3.    Kopano ya tsa Kgwebo ya Japan le Afrika Borwa 3.1.    Kabinete e ananetse diphetho tsa Kopano ya morao ya tsa Kgwebo ya Japan le Afrika Borwa, eo ho yona ho dumellanweng ka lenaneo le leholo la mosebetsi le kenyeletsang tshebedisano ho tlisweng ha diphetoho ho tsa tikoloho, ditheknolojing tsa dipalangwang tsa motlakase le mehlodi ya motlakase ya tsa tlhaho. 3.2.    Kopanong ho boetse ho dumellanwe ka hore ho be le letsholo la marangranng la ho hlakisa menyetla e teng Afrika Borwa ho beng ba dikgwebo ba Japan, ntshetsopele ya boiphihlelo indastering ya lehae ya tlhahiso ya makoloi, menyetla ya tlhahiso le phapanyetsano ya boiphihlelo ho tsa tekgniki. 3.3.    Japan ke e nngwe ya dinaha tseo e leng balekane ba bohlokwa kgwebisanong le rona mme e tsetela haholo makaleng a fapaneng Afrika Borwa, ho tloha ho tsa tlhahiso ya makoloi ho ya metjhining e tswang pele ya merafong, le ho tloha ho kgwebo ho tsa temothuo ho ya ditshebeletsong tsa ditjhelete. 3.4.    Kabinete e boetse e ananetse ho thehwa ha Mokgwatshebetso wa Barekisetsi ba Dinaheng tse ding ba Batho ba Batsho ke Lefapha la Kgwebisano, Diindasteri le Ditlhodisano (dtic), molemong wa ho kopanya difeme tse romelang thepa e entsweng naheng ena dinaheng tse ding lefatsheng. Mokgwatshebeso ona o tla thusa kabelanong ya tlhahisoleseding, bokgoni le tsebo, mme o tsamaya mehlaleng ya dikatleho tsa Lenaneo la Beng ba Diindasteri ba Batho ba Batsho.4.    Eneji 4.1.    Mehato ya rona ya ho netefatsa boteng ba motlakase o sa timeng  nako e telele e matlafaditswe kamora hore ho nehelanwe ka Karolo ya 4 ya Sebaka sa ho Fehla Motlakase sa Kusile, Mpumalanga. Ho nehelana hona ke letshwao la phihlello ya bohlokwa matsapeng a Eskom a ho tsitsisa mokgwatshebetso wa motlakase mme ho tla eketsa dimekawate (MW) tse 800 keriting ya matla. 4.2.    Kabinete e elelletswe hore kaho ya dikarolo tse nne tsa tse tsheletseng tsa ho fehla motlakase e phethetswe projekeng ya Kusile ya ho Fehla Motlakase. 4.3.    Kabinete e ananetse ho eketswa ha bokgoni bo bong ba ho fehla motlakase keriting, e leng ntho e kgonahaditsweng ke ho dumella bahlahisi ba motlakase ba ikemetseng hore ba hlahise motlakase. Mmuso o sa tswa saena tumellano ya ho reka dimekawate tse 150 ho Scatec ASA, bao e leng bahlahisi ba motlakase o tswang mehloding ya tlhaho. 5.    Lekgotla la Boeletsi la Matlafatso ya Batho ba Batsho e Batsi Moruong (B-BBEE)5.1.    Kabinete e ananetse ho kgethwa ha Lekgotla le letjha la naha la Boeletsi la B-BBEE.5.2.    Lekgotla le na le batho ba bangata ba tswang makaleng a kgwebo, mekgatlo ya basebetsi, mekgatlo ya baahi le ditheo tsa thuto e hodimo, ba tla thusa ho tataisa mmuso ho tlisweng ha diphetoho moruong. 5.3.    Leha ho bile le kgatelopele e kgahlisang e molemong wa ho lokisa tse senyehileng nakong ya mmuso wa kgethollo, ho sa na le tse ngata tse lokelang ho etswa ho matlafatsa botsamaisi ba batho ba batsho, ho matlafatsa ntshetsopele ya bokgoni le ho atolosa phumano ya thepa le ditshebeletso molemong wa ho neha batjha le basadi ba batho ba batsho menyetla.6.    Dikgohola 6.1.    Dithuso tse ntseng di tswella tsa mmuso diprovenseng tse anngweng ke dikgohola di etsa phapang e kgolo. Mmuso o behile pele phumantsho ya dijo, metsi le botshabelo bakeng sa batho ba tlaletsweng ke naha, le ho lokiswa ha meralo ya ditshebeletso e senyehileng. Ho sebetswa ka matla ho tsoseletsa ditshebeletso tsa motheo tse kang metsi, motlakase, bohlweki le tsamaiso ya dikgwerekgwere. 6.2.    Ke tjhelete e ka bang dimiliyone tse R189, 217 e sebediswang Lenaneong la Ntlafatso ya Mekhukhu leo ka lona sepheo e leng ho fetola boleng ba bophelo ba ba phelang mekhukhung. 6.3.    Ho boetse ho na le dimiliyone tse R733, 086 tsa Ntshetsopele ya Nyehelo ya Phumantsho ya Matlo tse tla thusa ho thehweng ha bodulo ba moshwelella le bo momahaneng ha batho. 6.4.    Kabinete e ananetse thuso ya botho e tswang naheng ya Qatar ya dijo, diaparo, di-generator, dihlwekisametsi, metjhini e thusang bakudi ho phefumoloha, ditente le disebediswa tsa bongaka. Nyehelo ena e tla thusa batho ba fetang 4 000 ka palo ba fuweng bodulo ba nakwana ditsing tsa tlhokomelo tsa baahi. Kabinete e boetse e ananetse thuso ya botho e tswang United Arab Emirates (UAE) ya dijo le metsi ho thusa mahlatsipa a dikgohola. 7.    Ho Thehwa ha Letlole la Ntshetsopele ya Setjhaba7.1    Kabinete e ananetse ho thehwa ha Letlole la Mesebetsi ya Setjhaba ke Mokgatlo wa Ntshetsopele ya Diindasteri (IDC) o sebedisana le lefapha la Bookamedi le dtic. Tshehetso ena e tla thusa ho theha menyetla ya mesebetsi ya nakwana bakeng sa batjha ba ka bang 50 000, e leng mesebetsi e tla tswela setjhaba molemo e etswang metseng. 7.2    Tshehetso e tla kenyeletsa tlhokomelo ya bophelo bo botle le ya baahi, dijo le phepo e ntle ka mokgwa wa dibaka tsa ho phehela batho, ntshetsopele ya ho ngola le ho bala, mananeo a ho hlokomedisa ka tsa tikoloho le a ho lwantsha diphetoho maemong a lehodimo mmoho le maiteko a ho tshehetsa batjha. Letlole le tla tshehetsa dikgwebo tse 26 tsa baahi le tse sa iketsetseng phaello. 8.    Bosenyi le Bobodu 8.1.    Kabinete e ananetse ho tshwarwa ha batho mabapi le diketso tsa manyofonyofo, ho patwa ha mehlodi ya ditjhelete tse seng molaong le bobodu. Ba tshwerweng ba kenyeletsa bao e neng le bahlanka ba hodimo mmusong le dikgwebong tsa mmuso, mme ba bang ba bona ba tobane le diqoso tse kenyeletsang ho tlolwa ha Molao wa Botsamaisi ba Ditjhelete tsa Setjhaba, 1999 (Molao wa 1 wa 1999). Ho tshwarwa ha batho bana ho kenyeletsang le ho tshwarwa ha mohlanka wa Lefapha la Ditaba tsa Kahara Naha, Setsing sa Kamohelo ya Baphaphathehi sa Desmond Tutu, Pretoria, ya belaellwang ka ho nka tjotjo ho letswantle, ke bopaki ba hore ha ho motho eo molao o sa tlo mo fihlela mme ha ho sebaka sa basebetsi ba sa tshepahaleng lekaleng la setjhaba. 8.2.    Kabinete e boetse e ananetse kgatelopele e bonahalang pusetsong ya baena ba ha Gupta, Rajesh le Atul, Afrika Borwa. Sena se latela ho tshwarwa ha morao ha bona Dubai, UAE, kamora hore Mokgatlo wa Matjhaba wa Mapolesa a Bosenyi (Interpol) o ntshe ditsebiso tsa ho ba batla. Bobedi bona bo a batleha Afrika Borwa mabapi le seabo sa bona ho hatjweng ha mmuso, ho kenyeletsa manyofonyofo le ho patwa ha mehlodi ya ditjhelete tse seng molaong. Ditherisano pakeng tsa mekgatlo ya tshebetso ya molao ya naha ya UAE le Afrika Borwa ka pusetso ya bona naheng ya rona di tswela pele. Ho tshwarwa ha bona ke sesupo sa maikemisetso a mmuso a ho lwantsha bosenyi le bobodu ntle le tshabo kapa leeme. 8.3.    Ho tshwarwa ha bona ke sesupo sa metjha le mekgwa e sebetsang hantle ya hore ba belaellwang ka bosenyi ba ikarabelle diketsong tsa bona tse mpe le ho netefatsa hore ha ho ya kahodima molao. 8.4.    Kabinete e nyatsitse boiteko bo se nang dihlong ba ho kgella mmuso le naha ya rona fatshe kamora hore ho senngwe hampe kheibole Karolong ya 1 ya Seteishene sa ho Fehla Motlakase sa Matla sa Eskom, Mpumalanga. E ne e le ketsahalo ya bone ya tshenyo e belaellwang seteisheneng sa ho fehla motlakase kamora hore diketsahalo tse tshwanang le eo di tlalehwe diteisheneng tse ding tse tharo dibekeng tse mmalwa tse fetileng.8.5.    Dipalopalo tsa morao tjena tsa diketso tsa bosenyi ke pontsho ya hore re tlameha ho leka ka matla re le setjhaba ho etsa hore ho be le polokeho metseng ya rona. Dintlha tsena di re hopotsa hore ho lwantsha bosenyi ke boikarabelo ba setjhaba le hore kaofela ha rona, ho kenyeletsa mapolesa, baetapele ba dipolotiki, baahi, malapa, beng ba dikgwebo, basebetsi le mekgatlo ya baahi, re lokela ho ba le seabo twantshong ya bosenyi. 8.6.    Kabinete e na le tshepo ya hore ditjhelete tse ding tse behetsweng thoko ke Lefapha la Mapolesa bakeng sa diteishene tsa mapolesa tse nang le palo e hodimo ya melato ya dipolao, dipeto le diketso tse ding tsa bosenyi ba dikgoka, di tla thusa ho fetola maemo le ho tlisa polokeho metseng. 9.    Tsa Morao tsa COVID-199.1.    Kabinete e hopoditse bohle hore COVID-19 ha e so fele mme dikotsi tsa tshwaetso tse ntjha di tla eketseha nakong ya mariha. Re tlameha ho tswela pele ho nka mehato ya bohlokwa ya ho itshireletsa le ba bang. E kenyeletsa ho hlapa kapa ho hlwekisa matsoho kgafetsa, ho rwala semonkwana ha o le kahara moaho, ho se atamelane le ba bang, ho bula difenstere hore ho kene moya le ho enta. 10.    Seboka sa African Union (AU) 10.1.    Kabinete e amohetse tsebahatso, boitlamo le boinehelo bo ananetsweng Sebokeng se sa Tlwaelehang sa AU sa Boferekanyi le Diphetoho tse sa Tsamaelaneng le Molaotheo Afrika se neng se tshwaretswe Malabo, Republic of Equatorial Guinea, ka Moqebelo wa la 28 Motsheanong 2022.10.2.    Baetapele ba Afrika ba lekotse ditshoso tse pheelletseng, ba lekola mekgwa ya jwale ya ho di arabela mme ba itlama ho matlafatsa polokeho ya dinaha tseo e leng ditho tsa AU tse tobaneng le boferekanyi le bongangele. 11.    Lefu la Monkeypox11.1.    Kabinete e tiiseditse Maafrika Borwa hore balaodi ba rona ba tsa bophelo bo botle ba malala a laotswe ho beha leihlo le ho thibela lefu la Monkeypox kamora hore le qhome dinaheng tse se nang lona. Leha ho se motho ya fumanweng a na le lefu lena Afrika Borwa, balaodi ba tsa bophelo bo botle naheng ba tswela pele ho beha maemo ana leihlo. B.    Qeto ya Kabinete1.    Puisano le Setjhaba ka Mehato ya ho Sebetsana le Kgwebo e seng Molaong ya Masalla a Ditshepe 1.1.    Kabinete e tjhaetse monwana hore ho be le dipuisano le setjhaba mabapi le ditshisinyo tsa ho thibela kgwebo ya masalla a ditshepe tse utswitsweng le tse lokisitsweng. Boshodu ba masalla a ditshepe le dikheibole tsa koporo meralong ya ditshebeletso ya setjhaba bo sitisa tshebetso ya moruo ka ho baka ditjeho tse hodimo.1.2.    Tse ding tsa ditshitiso di kenyeletsa tshitiso ya phepelo ya motlakase le ditshebeletso tsa diterene ka lebaka la diporo tse sentsweng. Ho sitisa tsamaiso ya dipalangwang tsa bapalami ho eketsa ditefello tsa ho tsamaya. Dikheibole tsa motlakase tse sentsweng le tse sa bolokehang di kotsi ho baahi, haholoholo bana. 1.3.    Kabinete e laetse dtic ho etella pele dipuisano bakeng sa nako e itseng, le ho nonya maikutlo a setjhaba le makala a loketseng, ka mehato e sebetsang hantle eo mmuso o ka e kenyang tshebetsong ho thibela ho senngwa ha meralo ya ditshebeletso ya bohlokwa. Kamora moo, Kabinete e tla tsebahatsa mehato e tjhaetsweng monwana. C.    Diketsahalo tse Tlang 1.    Seboka sa Matjhaba se Mabapi le Theknoloji Polokong ya Kgotso (PTPS) sa Matjhaba a Kopaneng (UN) 1.1.    Afrika Borwa e tla tshwara seboka sa Botshelela sa PTPS Lekgotleng la Diphuputso tsa Saense le Diindasteri Pretoria ho tloha ka Labobedi la la 21 ho ya ho Labohlano la la 24 Phuptjane 2022. Ho lebelletswe baromuwa ba 300 ba tswang dinaheng tse 50 tseo e leng ditho sebokeng sena. 1.2.    Seboka se kopanya ba nang le thahasello ho tswa sesoleng, sepoleseng, le batho ka kakaretso Dinaheng tseo e leng Ditho tsa Matjhaba a Kopaneng molemong wa hore ba sebetse mmoho tshebedisong ya ditheknoloji tsa sejwalejwale le tse tswetseng pele le dikgopolotaba matsholong a poloko ya kgotso a Matjhaba a Kopaneng. Seboka se tla sebediswa jwaloka lepatlelo la ho abelana ka tlhahisoleseding le ho qothisana lehlokwa bakeng sa dinaha tseo e leng ditho tsa UN tse nang le seabo matsholong a ho boloka kgotso ka tshebediso ya ditheknoloji tsa morao tjena matsholong ana. 2.    Tlhodisano ya Naha e Tshwarwang Kamora Dilemo tse Pedi e tla Tshwarwa Lekgetlo la Bone ya WorldSkills South Africa (WSZA) 2.1.    Ho tshwerwe Tlhodisano ya Naha ya Kamora Dilemo tse Pedi ya Bone ya WSZA, Inkosi Albert Luthuli International Convention Centre, KwaZulu-Natal ho tloha ka la 7 ho ya ho la 10 Phuptjane 2022 tlasa mookotaba:  Ntlafatso ya Tlhahiso ya ba Etsang Mesebetsi ya Matsoho Mongwahakgolong wa bo-21 . 2.2.    Ketsahalo ena e sebedisetswa ho ntlafatsa boiphihlelo ba batho ba etsang mesebetsi ya matsoho jwaloka mosebetsi o ka phedisang motho le ho lebisa tshebedisanong le ba bang indastering ena. Ketsahalo ena e boetse e sebedisetswa ho lekola boemo ba boithuto ba mosebetsi le ntshetsopele ya ba etsang mesebetsi ya matsoho hodima ho kgothaletsa ho kgethwa ha mesebetsi ya matsoho jwaloka kgetho ya pele ya baithuti ba rona. D.    Molaetsa1.    MatshedisoKabinete le Mopresidente Ramaphosa ba lebisitse matshediso Lelapeng la Boreneng le setjhabeng sa Borena ba Maphoto kamora ho hlokahala ha Motlotlehi Morena e Moholo Zanozuko Tyelovuyo Sigcau. E.    KhiroHo tlameha hore ho netefatswe mangolo a thuto a ba hirwang mme ho netefatswe le hore ba ha ba e so ka ba tlola molao. 1.    Monghadi Jacob Ganny Mbele jwaloka Molaodi-Kakaretso (DG) Lefapheng la Diminerale le Eneji. 2.    Mme Pumeza Nwabisa Nodada jwaloka Motlatsa-Molaodi-Kakaretso (DDG): Botsamaisi ba Meru Lefapheng la Meru, Botshwasi le Tikoloho.3.    Mme Susan Mafanedza Masapu jwaloka Moeletsi ya ka Sehloohong wa Mmuso wa Molao Lefapheng la Toka le Ntshetsopele ya Molaotheo. 4.    Mme Doris Tshepe jwaloka Mokhomeshenara Khomesheneng ya Ditlhodisano. 5.    Ngaka Alex Mahapa jwaloka Moeletsi ya Ikgethang wa nako tsohle ho Letona le Tshwereng Mokobobo lefapheng la Tshebeletso ya Mmuso le Tsamaiso.6.    Moadvokheiti Rams Ramashia jwaloka Moeletsi ya Ikgethang wa dinako tse itseng wa Letona le Tshwereng Mokobobo lefapheng la Tshebeletso ya Mmuso le Tsamaiso.Dipatlisiso: Mme Phumla Williams   Mmuedi wa KabineteSelfounu: 083 501 0139 "
Tlaleho ya Kopano ya Kabinete ya Mokgwa wa Vidiyo ya Laboraro la la 22 Phuptjane 2022,23 Jun 2022,https://www.gov.za/speeches/statement-virtual-cabinet-meeting-wednesday-22-june-2022-23-jun-2022-0000,https://www.gov.za/st/speeches/statement-virtual-cabinet-meeting-wednesday-22-june-2022-23-jun-2022-0000,"A. Ditaba tse Itlhommeng Pele 1. Diphetoho Maemong a Lehodimo1.1. Kabinete e amohetse ketelo ya Monghadi Alok Sharma, Afrika Borwa, eo e leng Mopresidente wa Seboka sa bo-26 sa Maemo a Lehodimo sa Matjhaba a Kopaneng (UN), ho tloha ka la 19 ho ya ho la 21 Phuptjane 2022, le tekolo ya hae ya hore Afrika Borwa e bontshitse ho ikemisetsa ho fetohela enejing ya mehlodi ya tsa tlhaho. 1.2. Ka 2021, Mopresidente Cyril Ramaphosa o kopane le baetapele ba bang tsebahatsong ya tshebedisano ya bohlokwa le dinaha tsa France, Germany, United Kingdom le Amerika, mmoho le European Union, molemong wa ho tshehetsa phetoho e nang le toka moruong o sebedisang mehlodi ya eneji e sa hlahiseng khabone le setjhaba se nang le bokgoni ba ho emelana le maemo a lehodimo a mabe. 1.3. Afrika Borwa e sebeditse ka thata e itokisetsa ho fetela tlhahisong ya motlakase o hlwekileng le ho fallela mehloding ya eneji ya tlhaho e kang matla a mafura a hlwekileng a etswang ka metsi le motlakase, dimela, matla a moya, matla a letsatsi le a metsi, hara mehlodi e meng. Motswako ona wa eneji o tlisa tekatekano pakeng tsa mehlodi ya eneji ho netefatsa matla a tshepehang a emelanang le ditlhoko tsa naha tsa eneji tse eketsehang. 2. Tshebediso ya Ente ya Lefu la Coronavirus (COVID-19)2.1. Kabinete e ananetse ho theoha ka matla ha palo ya batho ba tshwaetswang ke COVID-19 e rekotilweng Afrika Borwa dibekeng tse mmalwa tse fetileng mme ya kgothaletsa batho bohle ba loketseng, ho tswela pele ka ho enta, e leng ntho e thusang ho thibela ho kula haholo, ho robatswa sepetlele le ho hlokahala. 2.2. Ho fihlela jwale halofo ya palo ya batho ba baholo ba Maafrika Borwa e se e fumane bonnyane ente e le nngwe ya COVID-19. Mmuso o ikemiseditse ho sebedisa tjhelete ya tswala e tlase eo o sa tswa e kadingwa ke Banka la Lefatshe ho reka diente tse ding tsa COVID-19 le ho netefatsa hore setjhaba se sireletsehile ka ho lekaneng ditshwaetsong tse ka bang teng. 2.3. Kabinete e boetse e buisane ka dintlha tse amanang le tswelopele taolong ya sewa sa COVID-19, haholoholo kgatelopele e etswang molemong wa ho kgutlela bophelong bo tlwaelehileng. Letona la Bophelo bo Botle, Ngaka Joe Phaahla, le tla fana ka dintlha tse ding. 3. Letsatsi la Naha la Batjha 3.1. Kabinete e lebohile Maafrika Borwa ohle a ikamahantseng le mekete ya naha ya Letsatsi la Naha la Batjha ya Labone la la 16 Phuptjane 2022 tlasa mookotaba o reng:  Ntshetsopele ya mekgwa ya ho iphedisa ya moshwelella ya batjha le matla a bona molemong wa bokamoso bo tjhatsi.  Moya wa tjantjello le matla a bontshitsweng ke batjha naheng ka bophara ke dintho tse ka ketekelwang mme di tlisa tshepo ya bokamoso bo tjhatsi. 3.2. Jwalokaha re lebile mafelong a Kgwedi ya Naha ya Batjha, a re tebiseng matsapa a rona ho netefatsa hore batjha ba fihlella mananeo a mangata ao mmuso o fanang ka ona le ho ba thusa hore ba kgone ho ba le seabo moruong. 3.3. Tshebeletso ya Setjhaba, jwaloka mohiri e moholo, e arabetse phephetso ena ka ho thusa batjha ba phethetseng dithuto tsa bona ba sa sebetseng ho fumana boiphihlelo ka Lenaneo la Tshebeletso ya Setjhaba la ho Rupella Batjha Mosebetsing. Mmuso o boetse o kenya tshebetsong Letlole la Mesebetsi ya Setjhaba (SEF) le Tsehebeletso e tsoseleditsweng ya Naha ya Batjha (NYS) e leng maiteko a ho theha mesebetsi, a tla thusa khirong ya batjha ba ka bang 50 000.3.4. Maiteko ana a tla fana ka boiphihlelo bo hlokehang haholo ba mosebetsing mme a boele a tiise molemo wa seabo sa baahi. SEF e sebetsa mmoho le mekgatlo eo eseng ya mmuso (di-NGO) ha NYS e hira batjha ditshebeletsong tse tswelang baahi molemo naheng ka bophara. 4. Dipalangwang4.1. Kabinete a ananetse Morero wa Dintlha tse 11 wa Tshebetso o tla sebetsana le ho kwalwa ha mebila le ho hirwa ha matswantle jwaloka bakganni ba dilori. Morero ona o sibollotsweng ke Komiti ya Matona a Fapaneng (IMC) ya Mebila le ho tsamaiswa ha Thepa ka tshebedisano le ba amehang indastering ya ho tsamaiswa ha thepa, hara tse ding, e kgothaletsa ho kenngwa tshebetsong ha ditokomane tsa ho eta le ho ikamahanya le melao ya tsa basebetsi. 4.2. IMC e thehetswe ho sebetsana le diketsahalo tse jeleng setsi tsa ho kwalwa ha mebila le mehwanto ya boipelaetso ya bakganni ba dilori ba Maafika Borwa ba sa kgotsofalang. Mehwanto le ho kwalwa ha mebila di na le kameho e mpe phallong ya dipalangwang, e tshosa boramatsete ba dinaha tse ding mme sa bohlokwa haholo e na le kameho e mpe moruong le metjheng e bohlokwa ya phepelo e sebedisang mebila e amehang mehwantong. 5. Kgaello ya metsi Masepaleng e Moholo wa Nelson Mandela Bay (NMB) 5.1. Kabinete e ananetse seabo sa Lefapha la Metsi le Bohlweki (DWS) Masepaleng e Moholo wa NMB, Kapa Botjhabela molemong wa ho thibela ho kwalwa ha phepelo ya metsi nakong eo provense e tobaneng le mathata a matla a kgaello ya metsi a qadileng ka 2015. DWS e sebetsa le provense ho kenya tshebetsong mehato ya nako e kgutshwane, e bohareng le e telele ya ho lwantsha ditlamorao tsa komello. 5.2. Kabinete e boetse e ipileditse ho baahi ba NMB ho ikamahanya le melawana ya metsi e behilweng ke bomasepala ba lehae ho netefatsa boteng ba metsi nako e telele. Ka kakaretso, metsi a sebediswang ka letsatsi a lokela ho fokotswa ka dilitara tse dimiliyone di 50, ho tloha ho dilitara tse dimiliyone di 280 tse sebediswang hona jwale ka letsatsi, mme sena se tla lebisa tshebedisong ya dilitara tse dimiliyone di 230 ka letsatsi. 6. Bosenyi le bobodu 6.1. Kabinete e amohetse ho tshwarwa ho sa tswa etsahala ha mosebetsi wa Lefapha la Ditaba tsa Kahara Naha ofising ya Benoni ya nehileng moahi wa Bangladesh bukana ya ho eta ya mokunyata. Mosebetsi eo e leng Mme Sibongile Simelane o fumane beili ya R5 000 Lekgotleng la Dinyewe la Makgistrata la Benoni ka Labobedi la la 21 Phuptjane 2022. Moahi enwa wa Bangladesh e leng Monghadi Fahim Kazi, o tshwerwe a leka ho tswa naheng ena ka la 12 Motsheanong 2022 a sebedisa lebitso la  Lebogang Ndlovu .6.2. Lefapha la Ditaba tsa Kahara Naha (DHA) le sa tswa romela sebapadi sa dipaleng sa Lithuania, Ieva Andrejevaite naheng ya habo, ha a ne a batla ho sebedisa hampe botsamaisi ba Afrika Borwa ba taolo ya baphaphathehi a iqapela pale eo e seng nnete a batla botshabelo kwano ka lebaka la  ntwa e Ukraine.  6.3. Kabinete e rorisitse mosebetsi o etswang ke Karolo ya ho Lwantsha Bobodu ya DHA. E thoholetsa le ho kgothaletsa Maafrika Borwa ho tswela pele ka ho tlaleha diketso tseo tsa tlolo ya molao. Diketso tse seng molaong tsa Maafrika Borwa a rekisang boitsebiso ba ona di na le ditlamorao tse mpe le tse kgolo bakeng sa polokeho ya naha le maemo a yona bophelong ba setjhaba le moruong wa yona.6.4. Mmuso o tla tswella le ho nka mehato e matla kgahlano le mang kapa mang ya ikamahanyang le diketso tse seng molaong tseo e leng tello melao ya rona ya ho kena naheng ena, ntle le tshabo kapa leeme. 6.5. Kabinete e boetse e ananetse ho tshwarwa ho sa tswa etsahala ha titjhere ya Durban, mme Nomusa Precious Gabuza (37)   ya ahlotsweng dilemo tse tharo tsa ho sebeletsa setjhaba le tse nne tsa tjhankaneng, mme a hloletswe kantle dilemo tse tharo ke Lekgotla la Dinyewe la Lebatowa la Mlazi, Kwazulu-Natal   ka ho tlola Molao wa Dikgetho tsa Bomasepala wa Mebuso ya Lehae, 2000 (Molao wa 27 wa 2000). Jwaloka titjhere sekolong se neng se le sebaka sa ho kgetha nakong ya Dikgetho tsa Bomasepala, Mme Gabuza o dumetse molato wa ho kgetha makgetlo a 24, ho kenyeletsa makgetlo a 12 Dikgethong tsa Bomasepala le a 12 Dikgetho tsa Diwate. 6.6. Kahlolo ena ke pontsho e matla ya boinehelo ba Khomeshene ya Dikgetho ya Afrika Borwa ya ho nka bohato kapele le ho bontsha taolo ya boitshwaro bo bobe. Ena ke tiisetso e matla ya mekgwatshebetso ya dikgetho, e seng e matlafaditswe ka ho hlahiswa ha Sesebediswa sa Taolo ya Bakgethi e thibelang ho kgetha habedi. 6.7. Kabinete e tiisitse hore dikgetho ke tshiya ya demokrasi ya rona mme di lokela ho sireletswa ka hohle kamoo ho ka kgonehang kateng. 7. Seboka sa bo-12 sa Matona (MC12) sa Mokgatlo wa Lefatshe wa Kgwebisano (WTO)7.1. Kabinete e ananetse diphetho tsa WTO MC12 e neng e tshwaretswe Geneva, Switzerland ho tloha ka la 12 ho ya ho la 17 Phuptjane 2022, haholoholo qeto e reng dinaha tse nang le bokgoni di ka ba le ditokelo tsa ho hlahisa diente tsa COVID-19 ho fihlela ka 2027. Qeto ya ho atolosa sena hore se kenyeletse kalafo le hlahlobo tsa COVID-19 e kgutliseditswe morao ka dikgwedi tse tsheletseng.7.2. Esale Afrika Borwa e itlhomme pele boipiletsong ba hore WTO e dumelle dinaha tse ding ho ba le ditokelo tsa ho iketsetsa diente tsa COVID-19 mme sena se ka netefatsa hore ho na le phihlello e lekanang enteng le ho kgonahatsa hore dinaha tse nang le bokgoni ba ho hlahisa diente di a di etsa. 7.3. Seboka se boetse sa inehela motjheng o bulehileng le o kenyeletsang bohle molemong wa ho tlisa diphetoho mesebetsig ya sona, mme ha dumellanwa ka ditumellano tsa kgwebisano tse sebetsanang le tsa bophelo bo botle, ho behwa ha meedi dithusong tsa botshwasi, kemiso ya nakwana kgwebisanong ya marangranng le boteng ba dijo nako e telele. B. Diqeto tsa Kabinete1. Kgatelopele Lenaneong la ho Fallela Kgasong ya Dijithale (BDM) 1.1. Kabinete e tsebisitswe ka tsa morao Lenaneong la BDM mme ya amohela kgatelopele e entsweng ka ho kenngwa ha di-set-top box e le karolo ya ho fallela kgasong ya dijithale ho tloha ho ya analogue.1.2. Kabinete e boetse e tobokeditse tlhokeho e potlakileng ya ho phethela BDM molemong wa ho etsa hore ho be le spectrum se hlokehang bakeng sa phihlello ya inthanete, le bakeng sa mesebetsi e meng e amanang le theknoloji ya tlhahisoleseding le dikgokahano. 1.3. Letona la Dikgokahano le Ditheknoloji tsa Dijithale, Khumbudzo Ntshavheni le tla ba le seboka le boraditaba hosane (Labohlano, 24 Phuptjane) ho fana ka dintlha tse ding.2. Tlaleho ya Selemo le Selemo ya Naha ya Maemo a Ditokelo tsa Ngwana 2.1. Kabinete e tjhaetse monwana ho phatlalatswa ha Tlaleho ya bobedi ya Selemo le Selemo ya Naha ya Maemo a Ditokelo tsa Ngwana. Tlaleho e fana ka tlhahisoleseding e mabapi le ho kenngwa tshebetsong ha Morero wa Naha wa Tshebetso wa Bana bakeng sa 2019 ho ya ho 2024. 2.2. Tlaleho e hlakisa dikatleho tsa 2020 ho ya ho 2021. E boetse e hlakisa dibaka tse sa ntseng di fana ka bothata, ho kenyeletsa polokeho ya bana le ho se lekane pakeng tsa bana ba hlokang le ba sa hlokeng. Tlaleho e boetse e bontsha kamoo sewa sa COVID-19 se ammeng bana kateng nakong ena. 2.3. Sepheo ka mehato ya ho kena dipakeng e kenngwang tshebetsong ke mmuso ke ho netefatsa ho hlomphuwa ha ditokelo tsa bana, jwalokaha di hlalositswe Molaotheong wa Rephaboliki ya Afrika Borwa wa 1996. Mehato ena e boetse e tshehetsa maitlamo a naha Ditumellanong tsa Dinaha tsa Matjhaba tsa Ditokelo tsa Ngwana (UNCRC) le Tokomane ya Tumellano ya Afrika ya Ditokelo le Thekolohelo ya Ngwana (ACRWC). Afrika Borwa e saenne ditokomane tsa UNCRC le ACRWC. 2.4. Tlaleho e bokeleditswe ka tshebedisano le mafapha a mmuso le ba bang ba amehang boemong ba naha le ba diprovense. Tlaleho e felletseng e tla behwa websaeteng ya Lefapha la Ntshetsopele ya Setjhaba: www.dsd.gov.za.3. Tlaleho ya Nako le Nako ya Afrika Borwa ho UNCRC, e Kopantsweng ya boraro ho ya ho ya botshelela ho UNCRC3.1. Kabinete e tjhaetse monwana ho tekwa ha Tlaleho ya boraro ho ya ho ya botshelela ya Nako le Nako ho UNCRC. Tlaleho ena e tla kamora ya bobedi e tekilweng ho UNCRC ka 2014. 3.2. Tlaleho e bokeleditswe ho latela Karolo ya 44 ya UNCRC, mme e boetse e akaretsa ditlhokomelo le dikgothaletso tse entsweng tlalehong ya ho qetela. UNCRC e rometse ditlhokomelo le dikgothaletso tsa naha ka 2016. 3.3. Pokeletso e entswe ka tshebedisano le mafapha ohle a loketseng le ba amehang naheng ka bophara. Tlaleho e felletseng e tla phatlalatswa ha e se e teketswe UNCRC.4. Tlaleho ya naha ka ho kenngwa tshebetsong ha Lenaneo le Letjha la Metse ya Ditoropong4.1. Kabinete e tjhaetse monwana ho tekwa ha tlaleho ya pele ya Afrika Borwa ya naha e mabapi le ho Kenngwa Tshebetsong ha Lenaneo le Letjha la Metse ya Ditoropong, e tekwa Lenaneong la Phumantsho ya Bodulo la UN (UN-Habitat). UN-Habitat e amohetse Lenaneo la yona le Letjha la Metse ya Ditoropong, Sebokeng sa yona sa Phumantsho ya Bodulo le Ntshetsopele ya Bodulo ba Ditoropng bo Tsitsitseng ka Mphalane 2016. Ho ne ho lebelletswe hore dinaha tseo e leng ditho di nehelane ka ditlaleho tsa kgatelopele ka ho ithaopa. 4.2. Afrika Borwa e tsheheditse ho amohelwa ha Lenaneo le Letjha la Metse ya Ditoropong mme hamorao ya le kenya tshebetsong ka Moralotshebetso o Momahaneng wa Ntshetsopele ya Metse ya Ditoropong (IUDF). Sepheo sa IUDF ke ho tataisa ntshetsopele ya bodulo ba ditoropong bo kenyeletsang bohle, bo matla le bo nang le seriti. 4.3. Tlaleho ya kgatelopele e bokeleditswe ka tshebedisano le mmuso wa naha, diprovense le mebuso ya lehae, le mekgatlo e loketseng eo e seng ya mmuso. 5. Lewa le Momahaneng la Ntshetsopele ya Batjha (IYDS)5.1. Kabinete e tjhaetse monwana ho kenngwa tshebetsong ha IYDS. Lewa le thusa ho kenya tshebetsong Leano la Naha la Batjha la 2020 ho ya ho 2030. Le hlalosa diketsahalo, diprojeke le mananeo a lokelang ho etswa ke ba fapaneng ba amehang ho tswa mekgatlong ya batjha. 5.2. Le boetse le thusa ka ho fokotsa phethapheto ya dithuso tsa mmuso mme le tataise kamoo mekgatlo ya basebetsi le lekala la poraefete di ka tshehetsang batjha ho fihlella menyetla. Pokeletso ya lewa e na le maikutlo a makala a fapaneng setjhabeng. 6. Moralo wa Tokomane ya Tataiso ya Paballo le Tshebediso ya Ho ya Ho Ile ya Dihlodilweng tsa Afrika Borwa6.1. Kabinete e tjhaetse monwana hore setjhaba se ntshe maikutlo ka moralo wa Tokomane ya Tataiso ya Paballo le Tshebediso ya Moshwelella ya Dihlodilweng tsa Afrika Borwa. Dihlodilweng tsa Afrika Borwa di fana ka motheo wa bohlokwa bakeng sa kgolo le ntshetsopele ya moruo, mme di bohlokwa boiphedisong ba batho. 6.2. Tokomane ena ya Tataiso e thusa ho kenya tshebetsong dkgothaletso tsa Moifo wa Boemo bo Hodimo wa Ditsebi o kgethilweng ka 2019 hore o lekolebotjha maano a jwale, molao le mekgwa ya ditaba tse amanang le mefuta ya bohlokwa ya dihlodilweng. 6.3. Tlaleho e kgothaleditse tshibollo ya leano le leholo le akaretsang la paballo le tshebediso ya Moshwelella ya dihlodilweng tsa naha. Leano le tla kenngwa tshebetsong makaleng ohle a mmuso. Paballo e bohlokwa bakeng sa letsholo la naha la ho potlakisa kgolo ya moruo le ho thehwa ha mesebetsi. 7. Lewa la Nama ya tse Hlaha 7.1. Kabinete e tjhaetse monwana ho phatlalatswa ha Moralo wa Lewa la Nama ya tse Hlaha hore setjhaba se ntshe maikutlo ka lona. Sepheo ka lewa ke ho hophisa le ho tlisa diphetoho indastering ya nama ya tse hlaha. Sepheo se seng ke ho ba le seabo phumanehong ya dijo nako e telele. 7.2. Indasteri ya nama ya tse hlaha e indastering eo haholoholo e sa hlophisehang e sebetsang ka mokgwa o sa momahanang. Lewa lena le sisinngwang le fana ka mokgwa wa tshebetso o tla hlophisa le ho matlafatsa lekala lena jwaloka le fanang ka dijo nako e telele le la kgolo ya moruo le ka thusang ho thehweng ha menyetla ya mosebetsi. C. Dibili1. Bili ya Tlhomathiso ya Merero ya Setso ka Kakaretso ya 20221.1. Kabinete e tjhaetse monwana ho tekwa ha Bili ya Tlhomathiso ya Merero ya Setso ka Kakaretso ya 2022 Palamenteng bakeng sa hore e ke e sekasekwe. Sepheo ka dikarolo tse ngotsweng botjha ke ho lekolabotjha Molao wa Boetapele ba Setso le ba MaKhoi-San wa 2019  (Molao wa 3 wa 2019), o keneng tshebetsong ka la 01 Mmesa 2021. 2. Bili ya Tlhomathiso ya 2022 ya Tshireletso ya Demokrasi e Itshetlehileng ho Molaotheo, e kgahlano le Boferekanyi le Diketsahalo tse Amehang2.1. Kabinete e tjhaetse monwana ho tekwa ha Bili ya Tlhomathiso ya 2022 ya Tshireletso ya Demokrasi e Itshetlehileng ho Molaotheo, e kgahlano le Boferekanyi le Diketsahalo tse Amehang, Palamenteng bakeng sa hore e ke e sekasekwe. Ha e se e amohetswe, Bili e tla fetola Molao wa jwale wa Tshireletso ya Demokrasi e Itshetlehileng ho Molaotheo e Kgahlano le Boferekanyi le Diketsahalo tse Amehang wa 2004 (Molao wa 33 wa 2004).2.2. Bili ena e fetile motjheng o matla wa dipuisano le setjhaba kamora hore e tjhaelwe monwana ke Kabinete ka Motsheanong 2021. Sepheo ka diphetoho ke ho tjhorisa metjha ya kwano ya ho lwantsha boferekanyi le ya lefatshe e teng. Diphetoho di boetse tsa lokisa dikarolwana tseo ho neng hothwe ha di ikamahanye le molaotheo ke Lekgotla la Molaotheo. 2.3. Jwaloka setho sa Lekgotla la Tshireletseho la Matjhaba a Kopaneng, Afrika Borwa e tlameha ho sebedisa melao ya matjhaba naheng ena, e leng melao eo sepheo ka yona e leng ho matlafatsa mehato ya ho lwantsha boferekanyi lefatsheng. D. Diketsahalo tse Tlang1. Seboka sa bo-14 sa Brazil, Russia, India, China le Afrika Borwa (BRICS) 1.1. Mopresidente Ramaphosa o tla etella pele Afrika Borwa Sebokeng sa mokgwa wa vidiyo sa bo-14 sa Baetapele ba dinaha tsa BRICS se tla tshwarwa ke People s Republic of China ho tloha ka Labone la la 23 ho ya ho Labohlano la la 24 Phuptjane 2022. 1.2. Botho ba rona ba BRICS bo tswela pele ho tswela naha molemo. Ngwahola thepa ya Afrika Borwa e rometsweng dinaheng tse ding e ballwang dipersenteng tse fetang tse 17 e ile dinaheng tsa BRICS, mme dipersente tse fetang tse 29 tsa thepa e tlileng kwano di ne di tswa dinaheng tseo. Boleng ba kgwebisano ena e ntse bo ntse bo hola, mme kgwebisano yohle ya Afrika Borwa le dinaha tse ding tsa BRICS ka 2021 e ballwa dibiliyoneng tse R702, ha ka 2017 e ne e ballwa dibiliyoneng tse R487. 1.3. Tshebedisano hara dinaha tseo e leng ditho tsa BRICS makaleng a kang a bophelo bo botle le kgwebisano e ntlafetseng e hodisitse diindasteri tsa naha ena, mme e tswetse ditho tsohle tsa BRICS molemo. Sepheo ka botsetedi ba rona diprojekeng tsa ntshetsopele ya meralo ya ditshebeletso le maiteko a ho potlakisa metjha ya kgwebo ke ho eketsa thepa e romelwang ho balekane ba rona ba BRICS. 2. Sekolo sa Mariha sa Tsamaiso ya Moruo 2.1. Sekolo sa Naha sa Mmuso (NSG) se tla tshwara Lenaneo la sona la boraro la sekolo sa Mariha sa Tsamaiso ya Moruo bakeng sa Bahlanka ba Phethahatso, Johannesburg ho tloha ho la 27 Phuptjane ho ya ho la 1 Phupu 2022. Sebokeng ho tla tla Matona a tswang C te d'Ivoire; South Sudan le Afrika Borwa; le Balaodi-Kakaretso ba Lesotho, Zambia, Democratic Republic of Congo, Tanzania le Ghana. Boramotse ba Afrika Borwa, mmoho le ditho tsa dikomiti tsa boramotse le makgotla a phethahatso ba tla ba teng le bona. 2.2. Ho lebelletswe hore bahlanka bana ba phethahatso ba tswang dinaheng tse fapaneng ba abelane dikgopolo le dithuto ka maemo a fapaneng ao ba kopanang le ona mosebetsing wa bona wa letsatsi le letsatsi. 2.3. NSG e radile lenaneo la selemo le selemo bakeng sa ditho tsa phethahatso ka 2020, e le karolo ya tshehetso ya yona boinehelong ba mmuso ba ho aha naha e nang le bokgoni. Sepheo ka sekolo sena hara tse ding ke ho hlomella bahlanka ba phethahatso makaleng a mararo a mmuso ka boetapele bo ntlafetseng le bokgoni ba ho hlokomela le hore ba kgone ho lekola botjha diphephetso tsa tsamaiso tse sitisang ho kenyeletswa ha bohle le kgolo ya ho ya ho ile ya moruo. 3. Letsatsi la Matjhaba la Nelson Mandela 3.1. Letsatsi la Matjhaba la Nelson Mandela le ka Mantaha, 18 Phupu 2022, mme le tla ketekwa tlasa mookotaba:  Etsa seo o se kgonang, ka seo o nang le sona, moo o leng teng .3.2. Ke boipiletso bo matla bathong hore ba tshehetse le ho ba le seabo letsholong lena ka maiteko a moshwelella a nang le thuso ya nako e telele. 3.3. Bo bong ba maiteko ao a moshwelella ke Dipuisano tsa selemo le selemo tsa Batjha tsa ho tlotla Nelson Mandela le Lenaneo la Boetapele bo Kgabane bo tsepameng dintlheng tseo ho buuwang ka tsona haholo tse amanang le batjha Afrika Borwa le lefatsheng ka bophara. 4. Nako ya Lekgetho4.1. Sehla sa 2022 sa ho kenya ditokomane tsa lekgetho se qala ka la 1 Phupu ho ya ho la 24 Mphalane 2022. Balefi ba lekgetho ba kgothaletswa ho kenya ditokomane tsa bona tsa lekgetho ka mokgwa wa eFiling (www.sarsefiling.co.za) kapa ho MobiApp ya Tshebeletso ya Pokello ya Lekgetho ya Afrika Borwa (SARS). 4.2. Monongwaha SARS e tla nne e sebedise tlhahisoleseding eo e e bokellang ya motho ka mong, ho etsa tlaleho ya motho e nang le dintlha tsohle tsa hae tsa ditjhelete, ho thusa ho bebofatsa motjha wa ho kenya ditokomane tsa lekgetho. Ka 2021 SARS e bokelletse tlhahisoleseding ya balefi ba lekgetho ba dimiliyone tse fetang tse tharo.4.3. Ho kenngwa ha ditokomane ka nako le ka nepo ho netefatsa hore batho ba ikamahanye le melao ya lekgetho, le ho thusa mmuso ho isa ditshebeletso ho Maafrika Borwa a di hlokang haholo. E. Melaetsa1. DithoholetsoKabinete e thoholeditse le ho lebisa ditakaletso tse ntle ho bana:   Moahlodi Owen Lloyd Rogers kamora hore a kgethelwe ho ba moahlodi wa Lekgotla la Molaotheo la Afrika Borwa.   Kabinete le Mopresidente Ramaphosa ba lakaleditse Mopresidente wa Mehleng Thabo Mbeki mahlohonolo a Letsatsi la Tswalo ha a qeta dilemo tse 80, leo a le ketekileng ka la 18 Phuptjane 2022. Monghadi Mbeki o lakaleditse Maafrika Borwa ohle bokamoso bo tjhabileng le bo nang le katleho. F. KhiroHo tlameha hore ho netefatswe mangolo a thuto a ba hirwang mme ho netefatswe le hore ba ha ba e so ka ba tlola molao.1. Balaodi ba Ikemetseng ba Boto ya Boladi ya Bofofisi Afrika Borwa:a. Monghadi Ernest Khosa;b. Mme Bulelwa Koyana;c. Monghadi Surendra Sooklal; led. Mme Rejoice Edith Phewa.2. Ditho tsa Ofisi ya Diphatlalatso tsa Dilounu tsa ho reka Matlo le Phatlalatso ya Dikoloto tsa Matlo: a. Mme Kenosi Pearl Louisa Selane (Modulasetulo);b. Mme Catharina Maria Van der Sandt;c. Monghadi Errol Vincent Magerman;d. Moadvokheiti Mandla Dludlu;e. Monghadi Matsobane Gabriel Mello;f. Mme Palesa Mawasha;g. Mme Penelope Anne Beck-Paxton;h. Mme Sphiwe Dorris Mayinga;i. Mme Tshifhiwa Victor Mphigalale; lej. Monghadi Zuko Ncemane.Dipatlisiso: Mme Phumla Williams   Mmuedi wa Kabinete Selfounu: 083 501 0139"
Tlaleho ya Kopano Kabinete ka Kgokahano ya Vidiyo ya ka Labone la la 7 Phupu 2022,11 Jul 2022,https://www.gov.za/speeches/statement-virtual-cabinet-meeting-held-thursday-7-july-2022-11-jul-2022-0000,https://www.gov.za/st/speeches/tlaleho-ya-kopano-kabinete-ka-kgokahano-ya-vidiyo-ya-ka-labone-la-la-7-phupu-2022-11-jul,"A.    Maemo a Renang ha Jwale1.    Tsa Moraorao Mabapi le Kokwanahloko ya Khorona (COVID-19)1.1.    Kabinete e leboha batho bohle ba Afrika Borwa ba ileng ba kgetha ho enta le ho ikobela dipehelo tsohle tse mabapi le COVID-19, e leng se entseng hore lenane la batho ba tshwaetsehang le se ke la phahama haholo leqhubung la bohlano la sewa sena naheng ena. 1.2.    Leha ho le jwalo, re ntse re tlameha ho ba hlokolosi jwalo ka ha COVID-19 e ntse e so fele. Leha mmuso o sa tswa phumula molao o qobellang batho ho apara dimonkwana setjhabeng, empa batho ba nang le mafu a sa phekoleheng, le ba kulang, ba ntse ba tlameha ho tswela pele le ho di apara. Re ntse re tlameha ho tswela pele le ho hlapa matsoho a rona kgafetsa kapa ho a hlwekisa ka sebolaya dikokwanahloko, ho iqaqolohanya le ba bang mmoho le ho ba sebakeng se kenang moya hantle. 1.3.    Ente e ntse e le yona feela mokgwa o nang le bopaki ba saense ba hore e thibela COVID-19, mme Kabinete e kgothaletsa batho bohle ba so kang ba enta ho etsa jwalo ka potlako le ba entileng ho fumana ente ya tlatsetso mahala ditsing tse haufi tsa ho entela. 2.    Monkeypox2.1.    Kabinete e ile ya behwa sehlohlolong sa ditaba tsa moraorao mabapi le Monkeypox le ho tshwaetsa ha yona naheng ena ho latela ho fumaneha ha motho wa bobedi ya nang le bohloko bona naheng ena. Bakudi bana ka bobedi ba ipolokile ka bonngwe malapeng mme ho ntse ho tsongwa batho bao ba kileng ba kopana le bona, bao ho ka etsahalang hore ba bile kotsing ya ho tshwaetseha. 2.2.    Ka bobedi Lefapha la Bophelo bo Botle le Mokgatlo wa Naha wa Mahloko a Tshwaetsanang, ba sebedisana mmoho le Mokgatlo wa Matjhaba wa Bophelo bo Botle ho hlahloba kotsi ya tshwaetsano bohlokong bona naheng ena ba ipapisitse le dipehelo tsa Matjhaba tsa Bophelo bo Botle. 2.3.    Kokwanahloko ya monkeypox ha e tshwaetsane ha bonolo ntle le ha o thetsane le motho ya nang le yona jwalo ka ho sunana, ho mo sika kapa ho thetsa dikarolo tsa mmele tse nang le yona. Batho ba se nang matshwao a kokwanahloko ena ba ke ke ba tshwetsa ba bang. 2.4.    Kabinete e eletsa batho ba bang le matshwao a feberu, a mokgohlane o tlwaelehileng a tsamaisanang le matjhatjhetsi a kang lekgopho hore ba etele ditsi tsa bophelo bo botle ho ka fumana ho hlahlojwa le ho alafuwa e sa le nako. 3.    Koduwa ya Tameneng ya East London 3.1.    Koduwa e hlahileng Tameneng ya Enyobeni, East London mane Kapa Botjhabela, ka la 26 Phuptjane 2022, eo ho yona ho ileng ha hlokahala batjha ba 21, e ile ya tshosa naha ka bophara. Re ipotsa hore e be malapa a bona a ikutlwa jwang ka ho lahlehelwa ke bana ba ona koduweng e kang eo. 3.2.    Kabinete e fetisetsa matshidiso a yona ho malapa ohle a lahlehetsweng ke beng ka bona mmoho le ho leboha bohle ba ileng ba bontsha moya wa botho ka ho tshehetsa malapa ao nakong eo ya tlokotsi. 3.3.    Ke ntho e ngongorehisang hore bana ba dilemong tsa bo 13 ba dumellwe ho kena dibakeng tseo ho nowang jwala ho tsona. Re ipiletsa ho setjhaba hore le sona se nke karolo ho netefatsa hore bana ba rona ba bolokehile ka dinako tsohle. 3.4.    Bana ba dilemo tse ka tlase ho tse 18 ha ba a dumellwa ho kena ditameneng, dishibining, dibakeng tseo ho nwellwang ho tsona le tse rekisang jwala. Ke tlolo ya molao ho batho bohle ba hwebang ka jwala ho se ikobele melao ena, mme hape ba tlameha le ho amohuwa dilaesense tsa bona tsa ho rekisa jwala. 4.    Sephetho sa Kopano ya Baetapele ba Dinaha tse Supileng (G7) 4.1.    Mopresidente Cyril Ramaphosa o ile a nka karolo Kopanong ya Baetapele ba G7 e neng e tshwaretswe Bavaria, Jeremane, ka Mantaha wa la 27 Phuptjane 2022. Mopresidente o ne a menngwe kopanong ena ke Moetapele wa naha eo ho neng ho tshwaretswe kopano ena ho yona e leng Motjhanselara Olaf Scholz. Kopanong ena, ho ne ho sekasekwa ditaba tse amang maemo a lehodimo, motlakase, tsa bophelo bo botle, tlhahiso ya dijo boemong ba matjhaba le tekatekano ya bonng. 4.2.    G7 ke tshebedisano ya mebuso le diforamo tsa dipolotiki dinaheng tse kang Khanada, Fora, Jeremane, Ithali, Japane, United Kingdom le Dinaha tse Kopaneng tsa Amerika. B.    Diqeto tsa Kabinete1.    Moralo wa Tshebetso wa Lekala la tsa Molao (LSC)1.1.    Kabinete e tjhaetse monwana ho phatlalatswa ha Moralo wa LSC bakeng sa maikutlo a setjhaba. Maikemisetso a dipehelo tsena ke ho potlakisetsa ho etswa ha diphetolo lekaleng lena ho etsa hore kemedi ho lona e be e nepahetseng ho ya ka maemo a setjhaba ka ho fapana. Dipehelo tsena di tla thusa ho theha mokgatlo o tla netefatsa hore lekala lena le ba le batho ba rupeletsweng ka botlalo ho fana ka ditshebeletso tsa molao. 1.2.    Ho ngolwa ha moralo ona wa LSC ho ne ho okametswe ke Mokgatlo wa Basebeletsi ba Molao, e leng mokgatlo o thehilweng ho latela Karolo ya 4 ya molao wa Legal Practice Act, 2014 (Molao wa bo 28 wa 2014) ka tlasa tataiso ya Leano la molao wa Tshehetso ya ba Batsho Moruong (B-BBEE) wa 2013 (Molao wa bo 46 wa 2013).1.3.    Molao wa B-BBEE wa 2013, o neha Letona la Dikgwebo le Ditlhodisano matla a ho etsa dipehelo mabapi le tshebetso e nepahetseng ho tsa tshehetso ya ba batsho moruong makaleng a itseng. Ha jwale, ba ditshebeletso tsa molao ha ba na dipehelo tseo ba sebeletsang hodima tsona ho tobana le mathata a ho se lekalekane lekaleng lena la tsa molao. 1.4.    Moralo ona wa LSC o tla phatlalatswa Bukeng ya Diphatlalatso tsa Mmuso matsatsi a 60 hore setjhaba se ntshe maikutlo ka ona. 2.    Tlaleho ya Tshebetso ya Habedi ka Selemo 2.1.    Kabinete e tjhaetse monwana tlaleho ya tshebetso e tswang habedi ka selemo ya ho tloha ka Mphalane 2021 ho isa ho Tlhakubele 2022. Ditlaleho tsena ke karolo ya Leano la Meralo ya Nako ya Bohareng (MTSF) ho tloha ka selemo sa 2019 ho isa ho sa 2024. Leano lena la MTSF 2019-2024, ke moralo wa tshebetso oo ka ona ho boetseng ho ikemiseditsweng ho fihlela Leano la Naha la Ntshetsopele: Leano la Tjhebelo pele la selemo sa 2030, e tla beng e le nako ya puso ya botshelela. 2.2.    Ditlaleho tsena di shebile haholo maikemisetso ao mmuso o a behileng pele, e leng (1) Diphetoho moruong le thehong ya menyetla ya mesebetsi; (2) Tsa thuto, thupello, le tsa bophelo bo botle; (3) Leano la tshehetso ya setjhaba ka ho fana ka ditshebeletso tsa boleng ka tsela e otlolohileng; (4) Tsa bodulo ba setjhaba le tsa bommasepala; (5) Tshebedisano ya setjhaba mmoho le polokeho ya sona; (6) Theho ya mmuso o nang le bokgoni le puso e nang le toka; le (7) Ho theha maemo a betere Afrika le matjhabeng mmoho le ho kenella ha puso ya botshelela. 2.3.    Kabinete e amohetse kgatelo pele dikarolong tse neng di hlwahilwe nakong ena ya ho lekola botjha. Kabinete e boetse e elelletswe le dikarolo tseo ho sa ntsa neng ho hlokahala ho kenellwa ho tsona ka lebaka la tieho e bileng teng ka lebaka la sewa sa COVID-19. 2.4.    Matona a tla tshwara diboka tsa boraditaba dibekeng tse mmalwa tse tlang ho hlalosa ha batsi ka ditlaleho tsa ona le ho hlalosa dikarolong tseo ho hlokahalang hore ho sebetswe ka thatanyana ho tsona. C.    Diketsahalo tse Tlang1.    Seboka sa Boradiindasteri ba Batsho le Barekisi Dinaheng tsa Matjhaba (BIEC)1.1.    Seboka sa pele sa BIEC se tla tshwarelwa Sandton International Convention Centre, Lejweleputswa ka Laboraro la la 20 Phupu 2022. 1.2.    Seboka sena se tla ka mora tlhomamiso ya Marangrang a Thekiso Matjhabeng ke mmuso bakeng sa Boradiindasteri ba Batsho ka maikemisetso a ho ba thusa ho kena mmarakeng e meng, le ho fumana ditsela tsa ho fumana ditshehetso tsa ditjhelete le mekgwa ya ho bapatsa. D.    Melaetsa1.    DitebohoKabinete e lebisa diteboho le ditakaletso tse ntle ho: Sehlopha sa Springboks, ka tlholo ya sona papading ya sona le naha ya Wales papading ya sona ya pele ya tse tharo tsa diteko Lebaleng la Loftus Versveld, Tshwane, ka Moqebelo wa la 2 Phupu 2022. Banyana Banyana, ka tlholo ya bona ya 2-1 ka Montaha wa la 4 Phupu 2022 kgahlano le naha ya Nigeria papading ya bona ya pele Tonamenteng ya Basadi ya Dinaha tsa Afrika e tshwaretsweng naheng ya Morokho. E.    Khiro    Pele batho bohle ba hirwa, ho tla hlahlobisiswa mangolo a bona a thuto le a mang a hlokahalang.1.    Ngaka Nyameko Barney Pityana o kgethetswe ho ba Modulasetulo wa Komeshene ya Naha ya Diloto. 2.    Moatevokate Rory Voller o kgethetswe ho ba Mokomeshenara wa Komeshene ya Ngodiso ya Dikhamphani le Dihlahiswa tsa Mahlale. Ditlhakisetso: Mme Phumla Williams   Sebuelli sa KabineteMohala: 083 501 0139"
"Tlaleho ya Kopano ya Kabinete ka Kgokahano ya Vidiyo ya ka Laboraro la la, 17 Phato 2022",13 Aug 2022,https://www.gov.za/speeches/statement-virtual-cabinet-meeting-wednesday-%C2%A017-august-2022-13-aug-2022-0000,https://www.gov.za/st/speeches/statement-virtual-cabinet-meeting-wednesday-%C2%A017-august-2022-13-aug-2022-0000,"A.  Maemo a Renang ha Jwale1.  Motlase1.1.  Kabinete e amohetse taba ya ho kenella ha mmuso mathateng a motlakase naheng ena. Mehato ena e betla tsela e yang boitekong ba ho fedisa ho kgaolwa ha motlakase ka maikemisetso a ho o baballa, ho fetolwa ha lekala la motlakase le ho ba le tharollo ya nako e telele tabeng ya motlakase. 1.2.  Ho kenya letsoho ho fokotseng mathata a phepelo ya motlakase naheng ena, re tlameha ho fokotsa tshebediso ya ona ka megawatts tse 600 naheng ka bophara dikgweding tsena tse tharo tse tlang. 1.3.  Malapa le ona a ka nka karolo ho fokotseng hona ha tshebediso ya motlakase ka ho tima mabone a sa hlokahaleng le disebediswa tse jang motlakase haholo nakong ya tshebediso e phahameng ya motlakase. Dikgwebo le tsona tlhahisong ya tsona di kgothaletswa ho sebedisa thekenoloji ya sejwale jwale ho leka ho fokotsa tshebediso e matla ya motlakase. 2.  Letsholo la Vulindlela 2.1.  Kabinete e amohetse kgatelopele e seng e fihletswe tlasa Letsholo la Vulindlela ho leka ho fokotsa tshubuhlellano e neng e le teng lekaleng la motlakase, la tsa kgokahano, la metsi ha mmoho le la bohahlaudi ka maikemisetso a ho aha moruo botjha. 2.2.  Ho se ho tsoseleditswe botjha meralo ya motheo e robong ho e 26 mme e 11 le yona e bontsha kgatelopele. Hara dikatleho tse seng di fihletswe re ka bala le ho nyollwa ha tekanyetso ya tlhahiso ya motlakase ke bahlahisi ba ikemetseng, ntlafatso ya Taolo ya Naha ya Boemakepe ba ha Transnet, ho lekolwa botjha ha letoto la mesebetsi e bohlokwahadi, ho sebediswa ha mokgwa wa inthanete wa ho kenya kopo tsa Visa dinaheng tse 14, ho kenyeletsa le dibaka tse ntjha tse kgolo tsa bohahlaudi tse kang Tjhaena, Indiya, Kenya le Nigeria. 3.  Ditlhekefetso tsa Bonng le ho Bolawa ha Basadi (GBVF)3.1.  Kabinete e halefisitswe ke ketso e soto ya ho betwa ha basadi ba robedi mane Krugersdorp, Gauteng. Ketso tsena tse sehloho ha mmoho le ho hlekefetswa ha basadi di kgella fatshe mosebetsi wa setjhaba. Kabinete e boetse e thoholetsa Sepolesa sa Afrika Borwa ka ho potlaka ho tshwara babelaellwa diketsong tsena tsa bonokwane. 3.2.  Kabinete e ipiletsa ho setjhaba ho sebedisana le mekgatlo e qobellang molao ka ho fana ka lesedi kapa hona ho tlaleha diketso tse belaetsang. Ha re sebedisana re ka fetola setjhaba sa rona ho ba dibaka tse bolokehileng bakeng sa bana le basadi. 3.3.  Moafrika Borwa e mong le e mong o na le boikarabelo ba ho lwantsha diketso tsa dikgoka ka tsela tse molaong. O ka tlaleha diketso tsohle tsa GBVF sepoleseng se haufi kapa o letsetse Nomoro ya Mahala ya ho Tlaleha Ditlolo tsa Molao: 08600 10111, kapa ya Naha ya ho Tlaleha Diketso tsa GBVF: 0800 428 428 kapa ya ho Tlaleha Diketso Tlhekefetso ya Bonng: 0800 150 150. 4.  Kgwedi ya Basadi 4.1.  Kgwedi ena ya Basadi e Ketekwa selemo le selemo ho hlompha basadi bohle ba ileng ba lwanela tokoloho ya naha ena le basadi bohle setjhabeng sa rona. 4.2.  Selemong sena Kgwedi ena ya Basadi e ketekilwe tlasa lepetjo le reng:  Tshehetso le Ditokelo tsa Basadi Moruong le Setjhabeng: Kaho Botjha bakeng sa Ntlafatso le Matlafalo ya Basadi.  4.3.  Basadi ba fetang 20 000 ba ileng ba hwantela Union Buildings, Tshwane ka la 9 Phato 1956, ba ne ba netefatse hore tekatekano ya bonng e ba ya bohlokwa ho demokrasi ya Afrika Borwa. 4.4.  Sebete sa bona se ile sa kgothatsa basadi ka kakaretso ho bapala karolo ya bona Palamenteng, mmusong le setjhabeng, mme re tswelapele le moralo ona ho tloha re fumane tokoloho ka 1994. 5.  Sehopotso sa Marikana 5.1.  Ka Labobedi la la 16 Phato 2022, mmuso le setjhaba ba ile ba kopana mmoho ho hopola koduwa e neng e etsahale Marikana, Leboya Bophirima ka 2012. Bohloko ba basebetsi bao, ba malapa a bona esitana le setjhaba ka kakaretso bo tla dula bo hopoleha nalaneng ya rona. 5.2.  Ho thehilwe Lenaneo la Ntlafatso ya Marikana ho tlisa maemo a tla dumella ho ntlafatswa ha maphelo a setjhaba sa Marikana. Ngwahola mmuso o lefile tjhelete ya ditlhapiso e kalo ka dimilione tse R176 ho malapa a mahlatsipa mme nyewe e ntseng e tswelapele lekgotleng la dinyelwe yona e tlameha ho fela pele ho mafelo a Phato 2022. 5.3.  Ho na le matlo a ntlafaditsweng le a ahilweng botjha bakeng sa bahlolohadi ba marikana mme tse ding di tla qetelwa selemong sena. Ho na le projeke ya kaho ya matlo ya dimilione tse R700 e tla etsa hore basebetsi ba merafong ba dule matlong a maemong a matle. Ho teng mehato e seng e nkilwe ho ntlafatsa maphelo a batho ba sebetsang merafong.6.  Imbizo ya Mopresidente ya Gauteng ya Lenaneo la Ntlafatso ya Ditereke (DDM) 6.1.  Ka Labohlano la la 12 Phato 2022, Masepala wa Setereke wa Sedibeng mane Gauteng o ne o tshwere Imbizo ya bone, e neng e eteletswe ke tse tharo tse neng di tshwaretse Leboya Bophirima, Foreisitata le Mpumalanga. 6.2.  Tlasa lepetjo le reng:  Ho se be le ya salang , Mopresidente Cyril Ramaphosa o ne a eteletse pele kemedi ho tswa mmusong wa naha, wa profensi esitana le wa bommasepala. Ho ile ha etswa kgoeletso ho Maafrika Borwa ka ho fapana hore a tshwarane ho lwantshana le bofuma hammoho le masisapelo a bakwang ke maemo a mabe a moruo. 6.3.  Setereke sa Sedibeng se se se hatetse pele Lenaneo la Ntlafatso ya Moruo la Noka ya Lekwa (SEZ) le nang le kgonahalo ya tsoseletso ya moruo wa sedika seo, profensi eo esitana le naha ka bophara. Lenaneo lena la Noka ya Lekwa le ikemiseditse ho kenyeletsa makala a latelang a bohlokwa: Sitsi se Setjha sa Thekenoloji sa Noka ya Lekwa; Thekenoloji ya Tlhahiso ya Motlakase wa Metsi; thekiso ya dihlahiswa tsa matekwane; tsamaiso ya dihlahiswa tsa tsa temo; kaho ya boemafofane ba difofane tse kgolo le tse nyane; tsamaiso ya thepa ka difofane le ntlafatso ya tlhahiso ya tshepe. 7.  Seboka sa Mopresidente sa Lekala la Setjhaba 7.1.  Seboka sa Mopresidente sa Lekala la Setjhaba se ne se tshwaretswe Ekurhuleni mane Gauteng ka la 4 le la 5 Phato 2022 mme lepetjo la teng le ne le re  Tshehetso ya Tshebedisano ya Setjhaba ho Thusa Setjhaba ho Nka Karolo Moruong le Tabeng tsa Setjhaba.  Seboka sena se ile sa kopanya batho ho tswa makaleng a fapaneng ho tla sebetsa mmoho le mmuso ho tobana le mathata a setjhaba ha mmoho le a moruo, esitana le ho sebedisa dihlahiswa tsohle tse teng molemong wa setjhaba. 7.2.  Seboka sena se nkilwe e le seboka sa ditlaleho ho tswa diprofensing kaofela mathateng ao di nang le ona ho kenyeletsa tshehetso ya ditjhelete, mathata a mabapi le taolo, ntlafatso ya lekala lena la setjhaba ka maikemisetso a ho sebedisana le setjhaba ho ka rarolla mathata a kang bofuma, ho se lekalekane ha mmoho le leqeme la mesebetsi. 7.3.  Kabinete e etsa kgoeletso ho mekgatlo ya setjhaba ho nka karolo ka maikemisetso a ho aha bokamoso bo betere ho latela Morero wa Ntshetsopele ya Naha: la Tjhebelopele ya 2030.  B.  Diqeto tsa Kabinete1.  Moralo wa Diindasteri tsa Setso le Bonono1.1.  Kabinete e tjhaetse monwana ho kengwa tshebetsong ha Moralo wa Diindasteri tsa Setso le Bonono. Moralo ona o tobane haholoholo le taba ya tlhahiso ya bonono ba ditshwantsho; mesebetsi ya matsoho le ho rala; ditshwantsho le mmino; mesebetsi ya meralo le bonono; dipapadi le menyanyako, ho kenyeletsa mmino, diphatlalatso le kgatiso. 1.2.  Moralo ona o tla kenella makaleng ana ho thusa ho tlisa diphetoho lekaleng la bonono hore le kgone ho tsebisahala boemong ba matjhaba. Sena se tla etsa hore lekala lena le kgone ho sebetsa kwano le matjhabeng.  2.  Tokomane e Lekotsweng Botjha ya Kadimo ya Ditjhelete tsa Tshohanyetso ke Bommasepala 2.1.  Kabinete e tjhaetse monwane dintlafatso tse entsweng Tokomaneng ya Kadimo ya Ditjhelete tsa Tshohanyetso ke Bommasepala. Dintlafatso tsena di entswe karolong ya dikadimo feela. Tse ding tsa dintlafatso ke tsa ho lelefatsa nako ya lefa tjhelete ya kadimo ho tsamaisana le boleng ba thepa e rekilweng. Dintlafatso tsena di boetse di hlakisa karolo ya dibanka tsa thuso ya ditjhelete ho kadimeng bommasepala ditjhelete. 2.2.  Karolo ya bo 230 ya Molaotheo wa Afrika Borwa wa 1996, e dumella bommasepala ho kadima ditjhelete bakeng sa ho reka thepa kapa ho lefa dikoloto. Tokomane ya pele e ne e tjhaelwe monwana ke Kabinete ka selemo sa 2000 e le ho tataisa Kgaolo ya bo 6 le ya bo 13 ya Molao wa Kadimo ya Ditjhelete ke Bommasepala wa 2003, (Molao wa bo 56 wa 2003). Dintlafatso tsena di tlisa merokotso e itseng ho dikhamphane tse kadimang bommasepala tjhelete, empa o sa kgeloha maikemisetsong a tokomane ena a sethatho e leng a dikadimo.  3.  Ho Phatlalatswa Pele ho Nako ha Tokomane ya Dipalopalo tsa Ditlolo tsa Molao tsa Kotara tsa Selemo sa Ditjhelete sa 2022/233.1.  Kabinete e tjhaetse monwana tshisinyo ya ho phatlalatswa pele ho nako ha tokomane ya dipalopalo tsa ditlolo tsa molao tsa kotara tsa selemo sa ditjhelete sa 2022/23. Kabinete e tjhaetse monwana dipalopalo tsa ditlolo tsa molao tsa kotara tse sa tswa phatlalatswa. Sena se etseditswe ho fetola nako ya ho phatlalatswa ha dipalopalo tsa ditlolo tsa molao tsa naha. 3.2.  Dinako tse sisintsweng tsa phatlalatso ya dipalopalo tsa ditlolo tsa molao tsa kotara ke Phato 2022 bakeng sa kotara ya pele le Pudungwana 2022 bakeng sa kotara ya bobedi. Tsa kotara ya boraro le ya bone tsona di tla phatlalatswa ka ho latellana ka Hlakola le Motshehanong 2023.  4.  Ho Fediswa ha Maemo a Koduwa Naheng 4.1.  Kabinete e tjhaetse monwana ho fediswa ha Maemo a Koduwa Naheng ho latela dikgohola tse neng di le Kapa Botjhabela le KwaZulu-Natal. 4.2.  Maemo ana a fedisitswe ka la 18 Phato ho latela ho eketswa ha nako ya teng ka la 18 Phupu 2022. Ho eketswa hona ha nako e ne e le ho fana ha nako ho makala a mmuso a neng a shebane le tshenyo e neng e bakilwe ke maemo a lehodimo diprofensing tsena tse amehileng. 4.3.  Kabinete e dumellane hore maemo a renang ha jwale ha a sa hloka mehato e matlafetseng jwalo ka ha makala a mmuso, a ikemetseng le mekgatlo ya setjhaba di tla tswela pele ho fana ka thuso le kaho botjha.  C.  Tshisinyo tsa Melao1.  Tshisinyo ya Molao wa ho Ngodisa Ditsha wa Selemo sa 20221.1.  Kabinete e tjhaetse monwana ho tliswa Palamenteng ha Tshisinyo ya Molao wa Ngodiso ya Ditsha wa Selemo sa 2020 ho tla sekasekwa ho ya pele. Kabinete e ne e tjhaele Tshisinyo ena monwana ka Phuptjane 2020 bakeng sa maikutlo a setjhaba. 1.2.  Dintlafatso tse tshisinyong ena di tla thusa ho netefatsa taba ya ho ba le mobu e ngotsweng Karolong ya bo 25(6) ya Molaotheo wa Afrika Borwa wa 1996. Tshisinyo ena e fana ka dipalopalo ho ya ka merabe, bonng, bodudi le boahi ba naha ho batho ba nang le ditokelo tsa ho ba le mobu Afrika Borwa.  2.  Tshisinyo ya Molao o Shebaneng le Mokgatlo wa Meralo ya Motheo ya Metsi wa Selemo sa 2022 (NWRIA) 2.1.  Kabinete e tjhaetse monwana ho phatlalatswa ha Tshisinyo ya Molao wa NWRIA wa 2022 bakeng sa maikutlo a setjhaba ho tla nka matsatsi a 90. Tshisinyo ena ya molao ka yona ho ikemiseditswe ho tla le meralo, tshehetso ya ditjhelete le kaho ya meralo ya motheo ya metsi bakeng sa naha ena. E tla boele e laola le taolo ya meralo ya motheo ya metsi e teng ha jwale. 2.2.  Mokgatlo ona o tla netefatsa phepelo e otlolohileng le e tshepahetseng ya metsi, e ikamahantseng le Molaotheo wa naha. Mokgatlo ona o tla thehwa e le Lekala la Mmuso tlasa Shetjule ya bobedi ya Molao wa Tshebediso ya Ditjhelete tsa Setjhaba, wa 1999 (Molao wa 1 wa 1999). Mokgatlo ona o tla etsa mosebetsi oo ha jwale o etswang ke Trans-Caledon Tunnel Authority. 3.  Tshisinyo ya Molao o Dumellang Bommasepala ho Iketsetsa Lekgetho wa Selemo sa 2022 3.1.  Kabinete e tjhaetse monwana ho tliswa Palamenteng ha Tshisinyo ya Molao o Dumellang Bommasepala ho Iketsetsa Lekgetho wa Selemo sa 2022. Tshisinyo ena e etsa dintlafatso Molaong o laolang Matla a Bommasepala a ho Iketsetsa Lekgetho wa Selemo sa 2007, (Molao wa bo 12 wa 2007).3.2.  Dintlafatso tsena di tlo laola matla a bommasepala a ho lefisa lekgetho bakeng sa dintlafatso tsa mobu tse tliswang ho bona. Dintlafatso tsena di tlo netefatsa hore bommasepala ba lefisa lekgetho ka nepo le ka tsela e hlokang leeme. Kabinete e ne e tjhaele Tshisinyo ena monwana ka 2020 bakeng sa maikutlo a setjhaba.  4.  Tshisinyo ya Molao o Laolang Ditaba tsa Ditjhelete wa Selemo sa 20224.1.  Kabinete e tjhaetse monwana ho tliswa Palamenteng ha Tshisinyo ya Molao o Laolang Ditaba tsa Ditjhelete wa Selemo sa 2022. Tshisinyo ena ya molao ka yona ho ikemiseditswe ho ntlafatsa melao e supileng, e leng (1) Molao o Laolang ho Sebetsa ha Dikhamphane tsa Dipenshene, wa 1963 (Molao wa bo 41 wa 1963); (2) Molao o Laolang Penshene ya Masole, wa 1976, (Molao wa bo 84 wa 1976); (3) Molao o Laolang Penshene ya Basebeletsi ba Mmuso wa 1996; (4) Molao o Laolang Komeshene e Shebaneng le Lekgetho, wa 1997 (Molao wa bo 99 wa 1997; (5) Molao o Laolang Banka ya tsa Temo le Mobu, wa 2002 (Molao wa bo 15 wa 2002); (6) Molao o Laolang ho Sebetsa ha Bahlahlobi ba Dibuka tsa Ditjhelete wa 2005 (Molao wa bo 26 wa 2005 le (7) Ntlafatso ya Molao o Laolang ho Sebetsa ha Bahlahlobi ba Dibuka tsa Ditjhelete wa 2021 (Molao wa bo 5 wa 2021) 4.2.  Ho Molao o Laolang Dipenshene tsa Masole wa 1996 ho kenyeleditswe hore motho a kenye molekane wa hae mme seo se nkuwa e ka se etsahetse ho tloha ka la 27 Mmesa 1994. Dintlafatso molaong ona wa dipenshene o tla thusa hore balekane ba masole ba kgone ho fumana karolo ya bona hang hang ha ba kgaola lenyalo. 4.3.  Ho hong hape, dintlafatso tsena di tla hlakisa karolo ya Letona La Matlotlo mme lehlakoreng la mosebetsi wa ho hlahloba dibuka teng dintlafatso tsena di fetola hanyane matla a komiti ya bahlahlobi ba dibuka ha ho etsahetse mohlahlobi wa dibuka a fumanwa a le molato. Tshisinyo ena ya molao e ile ya phatlalatswa ka Hlakola 2022 bakeng sa maikutlo a setjhaba.  5.  Tshisinyo ya Dintlafatso Molaong o Akaretsang (Phapanyetsano e seng molaong ya Ditjhelete le ho Thibela ho Tshehetsa Botshosetsi ka Ditjhelete) wa 20225.1.  Kabinete e tjhaetse monwana ho tliswa Palamenteng ha Tshisinyo ya Dintlafatso Molaong o Akaretsang (Phapanyetsano e seng molaong ya Ditjhelete le ho Thibela ho Tshehetsa Botshosetsi ka Ditjhelete) wa 2022 ho ka sekasekwa ho ya pele.5.2.  Tshisinyo ena ya molao e tlisa dintlafatso melaong e latelang (i) Molao o Laolang Tshebediso ya Ditjhelete tsa Mautlwela, wa 2001 (Molao wa bo 38 wa 2001); (ii) Molao o Laolang ho Sebetsa ha Mekgatlo e sa Etseng Phaello, wa 1997 (Molao wa bo 71 wa 1997); (iii) Molao o Laolang Thepa e Laolwang ke Matlole, wa 1988 (Molao wa bo 57 wa 1988; (iv) Molao o Laolang ho Sebetsa ha Dikhamphane, wa 2008 (Molao wa bo 71 wa 2008) le (v) Molao o Laolang Lekala la Ditjhelete, wa 2017 (Molao wa bo 9 wa 2017). 5.3.  Dintlafatso tsena di kgona ho rarolla mathata a neng a fumanwe ke Komiti e Ikgethang e neng e Lekola Maemo a Ditjhelete tsa Naha (FATF). Komiti ena e ne e etse dikgothaletso tse 40 tse tla thusa Afrika Borwa hore e kgone ho sebetsa ka tsela ya matjhaba mabapi le ho lwantsha phapanyetsano e seng molaong ya ditjhelete mmoho le tshehetso ya botshosetsi ka ditjhelete. 5.4.  Ho ne ho fumanehe hore Afrika Borwa e ne e haella dikarolong tse 20. Tshisinyo ena ya molao e tla lokisa dikarolo tse 14 ho tsena tse badilweng. Afrika Borwa haesale e le setho sa FAFT ho tloha ka 2003.  6.  Tshisinyo ya Molao o Laolang Tshebediso ya Dithethefatsi le ho Thibela Phapanyetsano ya Tsona e seng Molaong wa 20026.1.  Kabinete e tjhaetse monwana ho tliswa Palamenteng ha Tshisinyo ya Molao o Laolang Tshebediso ya Dithethefatsi le ho Thibela Phapanyetsano ya tsona e seng Molaong ya 2002 ho ka sekasekwa ho ya pele. Molao o Laolang Tshebediso ya Dithethefatsi le ho Thibela Phapanyetsano e seng Molaong ya tsona, wa 1992 (Molao wa bo 140 wa 1992) o bolelang hore ke tlolo ya molao ho hlahisa dithethefatsi tse ngotsweng ho Shetjule ya Pele le ya Bobedi ya Molao ona. 6.2.  Dintlafatso tsena di bolela ha Karolo ya bo 63 ya molao oo e se molaong, e sa dumellane le molaotheo wa naha jwalo ka ha shetjule ya molao ona e dumella Letona ho etsa diphetoho molaong ona ntle le ho latela tsela e nepahetseng ya ketsa molao. 6.3.   Ka 2020, Lekgotla la Molaotheo le ne le bolele ha Karolo ya bo 63 ya Molao o Laolang Tshebediso ya Dithethefatsi le ho Thibela Phapanyetsano ya Tsona e seng Molaong wa 1992 mme lekgotla la neha Palamente ho fihlela ka la 17 Tshitwe 2022 ho lokisa phoso eo. Ketsahalo e Tlang1.  Mohope wa Lefatshe wa Rugby Sevens wa 20221.1.  Afrika Borwa e tlo tshwara Mohope wa Lefatshe wa Rugby Sevens wa 2022 mane Kapa ka la 9 le la 11 Lwetse 2022. Mohope ona o tla be o tshwarelwa lekgetlo la pele kontinenteng ya Afrika moo dihlopha tsa banna ba 24 le sa basadi ba 16 di tla beng di qothisana lehlokwa.  D.  Melaetsa1.  DitebohoKabinete e lebisa diteboho le ditakaletso tse ntle ho:    Banyana Banyana, ka ho etsa nalane ka ho hapela Afrika Borwa Mahope wa Pele wa Basadi wa Dinaha tsa Afrika (WAFCON), ka ho hlola naha ya Morokho papading ya makgaolakgang ka Moqebelo wa la 23 Phupu 2022. Tlholo ena ya bona e ba kentse Mohopeng wa Lefatshe wa FIFA wa Basadi o tla tshwarelwa naheng ya Australia le New Zealand ho tloha ka la 20 Phupu ho ya ho 20 Phato 2023.   Sehlopha sa Afrika Borwa, ka ho hapa dimetale tse 27 dipapading tse fapafapaneng Dipapading tsa Commonwealth mane Birmingham, Englane ho tloha ka la 28 Phupu ho ya ho 8 Phato 2022. Sehlopha sena se ne se be maemong a borobong ka metale tse supileng tsa kgauta, tse robong tsa silifera le tse 11 tsa bronze.    Sehlopha sa Basadi sa Springbok, ka ho hlola naha ya Spain Letotong la Dipapadi tsa Basadi tsa Mariha tse neng di bapalla Lebaleng la Emirates Airline Park, Johannesburg.   Mme Ndavi Nokeri (23), ka ho ba Mmabotle wa Afrika Borwa wa 2022.   Mme Ashleigh Buhai, ka ho hapa Dipapadi tsa 2022 tsa AIG Women s Open mme e ba mosadi wa boraro wa Afrika Borwa wa ho hapa kgau ya kgauta. 2.  Matshidiso       Kabinete e fetisetsa matshidiso a yona ho lelapa le metswalle ya:     Tokollo  Magesh  Tshabalala (46), sebini le sengodi sa dipina ya neng a tumi nakong eo ba neng ba theha sehlopha sa TKZee ka 1996 le metswalle ya hae e mmedi. 3. Kgiro1.  Pele batho bohle ba hirwa, ho tla hlahlobisiswa mangolo a bona a thuto le a mang a hlokahalang.1.1.  Mme Zenkosi Dumile Mhlongo Motlatsi wa Molaodi Kakaretso (DDG): Karolong ya Dipatlisiso ka Melawana le Taolo Lefapheng la Mesebetsi ya Setjhaba le Meralo ya Motheo.1.2.  Ngaka Bongani Elias Sithole jwalo ka DDG: Sitsing sa Nala sa Taolo ya Dikoduwa Lefapheng la Puso ya Kopanelo. 1.3.  Ntate Adam Mthombeni jwalo ka DDG: Dikamanong tsa Mafapha a Mmuso Lefapheng la Mesebetsi ya Setjhaba le Meralo ya Motheo.  2.  Kabinete e dumellana le ho hirwa ha batho ba latelang: 2.1.  Ngaka Zwanani Titus Mathe jwalo ka Motsamaiso ya ka Sehloohong Mokgatlong wa Ntshetsopele ya Eneji Afrika Borwa. 2.2.  Ditho tsa nakwana tsa Mokgatlo wa Naha o Laolang Taba tsa Motlakase Afrika Borwa: Ntate Thembani Bukula (Modulasetulo);Mme Zandile Mpungose (Motlatsi wa Modulasetulo); Mme Precious Sibiya;Mme Thembeka Semane; leNtate Fungai Sibanda (o kgethilwe hape). 2.3.  Modulasetulo le setho sa Moifo wa Boto ya Thekenoloji ya Dimenerale: Ngaka Thibedi Ramontja (Modulasetulo); leMoprofesara Lwazi Ngubevana. 2.4.  Mme Cladie Thamo Hloniphile Mzobe jwalo ka Motsamaisi e Moholo wa Sedika wa Mokgatlo wa Tshireletso wa Afrika Borwa wa KwaZulu-Natal. Ditlhakisetso: Mme Phumla Williams   Sebuelli sa KabineteMohala: 083 501 0139 "
"Tlaleho ya Kopano ya Kabinete ka Kgokahano ya Vidiyo ya ka  Laboraro, 31 Phato 2022",1 Sep 2022,https://www.gov.za/speeches/statement-virtual-cabinet-meeting-31-august-2022-1-sep-2022-0000,https://www.gov.za/st/speeches/tlaleho-ya-kopano-ya-kabinete-ka-kgokahano-ya-vidiyo-ya-ka-laboraro-31-phato-2022-1-sep,"A. Maemo a Renang ha Jwale1. Moruo1.1. Kabinete e amohetse taba ya ho fokotseha hanyane ha palo ya batho ba sa sebetseng naheng ena ka persente tse 0.6, ho tloha ho persente tse 34.5 ho ya ho tse 33.9 ka kotara ya bobedi ya selemo sa 2022. Ho ya ka dipalopalo tse phatlaladitsweng Tokomaneng ya Kotara ya Dipalopalo tsa Ditaba tsa Kgiro, e phatlaladitsweng ke Lefapha la Dipalopalo la Afrika Borwa, mesebetsi e mengata e fumanehile lekaleng la Ditshebeletso tsa Ntshetsopele ya Setjhaba (276 000), la tsa Kgwebo (169 000), la Ditjhelete (128 000) le la Kaho (104 000).1.2. Palo ya batho ba sebetsang ha jwale ke dimilione tse 15,6 kotareng ya bobedi ya selemo sa 2022 mme palo ya ba sa sebetseng yona e eketsehile ka batho ba 132 000 ho ya ho ba dimilione di 8,0 ka kotara ya bobedi ya selemo sa 2022 ha ho bapiswa le kotara e fetileng.1.3. Keketseho ena le ha e le nyane, empa e bontsha kgatelo pele boitekong ba mmuso le mahlahana a ona ba ho aha moruo botjha esitana le ho theha menyetla e hlokahalang ya mesebetsi.1.4. Sena ke bopaki ba hore ha re tshwarisane, mme re sebetsa mmoho re ka hlola diphephetso tse shebaneng le moruo wa rona.1.5. Kabinete e utlwisisa hantle pherekano e maikutlong a Maafrika Borwa jwalo ka ha a hula ka thata ka lebaka la leqeme la mesebetsi le ditjeho tse hodimo tsa ho phela. Jwalo ka mmuso o hlokomelang, re ikemiseditse ka hohlehohle ho sebedisana le mahlahana a rona ho aha bokamoso bo betere bakeng sa batho bohle. Mmuso o ntse o ikemiseditse ka taba ya ho tshehetsa dikgwebo tsa lapeng ka ho reka le ho sebedisa ditshebeletso tsa lapeng.2. Disebediswa tsa Setjhaba2.1. Kabinete e hanyetsana haholo le taba ya tshenyo ya disebediswa tsa setjhaba ke baahi ba Tongaat mane KwaZulu-Natal nakong ya boipelaetso ba bona ka lebaka la ho kgaoha ha phepelo ya metsi. Kabinete e ipiletsa ho setjhaba hore se be le mamello jwalo ka ha mosebetsi o se o qadile wa ho lokisa Sitsi se Hlwekisang Metsi sa moo Tongaat. 2.2. Kabinete e utlwisisa hantle pherekano ya baahi jwalo ka ha ba tlameha ho sebedisa metsi a tliswang ka dilori ka lebaka la tshenyo e neng e bakwe ke dikgohola botjheng ba selemo sena. Leha ho le jwalo, meruso le ho senya disebediswa tsa setjhaba ha se tharollo, empa e le ho eketsa mathata setjhabeng.3. Dintlafatso Molaong o Laolang Tsela ya Tshebetso ya Bommasepala wa Selemo sa 20223.1. Kabinete e amohetse ho saenelwa ha Tshisinyo ya Dintlafatso Molaong o Laolang Tsela ya Tshebetso ya Bommasepala wa Selemo sa 2022, (Molao wa bo 3 wa Selemo sa 2022) ho ba molao ka botlalo ke Mopresidente Cyril Ramaphosa. Ka molao ona, ho ikemiseditswe ho ntlafatsa maemo le boleng ba tshebetso ya bommasepala. Molao ona, ke karolo ya matsapa a mmuso a ho ntlafatsa maemo a Phano ya Ditshebeletso tsa Setjhaba, e leng tokelo ya sona e ngotsweng ho Molaotheo wa Afrika Borwa wa Selemo sa 1996.3.2. Molao ona, o hlakisa hantle le tsela e tlamehang ho latelwa ha ho hirwa basebeletsi maemong a hodimo. O boetse hape o thibela basebeletsi ba mmuso ho ba ketapeleng ya mekga ya dipolotiki. Molao ona hape o dumella hore dikgeo tsa batsamaisi ba bommasepala di phatlalatswe boemong ba naha ho bebofatsa taba ya ho fumana batho ba nang le bokgoni bo hlokahalang.3.3. Kabinete e na le boitshepo ba hore diphetoho tsena di tla netefatsa hore ba kgethelwang kapa ba hirelwang dikgeong tseo, ba sebetsa ka tsela e lebelletsweng, e le ho netefatsa hore re ntlafatsa maphelo a batho bohle.4. Bonokwane4.1. Kabinete e thoholetsa ba Ditshebeletso tsa Lekgetho Afrika Borwa ka ho kgona ho fumana sethethefatsi sa crystal meth sa boima ba 785kg, se ka bitsang dimilione tse R236. Sethethefatsi sena, se fumanwe mane Boemafofaneng ba Matjhaba ba OR Tambo ka Sontaha sa la 28 Phato 2022. Ho fumaneha ha sethethefatsi sena, ho tla romela molaetsa ho dinokwane hore madiboho a rona a sebetsa ka thata ho lwantsha ditlolo tsa molao.B. Diqeto tsa Kabinete1. Tlaleho ya Moifo wa Thuto e Phahameng Mabapi le Dipatlisiso ka Meputso ya Baokamedi ba Diyunivesithi (CHE) le Basebeletsi ba Boemong ba Botsamaisi ho tsona Afrika Borwa1.1. Kabinete e ile ya hlajwa malotsana ka sephetho sa dipatlisiso ka CHE, tse neng di thakgolwe ke Letona la Thuto e Phahameng, Saense le Mahlale, Ngaka, Blade Nzimande, ho hlahloba taba ya meputso le tsela ya tshebetso ya batsamaisi ba ka sehloohong diyunivesithing dilemong tse 15 tse fetileng, ho tloha ka selemo sa 2005 ho isa ho sa 2019.1.2. Dipatlisiso tsena, di ne di lekola taba ya tshebetso, katleho le ntshetsopele diyunivesithing kapa lekaleng la thuto e phahameng naheng ena. Tlaleho ena le dikateng tsa yona di kenyeletsa le dikgothaletso tsa teng.1.3. Tse ding tsa dikgothaletso di kenyeletsa ho matlafatswa esitana le ho sebetsa ka tsela e hlakileng mabapi le ditaba tsa meputso. Tse ding dikgothaletso di eletsa ho thehwa ha komiti e ikemetseng e tla shebana le taba ya meputso. Dikgothaletso tsena, di boetse di sisinya le hore ho be le ho matlafatswa mmoho le ho lekolwa ha tshebetso  ditsing tsa thuto e phahameng. Dipatlisiso tsena, di boetsa tsa lekola le ho fetana ha boholo ba ditsi tsena mme tsa boela tsa bapiswa le maemo a matjhaba.1.4. Letona la Thuto e Phahameng, Saense le Mahlale ho lebeletswe hore le buisane le ketapele ya diyunivesithi ka maikemisetso a ho di ntshetsa pele. Ka morao ho moo, tlaleho ena e tla phatlalatswa ho websaete ya Lefapha la Thuto e Phahameng le Thupello: www.dhet.gov.za.2. Ho Potlakiswa ha Diphetoho Dipatlisisong le Mokgweng wa ho Ruta Lekaleng la Thuto e Phahameng2.1. Kabinete e tshehetsa dikgothaletso tsa dipatlisiso tse pedi tse neng di etswe ho ka eletsa ka tsela le mekgwa e ka sebediswang ho potlakisa diphetoho dipatlisisong le mokgweng wa ho ruta ditsing tsa thuto e phahameng.2.2. Tlaleho ya pele e ne e etswe ke Komiti e Ikgethileng ya Matona e neng e fuputsa ka thibelo ya kgiro, tshebediso le katleho ya barutehi ba batho ba batsho Afrika Borwa. Tlaleho ya bobedi   e neng e ntshitswe ke Lefapha la Saense le Mahlale mmoho le Mokgatlo wa Naha wa Dipatlisiso   yona e ne e etswe ke Mokgatlo wa Diyunivesithi tsa Afrika Borwa, e leng mokgatlo o emetseng diyunivesithi tse 26 tsa setjhaba naheng ena.2.3. Ka bobedi ditlaleho tsena di kgothaletsa taba ya ho potlakiswa ha diphetoho dikarolong tse hlano, e leng tshebediso ya dirutehi; ho nka karolo ha basebeletsi ba diyunivesithi; mokgwa le tshebetso ya diyunivesithi; melawana le maano a tshebetso, le kgaello ya disebediswa.3. Tumellano ya Matjhaba ho Tshebediso ya Dimela le Diphoofolo Tlhahisong ya Dijo le tsa Temo (the Treaty)3.1. Kabinete e tjhaetse monwana ho tliswa ha the Treaty Palamenteng bakeng sa tekolo. Sena se tla etsa hore Afrika Borwa e be karolo ya Tumellano ena e fanang ka tataiso ho dinaha tseo e leng ditho mabapi le paballo le tshebediso ya nako e telele ya dihlahiswa tsa dimela le diphoofolo dijong le ho tsa temo.3.2. Ho amohelwa ha Tumellano ena, ho tla matlafatsa boitlamo ba naha ena mabapi le paballo le tshebediso ya nako e telele ya dihlahiswa tsa dimela le diphoofolo, mme ho tshehetswe le batho ba mahaeng.4. Moralo wa Leano la Diphetoho Afrika Borwa4.1. Kabinete e tjhaetse monwana ho kengwa tshebetsong ha Moralo wa Leano la Diphetoho. Moralo ona, o hlakisa ponelopele ka Afrika Borwa e nang le Maemo a Lehodimo a Tsitsitseng. Moralo ona o hlalosa tsela le mekgwa ya ho fihlela sena. Moralo ona o tla ama motho ohle Afrika Borwa, o fane le ka menyetla ya ho lokisa ho se lekalekane ha nako e fetileng le ho aha moruo o tla tswela bohle molemo.4.2. Komeshene ya Mopresidente ya Maemo a Lehodimo, e buisane le mahlahana a yona mme ya fumana tshehetso e kgolo ka moralo ona. Kabinete e ka netefatsa taba ya hore moralo ona wa ho fihlela tikoloho e moya o hlwekileng ka selemo sa 2050, e tlameha ho tshehetsa moruo le ntshetsopele ya naha ho kenyeletsa menyetla ya mesebetsi ho bohle, tshebedisano le setjhaba le phediso ya bofuma.4.3. Kabinete e ipiletsa ho mahlahana a yona ohle hore a tshehetse moralo ona. Ho tla ralwa tsela eo moralo ona o tlang ho kengwa tshebetsong ka yona mme o tla kenyelletswa moralong wa maano le kabo ya ditjhelete tsa mmuso.5. Mofuta o Motjha wa Lengolo la Afrika Borwa la ho Kganna5.1. Kabinete e tjhaetse monwana ho fetolwa ha mofuta o sebetsang ha jwale wa lengolo la ho kganna ho ya ho le nang le dikarolo tse ntjha tsa tshireletso.5.2. Mofuta ona o sebediswang ha jwale, haesale o le tshebetsong ho tloha ka selemo sa 1998. Maemo a thekenoloji a fetohile haholo matsatsing ana mme ho bitsa tjhelete e ngata ho tswela pele le mofuta ona. Mofuta o motjha wa karete, o tsamaisana le Maemo a Matjhaba a Mangolo a ho Kganna le Thekenoloji ya Poloko ya Dintlha tsa Batho. (ISO18013).6. Melawana ya Leano la Mmuso la Tshehetso ya Setjhaba (EPWP)6.1. Kabinete e tjhaetse monwana ho phatlalatswa ha moralo wa EPWP bakeng sa maikutlo a setjhaba. Leano lena la EPWP, ke leo ka lona mmuso a thusang setjhaba ho leleka bofuma ka ho theha mesebetsi ya nakwana, haholo bakeng sa basadi le batjha.6.2. Moralo ona o motjha, o tla hlakisa dintho tse ngata tse kang meputso, tshehetso tsa ditjhelete, tshireletso ya setjhaba le hore leano lena le ipapise le melao ya tsa kgiro. Le tla boela le kgothaletsa le tshebedisano mmoho pakeng tsa mmuso le lekala le ikemetseng ho ka netefatsa hore lenaneo lena la EPWP le thusa ho theha mesebetsi ya moshwelella le ho leleka bofuma. Moralo ona, o tla hlaha ka mahlale a ho kenya lenaneo lena la mesebetsi ya setjhaba tshebetsong naheng ka bophara.7. Diphetoho Mofuteng wa Bone wa Tjhelete ya Tshepe Afrika Borwa7.1. Kabinete e tjhaetse monwana tlhahisong ya Mofuta o Motjha wa Tjhelete ya Tshepe Afrika Borwa ho tloha ka selemo sa 2023. E tjhaetse monwana ho tjhentjhisana ha tshebediso ya dipuo tse molao tjheleteng ena jwalo ka selemo.7.2. Lentswe lena  Afrika Borwa  le tla hlahella lehlakoreng le le leng la tjhelete mme ho tjhentjhanywe dipuo tsohle tse molaong. Ho R5, ho tla sebediswa puo tse tharo; ho R2; 50c, 20c le 10c ho sebediswe puo tse pedi mme ho R1 ho sebediswe puo e le nngwe. Dipuo tsena di tla nne di tjhentjhane jwalo ka selemo dilemong tsena tse leshome tse tlang.8. Moralo wa Molawana wa Tlhwekiso ya Metsi (IWQM) wa Selemo sa 20228.1. Kabinete e tjhaetse monwana ho phatlalatswa ha Moralo wa IWQM bukaneng ya diphatlalatso tsa mmuso bakeng sa maikutlo a setjhaba. Moralo ona, o tla kena sebakeng sa wa kgale wa WQM wa selemo sa 1991, o neng o kengwe tshebetsong ka selemo sa 2006.8.2. Molawana ona o hlakisa dintlha tsa bohlokwa tsamaisong ya tlhwekiso ya metsi. Moralo ona o tsamaisana le melao yohle ya naha e laolang metsi mme e ntse e ikamahantse le boinehelo ba naha ba ho nka metsi jwalo ka sehlahiswa se sa atang.9. Moralo wa Molawana o Laolang Maqhubu a Diyalemoya Bakeng sa Nako e Tlang9.1. Kabinete e tjhaetse monwana ho phatlalatswa ha Moralo wa Molawana o Laolang Maqhubu a Diyalemoya bakeng sa Nako e Tlang bakeng sa maikutlo a setjhaba. Maqhubu a kgaso ya diyalemoya, ke a bohlokwa ho tsa kgokahano le tshebedisong ya dijithale Afrika Borwa.9.2. Molawana ona, o tla hlakisa taba ya ho fana ka dilaesense bakeng sa diselefounu; kgaso; tshebeletso tsa difofane le tsa dikepe; tsa dipatlisiso le ntshetsopele; tshebedisano le setjhaba ha mmoho le diindasteri tse ding tse amehang. Molawana ona, o tla netefatsa tshebetso e hlokang leemo kabong ya dilaesense lekaleng lena ha mmoho le ho netefatsa hore bohle ba fumana kgokahano e ntle ka mokgwa wa dijithale le dibakeng tse dikoting naheng ena.10. Kemedi ya Afrika Borwa ho Boto ya Matjhaba ya Moifo wa Taolo ho tsa Kgokahano ya Diyalemoya (ITU)10.1. Kabinete e tjhaetse monwana ho kgethwa ha Ntate Mandla Samuel Mchunu ho ya emela Afrika Borwa ho ITU (Region D). Ha jwale Ntate Mchunu ke setho sa boto ena. Ho sisintswe hore a boele a kgethelwe ho sebetsa teng hape ho tloha ka semo sa 2023 ho isa ho sa 2026.10.2. Dikgetho di tla tshwarelwa Sebokeng sa ITU sa Kemedi tsa Dinaha se tla ba mane Bucharest, Romania ho tloha ka la 26 Lwetse ho isa ka la 14 Mphalane 2022. Afrika Borwa e ikemiseditse ho ikamahanya le dipehelo tsa ITU ho netefatsa hore kgokahanyo e finyella diqoleng tsohle tsa lefatshe ka mokgwa wa dijithale.C. 1. Kgwedi ya Botjhaba1.1. Selemong sena Kgwedi ya Botjhaba e leng ya Lwetse re tla e keteka tlasa lepetjo le reng:  Re Hopola Lefa la Solomon Linda le Mmino wa Setso sa Afrika Borwa . Kabinete e ipiletsa ho Maafrika Borwa kaofela ho keteka Botjhaba ba rona ka ho fapana ha rona empa re ntse re le setjhaba se le seng se bopahaneng. Re tlameha ho sebetsa mmoho re tshwarane ho fedisa dikarohano le dipherekano tsa nako e  fetileng mme re be setjhaba se le seng se motlotlo ka Afrika Borwa.D. Melaetsa1. DitebohoKabinete e lebisa diteboho le ditakaletso tse ntle ho:Bahlodi bohle, ba fumaneng dimetale le bohle ba nkileng karolo lebelong la bo 95 la Comrades e tummeng ka hore ke  Lebelo Botho la ho Hlola Kaofela , le neng le mathwa ka la 28 Phato 2022. Mokgahlelong wa banna mohlodi e bile Tete Dijana (ka nako ya dihora tse 5, metsotso e 30 le metsotswana e 38). Mohlodi enwa o tswa Mahikeng profensing ya Leboya Bophirima. Mokgahlelong wa basadi teng mohlodi e bile Alexandra Morozova ho tswa naheng ya Rashia (ka nako ya dihora tse 6, metsotso e 17 le metsotswana e 47).1. MatshidisoKabinete e lebisa matshidiso a yona ho lelapa le metswalle ya:Mme Rita Alice Ndzanga (88), eo e neng e le molwanedi wa tsa tokoloho le ditokelo tsa basebetsi ya neng a fumane Kgau ya National Order of Luthuli ka selemo sa 2004 ka  Kabelo ya hae ho lwaneleng ditokelo tsa basebetsi le tsa Afrika Borwa e sa kgetholleng ka morabe le bonng. Ditho tse hlano tsa Sepolesa sa Afrika Borwa (SAPS) tse ileng tsa swahlamana le sefofane Boemafofaneng ba Rand, Germiston, ka Labobedi la la 30 Phato 2022. SAPS e ntse e fuputsa sesosa sa kotsi ena. Kabinete e lakaletsa mofofisi wa teng ya lemetseng haholo ho fola ka potlako.E. Kgiro1. Pele batho bohle ba hirwa, ho tla hlahlobisiswa mangolo a bona a thuto le a mang a hlokahalang.a. Mme Gugulethu Abigail Thimane jwalo ka Motlatsi wa Molaodi Kakaretso (DDG): ba keng sa Tekolo le Ntshetsopele Lefapheng la Meralo, Tekolo le Tekolobotjha.b. Mme Kwena Komape jwalo ka DDG: Ntshetsopele ya Moruo, tsa Kgwebo le Dipapatso Lefapheng la tsa Temo, Ditaba tsa Mobu le Ntshetsopele ya Dibaka tsa Mahaeng.c. Ngaka Bongani Elias Sithole jwalo ka DDG: Ofising ya Naha ya Taolo ya Dikoduwa Lefapheng la Puso ya Kopanelo.2. Kabinete e dumellane le kgiro ya batho ba latelang:a. Ntate Songezo Booi jwalo ka Motsamaisi ya ka Sehloohong (CEO): Ofising ya Naha ya Ngodiso ya Matlo.b. Boto ya Afrika ya Tlhahlobo ya Merafo le Koporasi ya Ditjhelete:(i) Ntate Zacharias Bernardus Swanepoel (Modulasetulo);(ii) Ntate Mzwandile Zwelinzima Themba Masondo; le(iii) Mme Phumzile Mthombeni (Molaodi ya ka Sehloohong).c. Ntate Patrick Dlamini jwalo ka Motsamaisi ya ka Sehloohong (Lekaleng la Katoloso ya Nako ya Dikonteraka tsa Kgiro) Bankeng ya Afrika Borwa ya Ntshetsopele.Ditlhakisetso: Mme Phumla Williams   Sebuelli sa KabineteMohala: 083 501 0139"
"Tlaleho ya Kopano ya Kabinete ka Kgokahano ya Vidiyo ya ka Laboraro la la, 21 Loetse 2022",23 Sep 2022,https://www.gov.za/speeches/statement-virtual-cabinet-meeting-21-september-2022-23-sep-2022-0000,https://www.gov.za/st/speeches/statement-virtual-cabinet-meeting-21-september-2022-23-sep-2022-0000,"A.    Maemo a Renang1.    Motlakase1.1.    Kabinete e ile ya fumana tlaleho ho tswa ho Letona la Dikgwebo tsa Mmuso Pravin Gordhan ka mekgwa eo Eskom e tlang ho e sebedisa ho lwantshana le ho tingwa ha motlakase ka sepheo sa ho o baballa. Kabinete e boetse hape ya fumana le tlaleho ya kgatelo pele mosebetsing wa Komiti ya Naha e Shebaneng le Mathata a Motlakase. 1.2.    Ha ditlaleho tsena ka bobedi di se di sekasekilwe ho tla ba teng phatlalatso e tla etswa. 1.3.    Kabinete e ikwahlaya haholo ka ditshitiso tse bakwang ke ho tingwa hona ha motlakase dikgwebong le malapeng, haholoholo nakong eo mmuso o kenyang tshebetsong matsapa a neng a phatlalatswe ke Mopresidente Cyril Ramaphosa ka Phupu 2022. 2.    Matsete 2.1.    Kabinete e amohetse ho thakgolwa ha Sitsi se setjha sa Tlhahiso sa Sandvik Khomanani mane Kempton Park, seo e bileng karolo ya ditshepiso tse neng di etswe Sebokeng sa bone sa Matsete sa Afrika Borwa (SAIC) se neng se tshwaretswe Sandton Convention Centre ka la 24 Tlhakubele 2022 sa dimilione tse R350. 2.2.    Sitsi sena se setjha se bobatsi ba 62 000m , se kopantse tshebetso ya ditsi tse hlano tse neng di sebeletsa mona nakong e fetileng mme se hirile batho ba ka bang 550. Sena ke se seng sa ditsi tse kgolo le tse tswetseng pele tsa Sandvik lefatsheng ka bophara mme se kgona ho hlahisa dipersente tse fetang tse 60 tsa tlhahiso Afrika Borwa.2.3.    Kabinite e boetse ya amohela ho etela ha Mopresidente ho thakgolweng ha sitsi sa tlhahiso sa Hesto Harnesses mane Stanger, KwaDukuza ka la 13 Loetse 2022. Sitsi sena ke se seng sa diprojeke tse hlano tsa matsete tseo e leng karolo ya matsete a Metair Investments Limited a dibilione tse R1.4 a tlo tshehetsa katoloso ya tlhahiso ya mofuta o motjha wa koloi ya Ford Ranger.2.4.    Mopresidente o ile a boela a etela le ho bulweng ha khamphane e atolotsweng ya ha Sappi Saiccor Mill e bitsang dibilione tse R7,7 mane Umkomaas, e ikemiseditseng ho atolla tlhodisano ya tshebetso ya yona maemong a matjhaba ha mmoho le ho eketsa menyetla ya mosebetsi bakeng sa nako e kgutshwane le e telele. 2.5.    Matsete ana ke a mang a ditshepiso tse neng di etswe ke diindasteri tsena ho SAIC. Matsete a mang le a mang a matjha naheng ena a thusa letsholong la kahobotjha le tsoseletso ya moruo, mme hape a tswela pele ho etsa Afrika Borwa sebaka se setle sa ho etsa matsete. 3.    Ntshetsopele ya Meralo ya Motheo3.1.    Kabinete e amohetse ho bulwa ha karolo e ntjha ya Mmila wa Ring Road wa Musina mane Limpopo o tla bebofatsa kgwebelano ha mmoho le ho tsamaya ha batho Musina le dinaheng tsa boahisane tse ka borwa ho Afrika. Projeke ena ya dimilione tse R640, e thehile mesebetsi ya moshwelella e fetang e 275 mme ya thehela le dikgwebo tse nyane, tse bohareng le tse kgolo menyetla. 3.2.    Ho ahwa ha mmila ona wa Musina Ring Road ke karolo ya leano la mmuso la meralo ya motheo tlasa lenaneo la ERRP, leo ka lona ho ikemiseditsweng ho theha le hona ho hodisa menyetla ya mesebetsi setjhabeng ho tswa makaleng a fapafapaneng. 4.    Koduwa ya Jagersfontein 4.1.    Kabinete e lebisa kutlwelo bohloko ya yona ho malapa ohle a lahlehetsweng ke beng ka ona ka lebaka la ho phatloha ha letamo la morafo o neng o se o sa sebediswe wa Jagersfontein mane Foreisitata ka Sontaha sa la 11 Loetse 2022. Koduwa ena e sentse meralo e mengata ya motheo esitana le matlo le dikoloi tsa batho. 4.2.    Ketelong ya hae sebakeng sena sa koduwa ka Mantaha wa la 12 Loetse 2022, Mopresidente Ramaphosa o ile a thoholetsa matsapa a neng a se a entswe ho leka ho thusa sebakeng seo. O ile a ba a ikana hore mmuso o tla fana ka tshehetso e hlokahalang setjhabeng seo sa Jagersfontein. Kabinete e boetse ya kgothatswa ke taba ya hore beng ba morafo ona ba ikemiseditse ho tshehetsa mmuso ka tshehetso ya setekginiki haeba e ka kotjwa ke Moifo o okametseng Dimenerale Afrika Borwa. 4.3.    Indasteri ya merafo ke le leng la makala a nang le seabo se seholo kgolong ya moruo wa naha ena ka ho theha menyetla ya mesebetsi, ho romelwa ha thepa dinaheng tsa kantle ha mmoho le ho etsa matsete dinaheng tsa kantle, tseo tsohle tse tswelang batho ba dibaka tsa merafong molemo. 4.4.    Mmuso le mekgatlo e ikemetseng ba ile ba phallela ho thusa mahlatsipa ka dintho tse kang mepheme ya nakwana, ditshebeletso tsa ho thojwa maikutlo le ditlhoko tsa sethatho tse kang dikobo, mealo ha mmoho le dijo. Metsi le motlakase le tsona di boetse setlwaeding sebakeng sena. 4.5.    Ha ho se ho hlwekisitswe sebakeng seo sa koduwa, boratekginiki ba tla hlahloba maemo a matlo a moo. Kabinete e leboha ba ditshebeletso tsa tshohanyetso, mekgatlo ya setjhaba le setjhaba ka kakaretso ka ho phallela ka thuso. 5.    Moruo 5.1.    Kabinete e ile ya sekaseka maemo a moruo a naha ena ho latela dipalopalo tse sa tswa lokollwa ke Lefapha la Dipalopalo (Stats SA) la naha ena tse bontshang ha tlhahiso ya thepa kotareng ya bobedi ya selemo sena e theohile ka persente tse 0,7%. Hara dintlha tse bakileng phokotseho ena re ka bala ho tingwa ha motlakase ka sepheo sa ho o baballa, ntwa ya Rashiya le Ukraine ha mmoho le ho nyoloha ha ditjeho tsa bophelo ka kakaretso. 5.2.    Matsapa a ileng a etswa ka Lenaneo la Kahobotjha le Tsoseletso ya Moruo a ile a thusa haholo ho thibella ho lahleha ho hong ha mesebetsi ha mmoho le kgahlamelo e mpe ya maemo a matjhaba moruong wa rona. Matsapa ana a mmuso a bontsha katleho e kgolo, mme bopaki ba teng bo bonahetse dipalopalong tsa Kotara tsa Stats SA tsa Dipatlisiso tsa Batho ba Sebetsang. Dipalopalo tsena di bontsha ha e le batho ba 648 000 ba fumaneng mesebetsi pakeng tsa kotara ya pele le ya bobedi ya selemo sa 2022. B.    Diqeto tsa Kabinete1.    Ho Behwa Leihlo le ho Lekolwa Botjha (M&E) ha Moralo wa Leano la Naha la Batjha (NYP)1.1.    Kabinete e tjhaetse monwana moralo wa M&E mme o tla matlafatsa ho behwa leihlo ha ditshiya tsa NYP 2020-2030. Moralo ona o na le dipontsho tse hlano tse tsamaisanang le ditshiya tsa NYP.1.2.    Dipontsho tsena di ile tsa thehwa ka tshebedisano mmoho le bankakarolo ba nang le thahasello tshehetsong le ntshetsopeleng ya batjha naheng ena. Dintlha tsa teng di tla arolwa ho ya ka dilemo, bonng, maemo a ho itekanela, morabe ha mmoho le dibaka. 1.3.    Ho behwa leihlo hona ho tla etsuwa maemong ohle a mmuso ha mmoho le lekaleng le ikemetseng. Tlaleho ya teng e tla bokeletswa jwalo ka kotara mme e phatlalatswe habedi ka selemo. 2.    Moralo wa Leano bakeng sa Moralo wa Kopanelo 2.1.    Kabinete e tjhaetse monwana Moralo wa Leano bakeng sa Moralo wa Kopanelo mmusong oo ka ona ho ikemiseditsweng ho hlwaya dikgeo tse teng moralong wa ha jwale. 2.2.    Matsapa ana a rerilweng, ka ona ho ikemiseditswe ho shebana le ho hloleha ho etsa meralo maemong ka boraro a mmuso. Matsapa ana a tla tla ka lenaneo le bontshang bopaki le tla beha tshebetso leihlo. Leano lena le boetse le tla le leano la tjhebelopele la nako e telele, e bohareng le e kgutshwane maemong ohle a mmuso. 2.3.    Sena se tla thusa ho tla le diphetoho melaong ka maikemisetso a ho ntlafatsa tshebedisano meralong le tjhebelong pele. 3.    Ho Amohelwa ha Tumellano ya ho Thehwa ha Akgente ya Meriana ya Seafrika (AMA)3.1.    Kabinete a amohetse ho tekenwa ha Tumellano ya ho Thehwa ha AMA le ho tliswa ha yona Palamenteng bakeng sa ho sekasekwa. Sena se tla thusa ho theha tumellano eo ho neng ho dumellanwe ka yona Palamente ya Dinaha tsa Afrika ka 2019. Ka tumellano ena, ho tla thehwa AMA bakeng sa kontinente ya Afrika. Akgente ena e tla laola meriana yohle ya kontinente ena mme e ntlafatse le polokeho le tshebediso ya yona. 3.2.    Ho tekenwa ha tumellano ena ho tla ntshetsa pele boinehelo ba Afrika Borwa matjhabeng ba ho ntlafatsa ho laolwa ha meriana kontinenteng ena. 4.    Tlaleho Tshebetsong ya Dipatlisiso le Ntshetsong Pele (R&D) ya Lenaneo la Merokotso ya Lekgetho   2019/20 le 2020/214.1.    Kabinete e tjhaetse monwana ho tliswa Palamenteng ha Lenaneo la R&D la Merokotso ya Lekgetho la dilemo tse pedi tse fetileng (2019/20 le 2020/21). Sena se tsamaisana le karoloya bo 11D (17) ya Molao wa Lekgetho, wa 1962 (Molao wa bo 58 wa 1962), o bolelang tlhokeho ya ho tliswa ha ditlaleho tsena Palamenteng. 4.2.    Lenaneo lena la merokotso ya lekgetho le kgothaletsa dikhamphane tse ikemetseng ho tsetela ho R&D e le ho tshehetsa kgolo ya matsete. Lenaneo lena le tshehetsa ntlafatso ya saense le mahlale kgolong ya moruo le matlafatsong ya tlhodisano. 4.3.    Kabinete e kgotsofetse ka tlaleho ena e bontshang dikhamphane tse ntjha tse kentseng dikopo tsa merokotso ya lekgetho. Sena se kgothaletsa dikhamphane tse ngata ho nka karolo ka maikemisetso a ho hodisa matsete a tsona le ho matlafatsa kgolo ya moruo. 4.4.    Dikhamphane tse nne tse ka pele lenaneong lena la merokotso ya lekgetho ke tsa lekala la tlhahiso ya tsa temo, tsa merafo, tsa dikhemikhale, ditlolo, meriana, setekginiki le tsa thekenoloji ya dikhomputara mme Kabinete e nkile makala ana e la ona a ka Sehloohong Leanong la Meralo ya Diindasteri. Tlaleho e feletseng e ka fumaneha ho websaete ya Lefapha la Saense le Mahlale: www.dst.gov.za. 5.    Foramo ya Afrika ya Menyetla ya Kgolo (AGOA)   20235.1.    Kabinete e tjhaetse monwana ho tshwarwa ha Foramo ya AGOA ya 2023. AGOA e ne e thakgolwe ke naha ya Amerika ka selemo sa 2000 ho fana ka tshebedisano ya tsa kgwebo dinaheng tse ka tlase ho lehwatata la Sahara. 5.2.    Thumello ya thepa ya Afrika Borwa ka tlasa lenaneo la AGOA e kenyeletsa ditholwana, matokomane, dikoloi, dikarolwana tsa dikoloi, menerale ya ho etsa tshepe, tshepe le dihlahiswa tsa dikhemikhale. Sebaka le letsatsi la seboka seo di tla phatlalatswa ha nako e ntse e tsamaya. 6.    Seboka sa Matona sa Tlhahlobo ya Lefatshe (GEO)   20236.1.    Kabinete e tjhaetse monwana ho tshwarelwa ha Seboka sa Matona sa GEO mane Kapa ka 2023. GEO ke mokgatlo wa kopanelo wa mmuso o neng o thehwe ka selemo sa 2003 ka mora Seboka sa Matjhaba sa Ntshetsopele se neng se tshwarwe ka 2002. Lena ke lepatlelo leo dinaha tse fapafapaneng di fanang ka kabelo ya tsona molemong o le mong wa ho aha tshebeletso ya GEO. 6.2.    Ha jwale GEO e na le ditho tsa mebuso ya dinaha tse fetang tse 113, mme tse 30 tsa tsona ke tsa mona Afrika. Afrika Borwa haesale e le setho se ka sehloohong ho tloha ka selemo sa 2005 mme borasaense ba rona ke karolo ya dipatlisiso tse ngata tse etswang ke GEO. 7.    Mphalane Kgwedi ya Dipalangwang (OTM)   20227.1.    Kabinete e tjhaetse monwana ho thakgolwa ha letsholo la OTM ka Moqebelo wa la 1 Mphalane 2022 tlasa lepetjo le reng:  Sishov ingolovane: mmoho re aha moralo wa motheo wa dipalangwang o ntlafatsang maphelo a batho.  7.2.    Lenaneo la selemo la OTM ke leo ka lona ho hlokomediswang setjhaba ka bohlokwa ba dipalangwang jwalo ka karolo ya kgolo le ntshetsopele ya moruo. Ho tla ba le diketsahalo tse fapafapaneng mefuteng yohle ya dipalangwang jwalo ka difofane, dikepe, dipalangwang tsa setjhaba ha mmoho le tsa mebila. Diketsahalo tsena di tla hlokomedisa ka tshireletso le polokeho dipalangweng. Bankakarolo ba tla bontshana le ka diphephetso tse tobaneng le lekala la dipalangwang. 7.3.    Mmuso o ntse o ikemiseditse ka taba ya ho ntlafatsa meralo ya motheo ya dipalangwang, mahaeng le ditoropong ka sepheo sa ho bebofatsa ho thothwa ha batho le thepa. 8.    Kopano ya Matjhaba a Kopaneng (UN) ya Lenaneo la ho Dudiswa ha Batho 8.1.    Kabinete e tjhaetse monwana ho tshwarwa ha kopano ya UN-HABITAT Johannesburg ka la 16 le la 17 Mphalane 2022. 8.2.    Lefapha la ho Dudiswa ha Setjhaba ke lona le tla tsamaisa seboka sena sa matsatsi a mabedi seo ho sona ho tla tla boradipolotiki, basebeletsi le boradipatlisiso lekaleng lena ho kenyeletsa ditho tsa bohlokwa tseo e tla beng e le Kemedi ya UN-HABITAT ho tswa Nairobi, Kenya. Taba e tla ba ka sehloohong mona e tla ba ho nkuwa ha mehato mabapi le dibaka tsa baipehi le ba mekhukhung. 8.3.    Sephetho sa dipuisano tsena e tla ba ona mokotaba o tla theha Moralo wa Matjhaba o tla tliswa ho Kopano ya UN-HABITAT ho tla pasiswa ka 2023.C.    Ditshisinyo tsa Melao1.    Tshisinyo ya Molao wa Moifo wa Naha o Shebaneng le Tlhekefetso tsa Basadi le Dipolao tsa Bona (GBVF) wa 2021 1.1.    Kabinete e tjhaetse monwana ho tliswa ha Tshisinyo ya Molao wa 2021 wa Moifo wa Naha o Shebaneng le GBVF bakeng sa ho sekasekwa. Tshisinyo ena e tla le moralo wa molao o tla thusa ho theha komiti ya molao e tla shebana le taba ya GBVF. 1.2.    E boetse e dumella ho thehwa ha Boto e tla tla le maano le ho kenya tshebetsong ha Leano la Moralo wa Naha o shebaneng le GBVF le neng le tjhaelwe monwana ke Kabinete ka Mphalane 2020. Boto ena e tla ba le kemedi ya persente tse 51 ho tswa setjhabeng le tse 49 ho tswa mmusong. Tshisinyo ena ya molao e se e phatlaladitswe bakeng sa maikutlo a setjhaba. 2.    Tshisinyo ya Molao o Laolang Kwae le Disebediswa tsa ho Tsuba tsa Elektroniki wa 20182.1.    Kabinete e tjhaetse monwana ho tliswa ha Tshisinyo ya Molao o Laolang Kwae le Disebediswa tsa ho Tsuba tsa Elektroniki wa 2018 Palamenteng oo ka ona ho ikemiseditsweng hore o kene sebakeng sa Molao o Laolang Kwae wa 1993 (Molao wa bo 83 wa 1993) jwalo ka ha o ntlafaditswe. 2.2.    Ka tshisinyo ena ho ikemiseditswe ho tiisa melawana ya dipetlele tsa mmuso hore e ikamahanye le ya Mokgatlo wa Matjhaba wa Bophelo bo Botle o Laolang Kwae. E nngwe ya dintho tse bolelwang ke tshisinyo ena ke dibaka tseo ho sa tsubelweng ho tsona kantle le ka hara meaho; ho kwalwa ha ho rekiswa ha kwae metjhining ya ho rekisa, le hore kwae e be le letshwao la tlhokomediso pakaneng ya yona. 2.3.    Tshisinyo ena e sekasikilwe ke bankakarolo bohle ho kenyeletsa indasteri ya kwae, mekgatlo ya setjhaba ha mmoho le mafapha a amehang a mmuso. D.    Diketsahalo tse Tlang1.    Kopano e Tlwaelehileng ya bo 77 ya Matjhaba a Kopaneng (UNGA77) 1.1.    Afrika Borwa e nka karolo ho UNGA77 e tswelang pele ntlokgolo ya Matjhaba a Kopaneng mane New York City, USA ho tloha ka la 20 ho isa ho la 27 Loetse 2022 tlasa lepetjo le reng:  Nako ya bohlokwa: Tharollo ya diphetoho mathateng a rarahaneng .1.2.    Kgahlamelo ya sewa sa Khorona (COVID-19) dinaheng tseo moruo le bodulo ba teng bo seng maemong e bile e kgolo ha e bapiswa le ya dinaha tse setletseng mme dinaha tsena ha di a tlameha ho tlohelwa di sale morao ha re tla tabeng ya kahobotjha le tsoseletso. 1.3.    Pele ho Ngangisano ya Kopanong eo ya UN, Mongodi e Moholo wa UN, Ntate Ant nio Guterres, o tla kopanya seboka se mabapi le  Diphetoho ho tsa Thuto  mme a bitse le kopano ya bohlokwa ya Maano a Ntshetsopele (di-SDG). Dikopano tsena tsa di-SDG ho lebeletswe hore di tle le ditsela tsa ho potlakisa ho kengwa tshebebetsong ha maano. 2.    Letsatsi la Botjhaba2.1.    Mopresidente Ramaphosa o tla fana ka puo ya bohlokwa moketeng wa ho keteka Letsatsi la Botjhaba la 2022 mane Union Buildings ka Moqebelo wa la 24 Loetse 2022. Lepetjo la mokete ona ke le reng:  Re Hopola Lefa la Solomon Linda re Thabela le Mmino wa Setso sa Afrika Borwa.  2.2.    Selemong sena Kgwedi ena ya Botjhaba e tla tsepamisa maikutlo mminong wa setso sa Afrika Borwa haholoholo wa Isicathamiya ha mmoho le kabelo ya ona dipapading, tsa bonono, tsa setso le botjhaba. Ka lepetjo lena ho ikemiseditswe ho keteka dilemo tse 60 sebini le moqapi wa dipina Solomon Popoli Linda (1909-1962), a hlokahetse mme o boela a tsebisahale ka la Solomon Ntsele, eo e leng moqapi wa pina ya,  Mbube .3.    Mokete wa Matjhaba wa 2022 wa Letsatsi la Ditaba tsa Mawatle 3.1.    Afrika Borwa e tla keteka Mokete wa Matjhaba wa 2022 wa Letsatsi la Ditaba tsa Mawatle mane Thekong ho tloha ka la 12 ho isa ka la 14 Mphalane 2022. Mokete ona o tla tshwarwa nakong ya OTM moo ka lona ho tlang ho etswa tlhokomediso ka dikepe jwalo ka lekala la dipalangwang. Moketeng ona ho tla ba teng le kemedi ho tswa dinaheng tse fapafapaneng ho tla iponela tsa indasteri ya dikepe ya Afrika Borwa. Afrika Borwa haesale e le setho sa Mokgatlo wa Matjhaba wa Dikepe ho tloha ka selemo sa 1995. Mokgatlo ona ke lekala le laolang tshebetso ya dikepe ho Matjhaba a Kopaneng. 4.    Kgwedi ya Bohahlaudi4.1.    Letsatsi la Matjhaba la Bohahlaudi (27 Loetse) Kgweding ena ya Bohahlaudi re tlo le keteka ka lepetjo le reng,  Re Nahana Botjha ka Bohahlaudi . Tsa bohahlaudi kwano lapeng di bohlokwa bakeng sa kahobotjha ya lekala lena la bohahlaudi, e le karolo e kgolo ya Lekeno la Afrika Borwa ha mmoho le ho thehwa ha mesebetsi. 4.2.    Kabinete e thabetse ho ntlafala ha lekala la kamohelo ya baeti le ntlafetseng ka mora sewa sa COVID-19. Halofong ya pele ya 2022, ho bile le maeto a lehae a dimilione di 15.2, e leng keketseho ya persente tse 114 ha ho bapiswa le nako e tshwanang selemong sa 2021. Sena se bontsha keketseho leha ho bapiswa le nako e tshwanang ka selemo sa 2019 moo ho bileng le maeto a lehae a dimilione di 8.6. Jwalo ka karolo ya ho keteka Kgwedi ya Bohlaudi, Kabinete e kgothaletsa Maafrika Borwa hore a etele diprofensi tsa bona ka ho fapana. 4.3.    Kabinete e amohetse qeto ya Bofofise ba Belgium ba ho ba le difofane tse tlang Afrika Borwa ka ho otloloha ho qalang kgweding ena (Loetse), e leng se tla matlafatsa lekala lena le ho netefatsa taba ya hore Afrika Borwa ke sebaka se setle sa bohahlaudi. Sena se tla kenyeletsa difofane tse tla ya Kapa le Johannesburg jwalo ka beke. E.    Melaetsa1.    Diteboho    Kabinete e lebisa diteboho le ditakaletso tse ntle ho: Mopresidente William Samoei Ruto wa Kenya, ya neng a behwa semmuso ka Labobedi la la 13 Loetse 2022, ho latela dikgetho tse se nang morusu tse neng di tshwerwe ka la 9 Phato 2022. Motlatsi wa Mopresidente, Ntate David Mabuza o ne a le teng moketeng oo ho emela Mopresidente Ramaphosa, mmuso le setjhaba sa Afrika Borwa. Mokgatlo wa Afrika Borwa wa Rabi ha mmoho le Toropo ya Kapa ka ho tshwara ka katleho Mohope wa Lefatshe wa borobedi wa Rugby Sevens ho tloha ka la 9 ho isa ka la 11 Loetse 2022. E ne e le lekgetlo la pele tonamente ena e tshwarelwa Afrika, mme seo se bontsha hantle hore Afrika Borwa e tumme hantle ka kamohelo ya baeti. 2.    Matshediso     Kabinete e fetisetsa matshediso a yona ho malapa le metswalle ya:  Bana ba sekolo ba 18 le batho ba baholo ba babedi ba ileng ba hlokahala kotsing e nyarosang ka Labohlano la la 16 Loetse mane Phongola, KwaZulu-Natal ka mora hore lori e thulane le vene e tsamaisang bana ba sekolo. F.    Kgiro1.    Pele batho bohle ba hirwa, ho tla hlahlobisiswa mangolo a bona a thuto le a mang a hlokahalang.a.    Ntate Makgothi Samuel Thobakgale jwalo ka Molaodi Kakaretso (DG): Mokomeshenara wa Naha wa Lefapha la Tlhabollo ya Batshwaruwa. b.    Ngaka Malixole Percival Mahlati Motlatsi wa Molaodi Kakaretso DDG: Ya Karolong e sebetsang ka Dipetlele le Thuto e Phahameng ho tsa Bophelo bo Botle le Ntshetsopele ya Ditaba tsa Basebetsi Lefapheng la tsa Bophelo. c.    Ntate Siyabonga Blessing Mdubeki jwalo ka Moabi wa Lefatshe ya ka Sehloohong Lefapheng la tsa Temo, Ntlafatso ya tsa Mobu le ho Ntlafatswa ha Dibaka tsa Mahaeng. d.    Ntate Phaswa Phineas Mamogale Motsamaisi ya ka Sehloohong wa Ditjhelete Lefapheng la tsa Bophelo. 2.    Kabinete e dumellana le ho hirwa ha batho ba latelang:a.    Ntate Tshediso Matona jwalo ka Mokomeshenara wa Komeshene ya Tshehetso ya ba Batsho Moruong (BBBEE).b.    Ditho tsa Boto ya Maipiletso ya Difilimi le Diphatlalatso: Ntate Siyazi Tyamtyam (Modulasetulo); Mme Sohani Natasha Chundhur;Mme Sisanda Nkoala;Mme Shandukani Mulaudzi;Mme Nomaswazi Rachel Shabangu-Mndawe;Ngaka Litheko Modisane;Mme Phuti Nehemia Phukubje;Mme James Shikwambana; leMme Manko Thalitha Bufffel (o kgethilwe hape).  Ditlhakisetso: Mme Phumla Williams   Sebuelli sa Kabinete Mohala: 083 501 0139 "
"Tlaleho ya Kopano ya Kabinete  Laboraro, 19 Mphalane 2022",20 Oct 2022,https://www.gov.za/speeches/statement-cabinet-meeting%C2%A0-20-oct-2022-0000,https://www.gov.za/st/speeches/statement-cabinet-meeting%C2%A0-20-oct-2022-0000,"A.  Maemo a Renang ha Jwale1.  Paballo ya Metsi1.1.  Kabinete e leboha Maafrika Borwa ka ho ikobela dipehelo mabapi le ho fokotswa ha phepelo ya metsi dikarolong tse itseng tsa Johannesburg, Tshwane le Ekurhuleni ka boiteko ba ho imolla mehlodi ya rona. Mehlodi le matamo a rona a tlasa kgatello e kgolo ka lebaka la maemo a motjheso o phahameng Gauteng, e leng se qobelletseng ba ha Rand Water ho fokotsa phepelo ya bona ya metsi ho bommasepala bana. Khamphane ena ya metsi e fepela batho ba fetang dimilione tse 11 Gauteng le karolong tse ding tsa Mpumalanga, Foreisitata le Leboya Bophirima. 1.2.  Ho fokotswa hona ha phepelo ka hona ho ikemiseditswe ho leka ho baballa metsi ho fihlela maemo a ntlafala. Kabinete e ipiletsa ho setjhaba hore se tswele pele ho ikobela dipehelo tsa ho fokotswa hona ha phepelo ya metsi ka hore se a sebedise ka nepo. 2.  Seteraeke sa ha Transnet 2.1.  Kabinete e amohetse tumellano ya nyollelo ya meputso ya dilemo tse tharo e fihletsweng ke mokgatlo wa basebetsi wa United National Transport Union (UNTU), le Transnet e tla qala morao ho tloha ka la 1 Mmesa 2022 ho fihlela ka la 31 Tlhakubele 2025. Komeshene ya Tharollo ya Ditaba tsa Basebetsi (CCMA) ke yona e neng e laola dipuisano tsena mme sena se tlisitse mohwanto ona wa ditho tsa UNTU pheletsong hanghang. Kabinete e boetse ya amohela kgoeletso ya mokgatlo wa basebetsi wa South African Transport and Allied Workers Union wa ho fedisa seteraeke sa bona. 2.2.  Kabinete e amohela hape boinehelo ba Transnet ba ho shebana le mosebetsi wa ho leka ho fokotsa mosebetsi o saletseng morao boemakepeng le ditereneng tse tsamaisang thepa e bakilweng ke seteraeke sena, e leng se ammeng moruo wa naha le bohle ba tshepetseng tshebeletsong ya Transnet. 2.3.  Kabinete e leboha tshehetso le tshebedisano mmoho e bontshitsweng ke dikgwebo nakong ena ya seteraeke. Kabinete e kgothaletsa taba ya hore dikamano tsena di tswele pele pakeng tsa Transnete le mekgatlo ya basebetsi molemong wa khamphane le moruo wa naha. 3.  Dikamano tsa Afrika Borwa le naha ya Saudi Arabia 3.1.  Kabinete e amohetse ketelo e bileng le katleho ya Mopresidente Cyril Ramaphosa naheng ya Saudi Arabia ka la 15 le la 16 Mphalane 2022. Ketelong ena dinaha tsena tse pedi di ile tsa saena ditumellano tse 17 makaleng a mangata a kenyeletsang la temo, botshwasi ba dihlapi, la merafo, ho fehlwa ha motlakase ka tsela ya tlhaho, tsa tshireletso, dipalangwang le la tlhahiso ya dimela le diphoofolo tsa lewatleng. Ho boetswe ha saenwa le ditumellano tsa ho thehwa ha Moifo wa tsa Kgwebo le tshebedisano ho tsa sesole le theko ya thepa ya mmuso ha mmoho le tsa tlhahlobo ya maemo a lefatshe. 3.2.  Mopresidente o sebedisitse monyetla ona ho mema ba tsa kgwebo Saudi Arabia ho tla sebokeng sa bohlano sa matsete sa Afrika Borwa se tla ba isao ka 2023.  Saudi Arabia ke naha ya bobedi ka boholo e hwebelanang le Afrika Borwa dinaheng tsa Botjhabela ba Bohareng mme hape ke naha eo ho yona ho rekwang thepa e ngata tikolohong ena. Dikamano tsa dinaha tsena di tlisitse tshebedisano e ntle ho tsa kgwebo le matsete. 4.  Matsete a Meralo ya Motheo4.1.  Kabinete e amohela taba ya ho simollwa ha sitsi sa tlhahiso sa dihlahiswa tsa polasitiki sa maemo a pele mane Lanseria Gauteng ke khamphane ya matjhaba ya ALPLA Group.4.2.  Sena se paka boinehelo ba Mopresidente Ramaphosa ba ho ntshetsa meralo ya motheo pele jwalo ka mokgwa wa ho nyolla moruo le menyetla ya mosebetsi. 4.3.  Sena ke projeke ya matsete a bitsang tjhelete e dimilione di 50 tsa ditollara tsa Amerika mme ke karolo ya projeke ya moralo wa Toropo e sebedisang Marangrang ya Lanseria. Projeke ena, e tla hlahisa botsitso moruong e thehe le mesebetsi e ka bang 350. Projeke ena, e kenyeletsa le mananeo a 36 a thupello ya boratekginiki ho tsa motlakase le ho lokiswa ha metjhini mmoho le ho tsoselletswa botjha ha dintho tse lahlilweng. Ba rupelletsweng lenaneong lena ba tla sebetsa ho ALPLA Group dinaheng tsohle tse Afrika e ka borwa. Lenaneo lena la thupello le tla qala ka 2023 mme ba 12 ba pele ho tla rupellwa ba tla kgethwa hona mona setjhabeng. 5.  Ho Rashwa Ntle le Molao5.1.  Ho rashwa ntle le molao ho lematsa setjhaba le moruo wa rona. Sena se tlisa tahlehelo ya lekeno mmusong le lekaleng la merafo. 5.2.  Kabinete e thabetse ho hatjwa ha dithunya le ho tshwarwa ha babelaellwa ba 20 ba belaellwang ketsong tsena tsa ho rafa ntle le molao mane Stillfontein Leboya Bophirima. 5.3.  Kabinete e etsa boipiletso ho mekgatlo e qobellang melao ho netefatsa hore matsholo a bona a a atleha. Sena se tla romela molaetsa o pakang hore tlolo tsa molao ha di na molemo, dinokwane di a tshwarwa di kwallwe ntle le tshabo. 6.  Motlakase 6.1.  Eskom e sa tswa saena tumellano ya dilemo tse 30 le bahlahisi ba ikemetseng ba tla fehla motlakase seteisheneng sa Majuba le sa Tutuka mane Mpumalanga. Kgiro ya lefatshe leo ho tlo ahwa diteishene tsena ho lona le tla tlisa matsete a ballwang ho dibilione tse 40 tsa diranta. 6.2.  Dikhamphane tse nne tse tla fehla motlakase ona ke   HDF Energy South Africa, Red Rocket SA, Sola Group le Mainstream Renewable Power Developments South Africa   mme di tla eketsa motlakase wa 2 000 megawatts phepelong ya naha.6.3.  Motlakase ona o tla hokelwa phepelong ya naha dikgweding tse 24 ho isa ho tse 36 ka mora ho phethelwa ha ditlhoko tse hlokahalang tsa ditjhelete mmoho le ditumello tse mabapi le tshebediso ya mobu. 7.  Paballo ya Tlhahiso ya Dijo7.1.  Kabinete e amohela ho tshwarwa ha seboka sa Agri SA sa 2022 mane Tshwane ka la 13 le 14 Mphalane 2022 tlasa lepetjo le reng:  Re Hlahisa tsa Lehae . Sebokeng sena ho sekasekilwe taba tse kenyeletsang moralo bakeng sa tlhahiso ya lehae, meralo ya motheo bakeng sa bahlahisi ba lehae; ho etsa tikoloho ya rona e dumelle tlhahiso ya dijo bakeng sa nako e tlang ha mmoho le ho thusa bahlahisi ba lehae tshebetsong ya bona ya ho hlahisa dijo kwano. 7.2.  Bakeng sa paballo ya nako e tlang ya tlhahiso ya dijo, Kabinete e amohetse ho thehwa ha Sitsi sa Naha sa Thibelo ya Ditshwaetso tse amang Leruo le Dijalo. Sena se etswa ke Lekala la Mahlale a tsa Temo Lefapheng la Saense le Mahlale ka kopanelo le Yunivesithi ya Tshwane. Sitsi sena se tla thusa thibelong le ho fokotseng ditshwaetso tsa dijalo le diphoofolo, e leng se tla tshehetsa tlhahiso ya dijo le ntshetsopele ya dibaka tsa mahaeng. B.  Diqeto tsa Kabinete1.  Ho Lokiswa ha Tokomane ya Mokgatlo wa Dinaha tsa Afrika 1.1.  Kabinete e tjhaetse monwana ho tliswa Palamenteng ha Tokomane ya Mokgatlo wa Dinaha tsa Afrika bakeng sa Dipehelo, Keketso ya Matla a Tshebetso, Taolo ya Bommasepala le Ntshetso pele ya bona ho tla tla lokiswa. Afrika Borwa e ne e saene Tokomane ena ka Phato 2021. 1.2.  Tokomane ena ya Keketso ya Matla a Tshebetso e fana ka moralo dinaheng tsohle tseo e leng ditho mabapi le taba ya keketso ya tsela tsa tshebetso ho tloha boemong ba naha ho isa maemong ohle a mmuso. Tokomane ena e shebane haholo le temana ya katoloso ya matla a tshebetso maemong a bommasepala le ntshetsopele ya bona. 2.  Kopano ya Matjhaba ya bo 32 ya Selemo le Selemo ya Polokeho Ditereneng (IRSC)2.1.  Kabinete e tjhaetse monwana ho tshwarelwa ha kopano ya bo 32 ya Selemo le Selemo ya IRSC Johannesburg ho tloha ka la 1 ho isa ka la 6 Mphalane 2023, tlasa lepetjo le reng:  Re lokisa diterene tsa rona Maemong a sa Lokang .2.2.  IRSC ke foramo ya matjhaba e kopanyang ditsebi ho tsa polokeho ho tsa diterene boemong ba matjhaba ho tla hlabana malotsana ka tsa ntlafatso ya polokeho ditereneng. 2.3.  Mokgatlo wa Afrika Borwa wa tsa Polokeho ho tsa Diterene o ne o qetele ho tshwara kopano ena ka selemo sa 2015. 3.  Mokgahlelo wa Bobedi wa Moralo wa Naha wa Selemo sa 2050 wa Meralo ya Motheo (NIP 2050)3.1.  Kabinete e tjhaetse monwana ho hatiswa ha mokgahlelo wa bobedi wa moralo wa NIP 2050 bukeng ya diphatlalatso tsa mmuso bakeng sa maikutlo a setjhaba. Moralo ona o fana ka tataiso tabeng ya maano a tshebetso le diprojeke tsa mmuso. 3.2.  Moralo ona o hlwaya ditshebetso tsa diprojeke lekaleng la ho dudiswa ha setjhaba, ditshebeletso tsa bommasepala tse kenyeletsang motlakase; metsi; ho thothwa ha matlakala; dipalangwang tsa setjhaba; meralo ya motheo ya tsa thuto, bophelo le dijithale le thibelo ya bobodu le bonokwane. 3.3.  Moralo ona o bontsha moo ho hlokahalang ho tsepamiswa maikutlo teng, le ho lekola maemo a teng a renang ha jwale le se tlamehang ho etswa bakeng sa ho fihlela tjhebelo pele ya moralo ona. Moralo ona o eletsa hore tshebetso ya moralo ona e be ya nako ya dilemo tse tharo.4.  Moralo wa Naha wa Ntlafatso ya Tsela ya Tshebetso ya Ditshebeletso tsa Mmuso4.1.  Kabinete e tjhaetse monwana ho kengwa tshebetsong ha Moralo wa Naha wa Ntlafatso ya Tsela ya Tshebetso ya Ditshebeletso tsa Mmuso. Moralo ona o ne o phatlalatswe ka selemo sa 2021 bakeng sa maikutlo a setjhaba. 4.2. Moralo ona o fana ka ditshiya tse hlano mabapi le ho ntlafatsa Mokgwa wa Tshebetso wa Ditshebeletso tsa Mmuso. Ditshiya tsena di kenyeletsa tsela ya kamohelo ya ba sa tswa hirwa Ditshebeletsong tsa Mmuso; tataiso ya mosebetsi ho ba sa tswa hirwa; meralo le ho behwa leihlo ha tsela eo basebeletsi ba sebetsang ka yona; thupello e tswellang ha mmoho le menyetla ya ntlafatso ya maemo a thuto. 5.  Diphetoho dipehelong tsa kgiro ya Balaodi Kakaretso (bo DG)5.1.  Kabinete e tjhaetse monwana tlaleho e sisinyang dipehelo le boiphihlelo boo ba hirwang jwalo ka Balaodi Kakaretso Mafapheng a Mmuso ba tlamehang ho ba le bona. Tlaleho ena e tla le ditshisinyo tse ngata tse kenyeletsang nako ya kgiro ya bo DG le tsela eo ba maemong a hodimo a taolo ba abang ka teng mosebetsi ho basebeletsi ba tsa ditjhelete. 5.2.  E nngwe ya ditshisinyo ke ya hore DG ofising ya Mopresidente e boele e be yena Hlooho ya Ditshebeletso tsa Setjhaba. Maemong a diprofensi sena se tla kengwa ofising ya ditonakgolo. Tlaleho ena e boetse e fana ka tataiso ya ka moo mafapha a tlang ho laola ka yona ditumellano tsa kgiro tsa bo DG. 5.3.  Ho boetse ho na le diphetoho ho tsela eo ho lekolwang Maemo a Tshebetso a bo DG hore di tsamaisane le diphetoho tse tokomaneng ena. 5.4   Bekeng e tlang Letona le Tshwereng Mokobobo la Ditshebeletso tsa Setjhaba, Ntate Thulas Nxesi, o tla bitsa seboka sa boraditaba ho tla phatlalatsa tsela eo Moralo wa Ntlafatso ya Tsela ya Tshebetso ya Ditshebeletso tsa Mmuso o tla kengwa tshebetsong ka teng le ho hlopholla diphetoho tse entsweng dipehelong tsa kgiro ya bo DG. 6.  Tlaleho ya Bohlano ya Kgatelopele ya ho Kengwa Tshebetsong ha Tokomane ya Tshebetso Mabapi le Ditokelo tsa Batho ba sa Itekanelang ya 2020-2021 (WPRPD) 6.1.  Kabinete e tjhaetse monwana Tlaleho ya Bohlano ya Kgatelopele ya ho Kengwa Tshebetsong ha WPRPD e fanang ka kgatelopele ho kengweng tshebetsong ha WPRPD. Tlaleho ena e na le diphehiso ho tswa mafapheng a naha le a diprofensi e kenyeletsang le kabo ya teng ya ditjhelete. 6.2.  Tlaleho ya pele e ne e phatlalatswe ka selemo sa 2017. Ena ya bohlano e se e tjhaetswe monwana hore e ka hatiswa bukeng ya diphatlalatso tsa mmuso ke Lefapha la Basadi, Batjha le Batho ba sa Itekanelang. 7.  Diphetoho Karolong ya bo 20(1) ya Tumellano ya ho Fokotsa Kgethollo Kgahlano le Basadi (CEDAW)7.1.  Kabinete e tjhaetse monwana ho tliswa Palamenteng ha diphetoho Karolong ya bo 20(1) ya CEDAW ho tla lokiswa. Diphetoho tsena di bolela ka ho eketswa ha nako ya dikopano tsa komiti e sekasekanang le ditlaleho tsa dinaha tseo e leng ditho. 7.2.  Afrika Borwa e ne e saene tumellano ena ka 1993 mme ya lokiswa ka Tshitwe 1995. Ho tliswa ha yona Palamenteng ho etsetswa hore tokomane ena e kgone ho tsamaisana le diphetoho tsa Karolo ya bo 20(1) ya tumellano ena.8.  Tumellano ya Matjhaba ya Kamohelo ya Mangolo a Thuto e Phahameng8.1.  Kabinete e tjhaetse monwana ho tliswa Palamenteng ha Tumellano ya Matjhaba ya Kamohelo ya Mangolo a Thuto e Phahameng bakeng sa tokiso. Ha e se e lokisitswe e tla romelwa ho Matjhaba a Kopaneng lekaleng la teng la Thuto, Saense le tsa Botjhaba e leng se etswang ho latela Molao wa Naha o Laolang Mangolo a Thuto e Phahameng wa 2008 (Molao wa bo 67 wa 2008).8.2.  Tumellano ena ya Matjhaba maikemisetso a yona ke ho netefatsa hore ha ho kgethollo boemong ba matjhaba kamohelong ya mangolo a thuto e phahameng. Sena se etsa hore dinaha tseo e leng ditho di amohele maemo a thuto a dinaha tse 193 tseo e leng ditho tsa Matjhaba a Kopaneng. 9  Ho tlohelwa ha diphetoho Bukaneng ya Merokotso ya Ditho tsa Kabinete9.1   Kabinete e dumellane le phatlalatso ya ofisi ya Mopresidente ya ka Mantaha wa la 17 Mphalane 2022 ya ho tlohelwa ha diphetoho tse neng di entswe Bukaneng ya Merokotso ya Ditho tsa Kabinete ya 2022.9.2  Diphetoho tsena tse neng di etswe ka Mmesa 2022, di ne di eketsa merokotso diofising tsa Matona a ikarabellang mafapheng a fetang le le leng. Di ne di boetse di bolela ha mmuso o tla lefella ka botlalo motlakase le metsi moo matona a dulang teng. 9.3  Kabinete e mametse kgoeletso ya setjhaba mme ya nka qeto ya ho lekola diphetoho tsena botjha. Ho lekolwa botjha hona ho tla etswa ke komiti e ikemetseng mme tlaleho ya teng e tla phatlalatswa ho websaete ya Lefapha la Ditshebeletso tsa Mmuso: www.dpsa.gov.za.10  Tshebedisano Diphetohong tsa ho Fokotsa ho Silafala ha Moya (JETP) ha mmoho le Moralo wa Matsete a JETP, (JETP-IP)10.1  Ka mora ho amohela ho phatlalatswa JETP le JETP-IP, Kabinete e tjhaetse JETP-IP monwana mme ya leboha le mosebetsi wa ho e hlahisa. 10.2  JETP-IP e hlakisa se hlokahalang ho etswa bakeng sa hore mmuso o finyelle maikemisetso a ona a ho fokotsa ho silafala ha moya ho ka tlisa diphetoho setjhabeng le ho basebeletsi ba amehang. 10.3  Komiti ya Matona ya ho Fetoha ha Maemo a Lehodimo e tla bitsa seboka sa boraditaba haufinyane ho tla fana ka lesedi le eketsehileng. C.  Ditshisinyo tsa Molao1.   Tshisinyo ya Molao wa Bahwebi ba Dikepeng ya Selemo sa 20221.1.  Kabinete e tjhaetse monwana ho tliswa Palamenteng ha Tshisinyo ya Molao wa Bahwebi ba Dikepeng wa Selemo sa 2022 ho ka sekasekwa. Tshisinyo ena e ntlafatsa molao wa dilemong tse 70 tse fetileng wa Bahwebi ba Dikepeng wa 1951, (Molao wa bo 57 wa 1951). 1.2.  Ha tshisinyo ena e se e le molao, o tla fana ka moralo wa taolo ya kgwebo ya dikepeng. O tla laola le ho ahwa, ho ngodiswa, ho rehwa mabitso le ho behellwa ha dikepe tse tsofetseng ka thoko. 1.3.  Diphetoho tsena di tla tlisa diphetoho lekaleng lena la dipalangwang tsa mawatleng le ho netefatsa hore naha ena e ipapisa le Ditumellano tsa Matjhaba tsa Dipalangwang tsa Mawatleng. 2.  Tshisinyo ya Molao wa Dipalopalo wa Selemo sa 2020 2.1.  Kabinete e amohetse ho tliswa Palamenteng ha Tshisinyo ya Ntlafatso ya Molao wa Dipalopalo wa Selemo sa 2022 ho tla sekasekwa. Tshisinyo ena e sisinya diphetoho Molaong wa Dipalopalo wa 1999 (Molao wa bo 6 wa 1999). Diphetoho tsena di etswa mabapi le ho ralwa ha mmoho le ho kengwa tshebetsong ha Mokgwa wa Tshebetso wa Naha wa Dipalopalo o tshehetsang ho sebediswa ha mokgwa wa dipalopalo o bontshang bopaki. 2.2.  Diphetoho tsena di matlafatsa tshebedisano mmoho ya Lefapha la Dipalopalo le makala a mang a mmuso ha mmoho le ho atolla tshebetso ya Molao ona. D.  Diketsahalo tse tlang1.  Seboka sa Mopresidente sa Dikgwebo tse Nyane, tse Mahareng le tse Kgolwanyane (SMME) le Mekgatlo ya Matsema 1.1.  Lefapha la Ntshetsopele ya Dikgwebo tse Nyane ka kopanelo le lekala le ikemetseng ba tla tshwara Seboka sa Naha sa Mopresidente sa di-SMME le Mekgatlo ya Matsema mane Bryanston, Gauteng ho tloha ka la 13 ho ya ka la 15 Pudungwana 2022. 1.2.  Seboka sena se tla kopanya ditsebi ho tswa ho mmuso le lekaleng le ikemetseng ho tla bontshana ka tsela tsa ntlafatso lekaleng lena. Hara ba lebeletsweng ke mekgatlo ya dikgwebo, ba sebetsang ka di-SMME, barutehi, bangodi ba melawana le ba mekgatlo ya tshehetso ya ditjhelete. 1.3.  Sebokeng sena ho tla boela ho sekasekwe Moralo wa Kopanelo wa Ntshetsopele ya Dikgwebo tse Nyane oo ka ona ho ikemiseditsweng ho matlafatsa lekala lena la di-SMME. Seboka sena hape ho lebeletswe hore se thakgole le taba ya Dikgau tsa Selemo le Selemo tsa Mopresidente tsa di-SMME. 2.  Seboka sa Mopresidente sa Twantsho tsa Tlhekefetso ya Basadi le Dipolao tsa Bona (GBVF) sa Selemo sa 2022 2.1.  Mopresidente Ramaphosa o tla tshwara Seboka sa bobedi sa GBVF mane Gallagher Convention Centre, Gauteng ka la 1 le la 2 Pudungwana 2022. Seboka sa pele se ne se tshwarwe ka selemo sa 2018 seo ho sona mmuso le mekgatlo ya setjhaba ba neng ba etse boinehelo ba ho fokotsa ditlhekefetso tsena naheng ena. 2.2.  Seboka sena sa bobedi ka sona ho tla shejwa tema e seng e kgathilwe ho kenyeng tshebetsong Moralo wa Naha wa GBVF. Lepetjo la selemong sena le tla re:  Re Tiisa Boikarabelo, ho Patlakiswa le ho Matlafatswa HONA JWALE . 2.3.  Seboka sena se tla buisana ka taba tse kenyeletsang boikarabelo mafapheng a ikarabellang ha mmoho le bankakarolo ba kang mekgatlo ya setjhaba, lekala le ikemetseng le ya basebetsi. 3.  Imbizo ya Bohlano ya Mopresidente e leba Kapa Leboya3.1.  Imbizo ya Bohlano ya Mopresidente ya Ntlafatso ya Ditereke (DDM) e tlo tshwarelwa Upington, Kapa Leboya ka Labohlano la la 21 Mphalane 2022 lebaleng la dipapadi la Mxolisi Dicky Jacobs. 3.2.  Imbizo ena ya Mopresidente ya DDM e tlo lekola kgatelo pele le diphephetso tse teng phanong ya ditshebeletso Kapa Leboya mme ho be le mekgwa ya tharollo. DDM e netefatsa ho potlakiswa ha moralo wa phano ya ditshebeletso, ho kengwa ha lona tshebetsong ha mmoho le kabo ya teng ya ditjhelete. 3.3.  Pele ho imbizo ena, matona, ditho tsa moifo wa bommasepala le boramotse ba tla tshwara mananeo a fapafapaneng sebakeng seo sa Upington. 4.  Tlaleho ya Hara Selemo ya Kabo ya Matlotlo (MTBPS) 4.1.  Kabinete e kgolwa hore ho fana ka MTBPS ya selemo sa 2022 ke Letona la Matlotlo Enoch Godongwana ka Laboraro la la 26 Mphalane 2022, ke karolo ya mehato ya bohlokwa ya ho beha tsohle pepeneng ha re tla kabong ya matlotlo. 4.2.  MTBPS e fana ka tlaleho ya boinehelo ba mmuso ba ho bontsha ka moo matlotlo a naha a sebediswang ka teng. E boetse e bontsha le ka moo mmuso o tlang ho leka ho fokotsa sekgeo pakeng tsa tjhelete e kenang le e sebediswang. 5.  Ditlhahlobo tsa Sehlopha sa Leshome5.1.  Ditlhahlobo tsa Makgaolakgang tsa Sehlopha sa Leshome tsa selemo sa 2022 di tlo qala ka la 31 Mphalane mme di fele ka la 7 Tshitwe 2022. Kabinete e lakaletsa baithuti bana ba Selemo sa 2022 mahlohonolo ditlhahlobong tsa bona. Tshehetso ya matitjhere, batswadi le bahlokomedi e tla thusa baithuti bana ho shebana le ditlhahlobo tsa bona ka boitshepo. 5.2.  Kabinete e etsa kgoeletso ho batswadi le bahlokomedi ho kgothatsa le ho thusa bana hore ba kgone ho ithuta hantle malapeng. 6.  Seboka sa Moralo wa Naha wa Ntsetsopele (NDP) le Bokgoni ba Mmuso6.1.  Lefapha la Ditshebeletso tsa Setjhaba ka kopanelo le Komeshene ya Naha ya Meralo ka tshebedisano mmoho le lekala la Ntshetsopele Yunivesithing ya Kwa Zulu-Natal di tla tshwara seboka sa NDP le Bokgoni ba Mmuso ho tloha ka la 7 ho ya ho la 9 Pudungwana 2022 lekaleng la Howard College la Yunivesithi ena ya KwaZulu-Natal. 6.2.  Seboka sena se tla hlahloba bokgoni ba mmuso le tshebetso ya ona dilemong tse leshome tsa pele tsa NDP. Lepetjo la seboka sena ke le reng:  Re Lekola Tshebetso le Bokgoni ba Mmuso Dilemong tse Leshome tsa NDP .7.  Ho Nehelanwa ka Lengolo la Bopaki ba Borena ho Morena Misuzulu KaZwelithini7.1.  Mopresidente Ramaphosa o tla fana ka Lengolo la Bopaki ba Borena ho Morena Misuzulu KaZwelithini mane Lebaleng la Dipapadi la Moses Mabhida, Thekong, ka Moqebelo wa la 29 Mphalane 2022.7.2.  Mokete ona o latela wa setso o bitswang  Ukungena eSibayeni  o neng o tshwarwe ka la 20 Phato 2022 o neng o paka ho nka ha hae setulo sa borena ba setjhaba sa Mazulu. E.  MelaetsaDitebohoKabinete e lebisa diteboho le ditakaletso tse ntle ho: Ntate Sam Matekane, ya thonyeditsweng ho ba Tonakgolo ya Mmuso wa Lesotho. Kabinete e boetse e ikopanya le Moifo wa Mokgatlo wa Dinaha tsa Afrika o neng o Behile Dikgetho tsa Palamenteng ya Lesotho ka la 7 Mphalane 2022 leihlo, mme e thoholetsa naha eo ka botsitso ba yona ho tsa dipolotiki ka ho tshwara dikgetho tseo ka katleho. Afrika Borwa e ntse e ikemiseditse ho tiisa maqhama a yona a tshebedisano le dinaha tsa sedika, kontinete ha mmoho le tsa matjhaba. 1.  MatshedisoKabinete e fetisetsa matshediso a yona ho malapa le metswalle ya: Ntate Fatere Albert Nolan (88), Moprista ya neng a inehetse haholo wa Afrika Borwa wa Kereke e Katolike ya neng a sa tshabe ho hlahisa maikutlo a hae ka tsa tumelo nakong ya kgethollo ya mmala. Ka selemo sa 2003, Mopresidente wa ka nako eo Thabo Mbeki, o ne a mo tlotle ka Kgau ya Silivera ya Order of Luthuli ka kabelo ya hae ntweng ya demokrasi ya naha ena le ho lwanela toka le ditokelo tsa botho nakong ya kgethollo ya mmala .  F.  Kgiro1.  Pele batho bohle ba hirwa, ho tla hlahlobisiswa mangolo a bona a thuto le a mang a hlokahalang.a.  Moatevokate James Mlawu   Molaodi Kakaretso, Lefapheng la Dipalangwang. b.  Ntate Shabeer Khan   Motsamaise e Moholo wa Ditjhelete: Lefapheng la Matlotlo.2.  Kabinete e dumellana le ho hirwa ha batho ba latelang:2.1.  Ditho tsa Boto ya Afrika Borwa ya tsa Bohahlaudi: a.  Ngaka Nondumiso Maphazi (Modula Setulo);b.  Ngaka Aubrey Mhlongo (Motlatsi wa Modula Setulo);c.  Mme Pretty Ntombela;d.  Mme Nomahlubi Mazwai;e.  Ntate Odwa Mtati;f.  Ntate Ravi Nadasen (O kgethilwe hape);g.  Ntate Enver Duminy (O kgethilwe hape);h.  Mme Nandipha Mzileni Mbulawa;i.  Ntate Mduduzi Zakwe (O kgethilwe hape);j.  Mme Rosemary Anderson;k.  Mme Lehlohonolo Rapodile; lel.  Mme Nonkqubela Silulwane (Moemedi wa Lefapha).2.2.  Ditho tsa Boto ya Koporasi ya Taolo ya Mebila: a.  Ngaka Eddie Mogalefi Thebe (O kgethilwe hape);b.  Mme Thandi Clara Thankge (O kgethilwe hape);c.  Moprofesara Maredi Mphahlele;d.  Mme Nomusa Mufamadi (Modulasetulo);e.  Moatevokate Xola Stemela;f.  Mme Lerato Magalo;g.  Moprofesara Chitja Twala;h.  Ntate Nkumeleni John Kudzingana;i.  Mme N Jaxa (Setho sa keketso); le j.  Mme HM Mbanyele-Ntshinga (Setho sa keketso).2.3.  Ntate Tshepo Monaheng   Motsamaisi ya ka Sehloohong (CEO): Khamphane ya Naha ya Meru (Tumellano ya kgiro e ekeditswe ka dilemo tse tharo.2.4.  Ntate Reginald Lavhelesani Demana   CEO: Mokgatlo wa Naha wa Afrika Borwa wa Taolo ya Mebila. 2.5.  Mme Ditebogo Kgomo   CEO: Taolo ya Naha ya Nuclear.2.6.  Ntate Risenga Maluleka   Radipalopalo e Moholo (Tumellano ya kgiro e ekeditswe).2.7.  Mme Kedibone Olga Madiehe   CEO: Mokgatlo wa Taolo ya Penshene ya Basebeletsi ba Mmuso. Ditlhakisetso: Mme Phumla Williams   Sebuelli sa Kabinete Mohala: 083 501 0139 "
Statement on the Cabinet Meeting of 2 November 2022,3 Nov 2022,https://www.gov.za/speeches/statement-cabinet-meeting%C2%A0-2-november-2022-3-nov-2022-0000,https://www.gov.za/st/node/817176,"A. Issues in the environment1. Presidential Summit on Gender-Based Violence and Femicide (GBVF)1.1.  Cabinet welcomed the hosting of the second Presidential Summit on GBVF at the Gallagher Estate in Midrand, Gauteng on 1 and 2 November 2022 under the theme:  Accountability, Acceleration and Amplification, NOW!  1.2.  The summit reflected on progress made in the implementation of declarations proposed during the 2018 Presidential Summit, which reaffirmed the country s commitment to a united, comprehensive and effective response to GBVF. 1.3.  Participants at the two-day summit accounted for work being done towards the implementation of the National Strategic Plan (NSP) on GBVF, which aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and country as a whole. 1.4.  The summit was the ideal platform to engage in honest and robust discussions around successes and challenges in the fight against GBVF. It also showcased the need for collective action and how significant success can be achieved if adequate resources are provided and managed correctly.1.5.  The agreements reached at the summit have demonstrated the importance of the partnership that government has forged with civil society, business, development partners, the faith-based sector and other sectors to work together to deal with the scourge of GBVF. 1.6.  Some of the interventions agreed upon included the need to allocate adequate funding to the NSP on GBVF, to implement consequence management mechanisms to ensure accountability, and to strengthen national, provincial and local accountability structures. 1.7.  Cabinet reiterated that all acts of violence and abuse will not be tolerated in our society. Communities are urged to tackle the scourge of GBVF head-on by reporting perpetrators to law-enforcement agencies. Each sector of our society must play its part by creating conditions that make it difficult, if not impossible, for GBVF to thrive.2.    Safety and security  2.1.  Cabinet has reassured the public that the National Joint Operational and Intelligence Structure (NATJOINTS)   which comprises various government departments led by the State Security Agency, South African Police Service and South African National Defence Force   has an intelligence-driven capacity to deal with threats to our national security, including terrorism.2.2.  Through NATJOINTS, the security of the country is assessed regularly for any possible security threat. As part of the cooperation agreements with other intelligence agencies from other countries, South Africa also benefits from the exchange of relevant intelligence information that can ensure the safety of the nation. 2.3.  Cabinet calls on the public to remain vigilant and to report any suspicious and illegal activities to law enforcement agencies. Do not keep quiet; if you see something, say something   together we can keep the nation safe.3.  2022 Medium-Term Budget Policy Statement (MTBPS)3.1.  Cabinet welcomed the bold measures introduced in the 2022 MTBPS to restore the health of our public finances, just as the world economy is taking a dangerous turn for the worse. 3.2.  The steps announced by Finance Minister Enoch Godongwana in Parliament, Cape Town on Wednesday, 26 October 2022, included narrowing our budget deficit greatly to improve our fiscal framework, support our economic standing and give South Africans every confidence in the future prospects of our economy.3.3. The planned increase in contingency reserves allows us to deal with emergencies such as natural disasters. The 2022 MTBPS further boosts our key priorities of infrastructure and service-delivery programmes, and provides additional relief to support the poor and vulnerable in our nation. 3.4.  Cabinet calls on all socio-economic sectors to partner with the government to uplift our economy to improve the lives of our citizens across the country.4.   South Africa   Spain relations4.1.  Cabinet welcomed the outcome of the Official Visit to South Africa by Prime Minister Pedro S nchez P rez-Castej n of Spain to solidify the already strong relations between the two countries. The Prime Minister was accompanied by the Spanish Minister for Industry, Trade and Tourism, Ms Reyes Maroto, and a business delegation.4.2.  The visit created opportunities for various South African sectors to meet with their Spanish counterparts and to deepen cooperation in trade and investment, science and innovation, arts and culture, sports and education.  This visit provided another boost to the country s investment and economic growth drive.5.  Ethiopia   Tigray Peace Talks5.1. South Africa, under the auspices of the African Union, hosted formal peace talks between the warring sides in the conflict in Ethiopia's Tigray region, from 25 to 30 October 2022. 5.2.  The dialogue was facilitated by Nigeria s former President Olusegun Obasanjo, Kenya's former President Uhuru Kenyatta and South Africa's former Deputy President Phumzile Mlambo-Ngcuka.5.3. Cabinet expressed its support for a peaceful and sustainable solution to the conflict, in line with South Africa s foreign policy objectives of a secure and conflict-free continent.  B.  Cabinet Decisions1.  National Integrated Small Enterprise Development (NISED) Strategic Framework 1.1.  Cabinet approved the NISED Strategic Framework for implementation. The initial Integrated Strategy for the Promotion of Entrepreneurship and Small Enterprises (ISPESE) was adopted in 2005. The ISPESE and the subsequent NISED give effect to the 1995 White Paper on the National Strategy for the Development and Promotion of Small Business in South Africa.1.2.  The NISED Strategic Framework provides an integrated strategy to strengthen and support entrepreneurship for small and medium-sized enterprises. It provides a structured coordination framework for all key ecosystem role players in small to medium enterprise development.   1.3.  In April this year, Cabinet approved the publication of the draft NISED strategic framework for public comment. Through the wide consultations, the strategy was enhanced by inputs from the public and from the National Economic Development and Labour Council, which is a forum comprising business, civil society, labour, academics and government that seeks to deal with economic, labour and development issues and related challenges facing the country.2.  Draft Policy on Social Development Services to Persons with Disabilities2.1. Cabinet approved the publishing for public comment of the draft Policy on Social Development Services to Persons with Disabilities. The policy gives effect to the White Paper on the Rights of Persons with Disabilities and the United Nations (UN) Convention on the Rights of Persons with Disabilities (UNCPRD).2.2. The policy guides the Department of Social Development in the provision of its services to persons with disabilities and their respective families.2.3.  It outlines the restrictive environment and barriers that continue to marginalise and exclude persons with disabilities from mainstream society, and from participating in social and economic activities. It proposes monitoring mechanisms that will ensure closer tracking of its implementation and mainstream interventions within the relevant departments.2.4.  South Africa is a signatory to the UNCPRD and the African Charter on Human and People s Rights on the Rights of Persons with Disabilities in Africa. 3.  Intergovernmental Panel on Climate Change (IPCC) Meeting3.1. The IPCC Bureau will be convening its seventh assessment cycle meeting in June 2023. The IPCC   which comprises a panel of 195-member governments under the UN   is responsible for assessing the available scientific, technical and socio-economic knowledge, so as to advise decision-makers about the causes, impacts and responses to climate change.3.2. During its meeting in 2023, the IPCC is expected to elect a new chairperson for its seventh assessment cycle. Cabinet has endorsed the nomination of Prof Debra Roberts from the University of KwaZulu-Natal for this position.3.3.  Prof Roberts has championed increased IPCC outreach work in Africa. She is currently a member of the IPCC Bureau. If elected she would be the first woman and a person from Africa to chair this body.  Her election will send a positive message on the good work being done by female scientists from Africa. C. Upcoming events1.   2022 16 Days of Activism Campaign 1.1.  South Africa will join the world in participating in the annual 16 Days of Activism against GBV, which kicks off on 25 November, the International Day for the Elimination of Violence against Women, and runs until 10 December, Human Rights Day.1.2.  Cabinet approved this year s concept and the theme as  Socio-Economic Rights and Empowerment to build women s resilience against Gender-based violence and Femicide: Connect, Collaborate, Contract .1.3.  During the 16 Days of Activism for No Violence against Women and Children this year, South Africa will focus its awareness activities on the implementation of the NSP on GBVF. The plan aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and the country as a whole.  2.  Disability Rights Awareness Month (DRAM) and National Day of Persons with Disabilities 2.1. Cabinet approved the concept and the theme for the 2022 DRAM and National Day of Persons with Disabilities, which runs from 3 November to 3 December. The theme is:  Empowering Persons with Disabilities through resourceful, sustainable and safe environments . 2.2.  The theme emphasises the importance of resolving existing barriers affecting people with disabilities. This includes ensuring resourceful, sustainable and safe environments for persons with disabilities, and also recognising that not all disabilities are visible.2.3.  The month-long activities will raise awareness and also showcase the progress the country has made in ensuring the protection of the rights of persons with disabilities, as enshrined in the Constitution of the Republic of South Africa of 1996. The activities will also highlight the need to address challenges experienced by persons with disabilities in the workplace and society.D.  Messages1. Congratulations Cabinet extended its congratulations and well-wishes to:  Edendale Technical Secondary School in KwaZulu-Natal for winning the CAF African School Football Championship.2. Condolences Cabinet expressed condolences to the family and friends of: Mr Jeremy Mansfield (59), a veteran TV and radio personality who had a stellar career, and received numerous awards and accolades.Ms Nelisiwe Magubane (56), the former Director-General of the then Department of Energy (now Department of Mineral Resources and Energy). She was a respected expert in the energy industry.E. AppointmentsAll appointments are subject to the verification of qualifications and security clearance.a.  Major General Siphosihle Thumy Nkosi   Deputy National Head: Directorate for Priority Crime Investigation (DPCI).  b.  Brigadier Nicholaas Jacobus Gerber   Deputy Provincial Head: Mpumalanga DPCI. c. Brigadier Gopaul Govender   Deputy Provincial Head: Limpopo DPCI.  d. Brigadier Stephen Molefi Mabuela   Deputy Provincial Head: Northern Cape DPCI. Board of the National Development Agency: a. Ms Tanya T Smith;b. Chief Livhuwani Matsila;c. Ms Nozabelo Ruth Bhengu;d. Ms Happy Ralinala;e.  Dr Olwethu Sipuka;f.  Mr Thembinkosi Matthews Josopu;g. Ms Sibongile Mncwabe (Department of Higher Education and Training);h. Mr Mojalefa Mohoto (Department of Small Business Development);i.  Ms Rosemary Puleng Lukwago-Mugerwa (Department of Public Works and Infrastructure);j.  Ms Nomthandazo Lichie Moyo (Department of Agriculture, Land Reform and Rural Development); and k.  Mr Pieter Pretorius (Department of Cooperative Governance).Enquiries:Ms Phumla Williams   Cabinet Spokesperson Mobile: 083 501 0139"
