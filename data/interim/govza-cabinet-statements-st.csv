title,date,origin_url,url,text
"Tlaleho ka Kopano ya Kabinete ka Laboraro, 07 Phato 2024",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/st/news/cabinet-statements/tlaleho-ka-kopano-ya-kabinete-ka-laboraro-07-phato-2024-08-aug-2024,"Tlaleho ka Kopano ya Kabinete ka Laboraro, 07 Phato 2024
Kopano ya pele e tlwaelehileng ya Kabinete ya bosupa e bile mane Union Buildings, Tshwane, matsatsi a mabedi pele naha e keteka Letsatsi la Matjhaba la Basadi. Jwalo ka ha re tshwaya sehopotsa sa bo 68 sa Mohwanto wa Basadi le dilemo tse 70 haesale Tjhatha ya Basadi e kengwa tshebetsong, e leng tlaleho ya maikemisetso ya Mokgatlo o Moholo wa Basadi wa Afrika Borwa o hlakisang ditokelo le tlotla tsa basadi ba Afrika Borwa.
Selemong sena re keteka Kgwedi ya Basadi ka tsela e ikgethileng jwalo ka ha re lebohela Mandisa Maya ka ho ipabola le ho ba mosadi wa pele wa ho ba Mookamedi wa Baahlodi Afrika Borwa. O ne a sa qale ho ipabola jwalo ka ha a ipabotse mosebetsing wa hae wa ho ba Mopresidente wa Lekgotla la Maipiletso ho tloha ka 2017, le moo e bileng mosadi wa pele ho nka maemo ao.
Bohlokwa ba ho kgethwa ha hae bo ka utlwisiswa ka mokgwa o latelang. Ka ho ya ka Mokgatlo wa Matjhaba wa Baahlodi ba Basadi: “Ka 1994, ho ne ho e na le baahlodi ba ka bang 165, ba 160 ho bona e ne e le banna ba makgowa, ba bararo e le banna ba batho ba batsho mme ba babedi bona e le basadi ba makgowa; ho ne ho se na moahlodi wa mosadi e motsho ka nako eo. Ho tloha ka Hlakola 2023, re ne re e na le baahlodi ba 253, mme ho bona ba 113 e le basadi. Ha re hlopholla ho ya pele re ka re palong eo, persente tse 32 e ne e le basadi ba batho ba batsho, mme tse 13 e le basadi ba makgowa. Ka kakaretso, palo ena e re neha hore re na le baahlodi ba basadi ba etsang persente tse 45. Ha re tswela pele, banneng re na le baahlodi ba 140, mme ho bona banna ba batho ba batsho ba etsa persente tse 39 ha ba makgowa bona e le persente tse 17.”A.    Maemo a Renang
1.    Diolimpiki tsa Paris tsa 2024: Sehlopha sa Afrika Borwa1.1.    Kabinete e lebohisa Sehlopha sa Afrika Borwa ka ho emela naha ya habo rona le ho fofisetsa folakga ya rona hodimo Diolimpiking tsa Paris jwalo ka naha ya habo rona e le e nngwe ya tse 30 tse nang le dimetale tse ngata lefatsheng.
1.2.    Kabinete e boetse e lebohisa:1.2.1.    Sesesi se pele, Tatjana Smith ka ho hapa metale wa kgauta Lebelong la Basadi la 100m Breaststroke le wa silifere ho 200m Breaststroke.1.2.2.    Sehlopha sa Blitzboks ka ho hapa metale wa bronze papading ya Banna ya Rugby Sevens.1.2.3.    Ramabelo wa Dibaesekele wa ho hlwa dithaba Alan Hatherly ka ho hapa metale wa bronze Lebelong la Banna la Cross-country Cycling Mountain Bike.1.2.4.    Akani Simbine ka ho etsa nalane e ntjha ka ho tswa boemong ba bone lebelong la banna la dimitara tse 100. Afrika Borwa e ballwa hara dinaha tse nang le banna ba lebelo haholo. 1.3.    Ho etswa kgoeletso ho Maafrika Borwa ho tswelapele ho tshehetsa Sehlopha sa Afrika Borwa se tla beng se hlodisana Dipapading tsa Di-paralympic tse tla qala ka la 28 Phato ho isa ho la 8 Loetse 2024.
2.    Moruo2.1.    Meralo ya Motheo ya Diterene 2.1.1.    Kabinete e amohetse ho thakgolwa ha tshebediso ya mofuta o motjha wa diterene mane Kapa ke Akgente ya Afrika Borwa ya Diterene tsa Bapalami (PRASA), e leng akgente ya Lefapha la Dipalangwang (DoT). 2.1.2.    Tshebeletso ya diterene e ekeditswe ho tloha Nyanga ho isa seteisheneng sa Mandalay. Diterene tsena di sebedisa mofuta o motjha wa marangrang a thekenoloji ya taolo ya ditere ho tloha Langa ho isa Mutual Line, ka sepheo sa ho ntlafatsa polokeho le tshebeletso e tshepahetseng ya diterene. 2.1.3.    Mofuta ona o motjha wa thekenoloji o kenyeletsa mamati a ikwalang le CCTV ka hara koloyana ka nngwe ya terene molemong wa ho ntlafatsa polokeho ya bapalami. 2.1.4.    Kabinete e boetse e thabetse ho busetswa tshebetsong ha diporo tse ding tsa diterene tse neng di se di sa sebetse le teng ka sepheo sa ho fana ka tshebeletso e tshepahetseng, e bolokehileng le mofuta o fihlellehang wa dipalangwang tsa setjhaba.
3.    Diahelo tsa Botjhaba tsa UNESCO tsa Maemo a Matjhaba3.1.    Kabinete e amohetse ho kenyeletswa ha ditokelo tsa botho tsa Afrika Borwa ha mmoho le dibaka tsa ntwa ya tokoloho lenaneng la Diahelo tsa Botjhaba tsa UNESCO tsa Boemo ba Matjhaba.3.2.    Dibaka tsena di arotswe ka ho fapana, e leng sa Ditokelo tsa Botho, tsa Tokoloho le tsa Poelano: Dibaka tsa Nalane ya Nelson Mandela tsona ha di qetelle ka ho baballa nalane ya rona e ikgethileng, empa di boetse ke tse hohelang bahahlaudi ba bangata jwalo ka ha e le tse ding tsa Dibaka tsa Matjhaba tsa Botjhaba, e leng se ntlafatsang tsa bohahlaudi le moruo. 3.3.    Dibaka tsena di kenyeletsa Union Buildings, Constitution Hill, polasi ya Liliesleaf, sebaka sa sehopotso sa Sharpeville, Walter Sisulu Square, 16 Phuptjane 1976: Diterata tsa Orlando West, Yunivesithi ya Fort Hare le Ntlo ya ZK Mathews, Mqhekezweni, Waaihoek le Ohlange.3.4.    Komiti ya UNESCO ya Ditaba tsa Botjhaba e kenyeletsa dibaka tse ding tse tharo tsa Tlhaho tse thusang Afrika Borwa ho utlwisisa mohlodi wa tsela eo batho ba kajeno ba phelang ka yona. Dibaka tsena di kenyeletsa Diepkloof Rock Shelter e haufi le Elands Bay mane Kapa Bophirima, Pinnacle Point Site Complex mane Mossel Bay hona Kapa Bophirima ha mmoho le Sibhudu Cave mane KwaDukuza, KwaZulu-Natal.
4.   Kgakanyo ya Dipalopalo tsa Setjhaba tsa Mahareng a Selemo 4.1.    Kabinete e amohetse Kgakanyo ya Dipalopalo tsa Setjhaba tsa Mahareng a (MYPE) ya 2024 e bontshitseng hore Maafrika Borwa jwale a phela nako e teletsana. 4.2.    Nako ya bophelo ba Maafrika Borwa e eketsehileng ho tloha dilemong tse 53,6 ho isa ho tse 66,5 ka 2005 ka lebaka la matsapa a mmuso a kenyeletsang phano ya pheko ya antiretroviral – e leng e nngwe ya dipheko tse pele lefatsheng ka bophara ho kenyeletsa le leano la phano ya ente e fokoditseng ho palo ya masea a belehwang a kgathetse ho tloha ho a 57 maseanyaneng a mang le a mang a 1 000 a belehwang ka 2002 ho isa ho a 22,9 ka 2024. 4.3.    Afrika Borwa jwale e na le batho ba fetang dimilione tse 63, e leng se bontshang keketseho ya persente tse 1,33 ho tloha ka Phupu 2023 ho tla ho Phupu 2024. 4.4.    Ho tseba ka palo e nepahetseng ya setjhaba ho thusa mmuso mosebetsing wa ona wa kabo ya disebediswa ka sepheo sa ho ntshetsa pele mosebetsi wa ho ntlafatsa maphelo a Maafrika Borwa.
5.    Tshireletso le Polokeho5.1.    Twantsho ya Bonokwane5.1.1.    Kabinete e amohela katleho ya diakgente tse qobellang molao ka ho tswelapele le ho tshwara maqulwana le dihlopha tsa ditlokotsebe tsa bonokwane bo hlophisitsweng jwalo ka karolo ya letsholo la twantsho ya bonokwane. 5.1.2.    Operation Shanela ya Sepolesa sa Afrika Borwa e thusitse ho tshwarweng ha babelaellwa ba 766 237 ba diketso tse fapafapaneng tsa bonokwane mme ba 161 752 ho bona ke bao e leng kgale ba batlwa botlokotsebeng bo kenyeletsang dipolao, ho tshwarweng poho ha dikoloi tse tsamaisang tjhelete, ho tlatlapa, dipeto, ho nkuwa ha makoloi ka mahahapa le mefuteng e meng. 5.1.3.    Kabinete e thabetse ho kwalwa ha sitsi se seng molao sa thupello ya sesole mane White River, Mpumalanga ho latela mosebetsi o atlehileng wa tsa bohlwela le tshebedisano le diakgente tse ding tse qobellang molao, e leng se entseng hore ho be ho tshwarwe babelaellwa ba 95 ba naha ya Libiya. 5.1.4.    Kabinete e boetse e etsa kgoeletso ho Maafrika Borwa ohle ho sebedisana le diakgente tse qobellang molao letsholong la twantsho ya bonokwane ntle le hore ba inkele molao matsohong. 5.1.5.    Kabinete e a tseba ka diketso tsa baetapele ba bang ba setjhaba ba sokelang matitjhere le baithuti dikolong. Lefapha la Thuto ya Motheo le tla tswelapele ho sebedisana le Sepolesa ho netefatsa hore dikolo di dula e le dibaka tse bolokehileng bakeng sa dithuto le thupello.
5.2.    Bobodu le Bonyofonyofo5.2.1.    Kabinete e thabetse ho tshwarwa le ho ahlolwa ha basebeletsi ba mehleng ba Lefapha la Ditaba tsa Lehae ke Lekgotla la Ditlolo tsa Molao tsa Kgwebisano mane Thekong ba neng ba sebedisana le melata, ba fumanweng ba le molato wa ho sebedisa tshebeletso ya lefapha ka sepheo sa bonyofonyofo. Ho tshwarwa ha bona ho bontsha maikemisetso a mmuso a ho ntlafatsa ditshebeletso tsa ona le ho ba le basebeletsi ba profeshenale le ba nang le boitshwaro bo botle.
B.    Ho Behwa ha Kabinete Sehlohlolong sa Ditaba
1.1.    Paballo ya Metsi1.1.1.    Kabinete e ile ya tsebiswa ka matsapa a tswelang pele a ho netefatsa hore naha ena e na le metsi a lekaneng ho latela keketseho ya tlhokeho le tshebediso ya ona ho latela ho eketseha ha setjhaba le ditaba tsa moruo le ya hore metsi a hulwang fatshe a teng ao persente tse 75 tsa ona a seng a ntse a sebedisehile. 1.1.2.    Ha jwale, ho na le diprojeke tsa metsi tse 14 tse kgolo tse ballwang ho dibilione tse R100 tse dikarolong tse fapafapaneng tsa kgatelopele. 1.1.3.    Lefapha la Metsi le Tsamaiso ya Dikgwerekgwere le thakgotse Leano la Metsi la Tshebedisano le SALGA le DBSA ka sepheo sa ho thusa bommasepala ho ba le mekgwa e meng ya baballo ya metsing bakeng sa nako e tlang. 1.1.4.    Kabinete e boetse ya fumana tlaleho mabapi le kgatelopele ya phepelo ya metsi setjhabeng sa Giyani le Hammanskraal le ho rarolla mathata a ho tsholohela ha mantle nokeng mane Mmasepaleng wa Emfuleni. 1.1.5.    Kabinete e tsebisitswe hore metsi a boetse a phalla hantle metsaneng e robong (9) ya Mmasepala wa Greater Giyani mme metsana e meng e 15 e tla fumana metsi mafelong a Phato 2024. 1.1.6.    Mmasepala wa Setereke wa Mopani o fumane tshehetso ya ditjhelete bakeng sa ho lokisa le ho ntlafatsa Sitsi se Hlwekisang Metsi sa Giyani. 1.1.7.    Lefapha le sebedisana le Mmasepala wa Tshwane le Akgente ya Metsi ya Magalies ba phethela projeke ya metsi e tla thusa ho fana ka mohlodi o mong wa metsi a nowang bakeng sa sebaka sa Hammanskraal mane Mmasepaleng wa Tshwane mafelong a kgwedi ya Mphalane 2024, nakong eo mmasepala ona o ntseng o tswelapele ho lokisa le ho ntlafatsa Sitsi se Hlwekisang Metsi sa Rooiwal.1.1.8.    Ka lebaka la keketseho ya mathata a metsi naheng ena, DWS e tla fana ka ditlaleho tsa kgatelo pele dibekeng tse ding le tse ding tse pedi le matsapa ao setjhaba se tlamehang ho a etsa ho baballa metsi.
1.2.    Motlakase1.2.1.    Re haufi jwale le mothati wa ho ba le phepelo e otlolohileng ya motlakase ka lebaka la ho kengwa tshebetsong ha Leano la Ntlafatso ya Phepelo ya Motlakase (EAP) le neng le phatlalatswe ke Mopresidente Cyril Ramaphosa ka Phupu 2022. Ho kengwa tshebetsong ha EAP hoo ka hona ho tsepamisitsweng tshebetso ho lokisweng ha metjhini e fehlang motlakase le ho eketsa tlhahiso ya motlakase, ho entse re be le phepelo e otlolohileng, e entseng ho kgaotse ho tingwa ha motlakase ka sepheo sa ho o baballa dikgwedi tse ngata jwale. Ena ke phihlelo ya bohlokwa e thusang kgolong ya moruo le ho etsa hore setjhaba se phele maphelo a sona a kamehla ntle le tshitiso. 1.2.2.    Ka mafelo a Phupu 2024, Tahlehelo ya Motlakase ka Lebaka la ho Robeha ha Metjhini (UCLF) e theohetse ho 8 321 MW, e leng se bontshang ntlafalo e kgolo tlhahisong ya motlakase metjhining ya ha Eskom. 1.2.3.    Kabinete e phaphathetse Eskom matsoho ka phihlelo ena mme e etsa kgoeletso ho Maafrika Borwa ho tswelapele le mehato ya ona ya ho baballa motlakase ka sepheo sa ho baballa phepelo ya ona. Ka ho etsa jwalo, re tla be re bapala karolo ya rona ho netefatseng hore re ba le phepelo e otlolohileng ya motlakase, e leng ntho ya bohlokwa dikgwebong, diindastering le moruong.
2.    Kgwebo2.1 Seboka sa bo 21 sa AGOA 2.1.1.    Kabinete e thabisitswe ke ho nka karolo ka katleho ha Afrika Borwa Sebokeng sa bo 21 sa Africa Growth and Opportunity Act (AGOA) mane Amerika e leng se bontshang dikamano tse ntle pakeng tsa naha ya habo rona le ya USA.2.1.2.    Afrika Borwa e ntse e tswelapele morerong wa ntjhafatso ya Africa Growth and Opportunity Act, e fellwang ke nako dikgweding tse 14 tse tlang mme hape e tshehetsa kgoeletso ya Matona a tsa Kgwebo Afrika ya hore mmuso wa US o tlohele leano lena la ho lekola AGOA jwalo ka selemo.
2.2.    Diqhwebeshano pakeng tsa SA – EU ho WTO mabapi le ditholwana tse boditsana2.2.1.    Kabinete e boetse ya fumana dintlha mabapi le tletlebo e entsweng ke Afrika Borwa ho Mokgatlo wa Matjhaba wa Dikgwebo kgahlano le dipehelo tse thata tse behilweng ke Mokgatlo wa Dinaha tsa Yuropa (EU) tse mabapi le thomello ya ditholwana tsa Citrus Black Spot (CBS) le False Codling Moth (FMC) ke Afrika Borwa ho EU.2.2.2.    Afrika Borwa ke naha ya bobedi ka boholo e romelang ditholwana tse boditsana dinaheng tsa matjhaba mme persente tse 33 tsa tsona di romelwa mebarakeng ya EU. Indasteri ena e fane ka menyetla ya mesebetsi bathong ba fetang ba 140 000 dibakeng tsa mahaeng, e leng se thusang hore ba sapote batho ba fetang dimilione tse 1.5.2.2.3.    Dipehelo tsena tsa EU, leha e se thibelo, empa di qosa indasteri ena ya ditholwana tse boditsana tjhelete e ballwang ho dibilione tse R2 (US$110m) ka selemo. EU e hlahisitse dipehelo tsena ho Afrika Borwa empa e sa etse jwalo dinaheng tse ding tse maemong a tshwanang le Afrika Borwa tse kang Isiraele.
2.3.    Dikamano tsa Matjhabeng2.3.1.    Kabinete e amohetse Keletso ya ICJ e amanang le Ditlamorao tsa Molao tse bolelang hore Dipehelo le Diketso tse etswang ke Isiraele Sebakeng seo e se Nkileng ka Mahahapa sa Palastina di kgahlano le molao wa matjhaba. 2.3.2.    Kahlolo ya lekgotla lena e neha dinaha tsohle boitlamo ba ho nka bohato bo kgahlano le diketso tse seng molaong tsa Isiraele e le ho hlompha molao wa matjhaba. 2.3.3.    Afrika Borwa ke e nngwe ya dinaha tse 49 tsa Mokgatlo wa Dinaha tsa Matjhaba tse ileng tsa kenya tletlebo ho ICJ ka Hlakola 2024.
2.4.    Merusu e Kenya le Nigeria2.4.1.    Kabinete e ngongorehiswa haholo ke merusu e tswellang pele naheng ya Kenya le ya Nigeria mme e etsa boipiletso ba hore dihlopha tse sa utlwaneng di potlake ho fumana tharollo mathateng ana a setjhaba a ditjeho tse hodimo, e leng seo Afrika Borwa le yona e nang le bothata ba sona.
2.5.    Dikgetho tse Akaretsang tsa United Kingdom2.5.1.    Kabinete e boetse e lebohisa Tonakgolo Sir Keith Starmer wa Labour Party ya United Kingdom ka ho hapa dikgetho tse akaretsang. Afrika Borwa e malala-a-laotswe ho sebedisana le mmuso o motjha wa United Kingdom ho tiisa kgwebisano le tshebedisano. 2.5.2.    Mmuso o tla tswelapele ho beha maemo leihlo dinaheng tse nang le dikgetho selemong sena.
2.6.    Ho kenela ha Afrika Borwa dikgetho tsa mekgatlo e fapafapaneng 2.6.1.    Kabinete e tjhaetse monwana ho kenela ha Afrika Borwa dikgetho tsa mekgatlo e fapafapaneng:2.6.1.1.    Mme Swazi Bajabulile Tshabalala o kenetse dikgetho tsa ho ba Mopresidente wa Banka ya Ntshetsopele ya Afrika (AfDB) bakeng sa nako ya tshebetso ya 2025-2030, dikgethong tse tla bang ka Phato 2024.2.6.1.2.    Mme Yvette van der Merwe o kenetse dikgetho tsa ho ba Mopresidente wa Mokgatlo wa Veine (OIV) dikgethong tse tla tshwarelwa Fora ka Mphalane 2024. Afrika Borwa e kenetse dikgetho tsa ho boela e ba setho sa Mokgatlo wa Ditokelo tsa Botho bakeng sa nako ya tshebetso sa 2026-2028.2.6.1.3.    Afrika Borwa e iketela hore ho boelwe ho kgethwe Moprofesara Frans Jacobus Viljoen Komiting ya Keletso ya Ditokelo tsa Botho ho UN bakeng sa nako ya tshebetso ya 2025-2027, dikgethong tse tla tshwarwa ka Mphalane 2024 mane New York, Amerika.2.6.1.4.    Afrika Borwa e boetse e batla ho ba setho sa Komeshene ya Boemo ba Basadi (CSW) ho UN ka 2025 le ho Komeshene ya Ntshetsopele ya Setjhaba ho UN ka 2025. Dikgetho mabapi le mekgatlo ena ka bobedi di tla tshwarwa ka Mmesa 2025. 2.6.1.5.    Afrika Borwa e tla rata ho kenela dikgetho tsa Moifo wa Tshireletso ho UN bakeng sa nako ya tshebetso ya 2031-2032, nakong eo e tla beng e le ya dinaha tse ka borwa ho Afrika.
2.7.    Boitokisetso ba Afrika Borwa ba ho ba Presidente ya G20 2.7.1.    Afrika Borwa e tla nka setulo sa Bopresidente ba G20 ho tloha ka la 01 Tshitwe 2024. 2.7.2.    Kabinete e behilwe sehlohlolong sa ditaba mabapi le kgatelo pele le boitokisetso ba Afrika Borwa ba ho nka setulo sa Bopresidente le ho tshwara Seboka sa G20 ka 2025.2.7.3.    Ho thehilwe Komiti ya Matona e tla hlophisa mokete ona bakeng sa mmuso le Maafrika Borwa kaofela. 2.7.4.    Afrika Borwa e tla tswelapele ho sebedisa menyetla ya ho etella pele esitana le ho tshwara diboka tse kang G20 e le ho tsepamisa mahlo ditabeng tsa matjhaba le diphephetso tsa ntshetso pele tse tobaneng le Afrika le dinaha tse lehlakoreng le ka borwa tsa matjhaba.
C.    Diketsahalo tse Tlang1    Letsatsi la Basadi la Matjhaba 1.1    Naha ya rona e tla be e keteka Letsatsi la Matjhaba la Basadi la selemo sa 2024 ka la 9 Phupu 2024 mane Lebaleng la Dipapadi la Dennis Nel, Pofadder Kapa Leboya tlasa mokotaba o reng: “Re keteka dilemo tse 30 tsa demokrasi mabapi le Ntshetsopele ya Basadi”. 1.2    Mokete wa selemo sena wa Kgwedi ya Basadi o tla be o lekola kgatelo pele e seng e fihletswe mabapi le ntshetsopele ya moruong le setjhabeng bakeng sa basadi ho tloha ho qaleheng ha demokrasi ha mmoho le diphihlelo tsa dipehelo tsa Tjhatha ya Basadi. 1.3    Naha ya habo rona e tlotla basadi ba fetang 20 000 ba neng ba hwantele Union Buildings ka la 9 Phato 1956, kgahlano le Molao wa kgatello wa Dipasa ho basadi. 1.4    Kabinete e mema setjhaba kaofela ho nka karolo meketeng e tlang ho etsahalang kgweding ena e kenyeletsang dipontsho tsa dikgwebo, dipuisano ha mmoho le matsapa a ho netefatsa hore basadi ba fumana menyetla makaleng a fapafapaneng esitana le ho fokotsa moedi o teng ha re tla ho tsa menyetla pakeng tsa bona le banna.
2    Seboka sa Matjhaba sa bo 32 sa Astronomy Union (IAU)2.1    Afrika Borwa e tla tshwara seboka se seholo sa matjhaba sa bo 32 sa Astronomy Union (IAU), mane Kapa. 2.2    Sena e tla ba seboka sa dibeke tse pedi se tla qala ka la 6 Phato 2024 mme e tla be e le seboka sa pele sa mofuta wa sona ho tshwarelwa kontinenteng ya Afrika. 2.3    Ona ke o mong wa mekgwa ya ho thusa hore moruo wa Afrika Borwa o se ke wa itshetleha dihlahisweng feela, empa o kenelle le ho tsa tsebo. Dilemong tse ngata tsa ho feta haesale Afrika Borwa e nka karolo diketsahalong tsa ntshetsopele ya astronomy tse kang projeke tsa saense tse kang SKA le MeerKAT
3    Beke ya Dithuto ka tsa Ditjhelete Afrika Borwa3.1    Bekeng ya Dithuto ka tsa Ditjhelete ya selemo sa 2024 Afrika Borwa (MSWSA) e tlang ho qala ka la 26 Phato ho isa ka la 1 Loetse 2024 ho tla ba le mananeo a fapafapaneng a rutang bareki ka tsa ditjhelete. 3.2    MSWSA ke letsholo la Komiti ya Naha ya Dithuto tsa Ditjhelete ho Bareki (NCFEC) bakeng sa ho kgothaletsa, ho matlafatsa esitana le ho ruta Maafrika Borwa ka tsa ditjhelete. 3.3    Diketsahalo tsa beke ena di kenyeletsa di-workshop tsa mahala, dipontsho dibakeng tse fapaneng tse kang ditsing tsa mabenkele esitana le ka inthanete.
C.    Melaetsa1.    DitebohoKabinete e lebisa diteboho le ditakaletso tse ntle ho: •    Mme Kholeka Gcaleka, mosireletsi wa setjhaba wa Afrika Borwa ka hore a kgethelwe ho ba Mopresidete wa Lebatowa wa Institute ya Matjhaba ya Boipiletso. •    Ngaka Mugwena Maluleke, Mongodi e Moholo ya Mokga wa Basebetsi wa Matitjhere wa Afrika Borwa (SADTU), ka ho kgethelwa ho ba Mopresidente wa Mokgatlo wa Matjhaba wa Matitjhere Sebokeng sa bo 10 sa Matjhaba. •    Ngaka John Kani, mokaubere wa sebapadi sa dipale, molaodi le sengodi sa dipale ka Kgau ya Tlotla a e fumaneng Boreneng ba Manyesemane ho Motlotlehi Morena Charles wa boraro.
2.    MatshidisoKabinete e lebisa matshidiso le kutlwelo bohloko ho metswalle le ba lelapa la: •    Baithuti ba bahlano ba Sekolo se Kopaneng sa Morneg ba ileng ba hlokahala nakong eo bese ya bona e neng e thulana le terene mmileng wa R104 haufi le motsana wa Mafube mane pakeng tsa Wonderfontein le Arnot.•    Mokaubere wa sebapadi sa dipale Connie Chiume (72) ya neng a bapala karolo e pele paleng ya lehae ya Rhythm City. O ne a boele a tsebisahala ka ho bapala filiming ya Marvel ya Black Panther.•    Ho mmuso le setjhaba sa naha ya Ethiopia ka koduwa ho hlokahala ba batho ba 250 nakong eo ho neng ho etsahala madumela mane Gofa, ka Borwa Bophirima ho naha ya Ethiopia.•    Batho ba bane ba ileng ba hlokahala nakong eo koloi ya vene e neng e thulana le terene e tsamaisang thoto mane haufi le Postmasburg Kapa Leboya. •    Ntate Robbie Venter (64), eo e neng e le CEO ya Altron ya sebeditseng dikarolong tse fapafapaneng dikhamphaneng tsa ICT ho tloha ka 1997.•    Ntate John Sidipa Mphosi (71), Modula Setulo wa Global Oil, e leng letoto la ditheo tse rekisang mafura a dikoloi.
E se e ka meya ya bona e ka phomola ka kgotso."
"Tlaleho ya Kopano ya Kabinete, 4 Loetse 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/st/news/cabinet-statements/tlaleho-ya-kopano-ya-kabinete-4-loetse-2024-05-sep-2024,"A.    Maemo a Renang
1.    Dintlha tsa bohlokwa tsa Moruo

Mmuso o ntse o sebetsana le ho: 

hodisa moruo;
fokotsa leqeme la mesebetsi; le
theho yamaemo a sihletseng a ho tsetela.



1.1 Dintlafatso tse bonahalang maemong a moruo:
1.1.1 Ho ntlafala ha tlhahiso ya dihlahiswa tsa selehae(GDP)

Kabinete e hlokometse ho nyoloha hanyane ha tlhahiso ya thepa ya Afrika Borwa ka peresente tse 0,4% kotareng ya bobedi ya 2024, e leng se bontshang katleho ka kakaretso maemong a moruo selemong sena. 
Kabelo e kgolo e fumanehile lekaleng la tsa ditjhelete, la thekiso ya matlo, le la dikgwebo tse fanang ka ditshebeletso tse boneng kgolo ya peresente tse 1.3%, lekala ka leng ho a badilweng le fumane kgolo ya peresente tse 0.3 ho GDP ka tatellano. 
Ha e le lekala la kgwebisano, la phepelo le kamohelo ya baeti, la tlhahiso le motlakase le la kgase le metsi ona a bile le kabelo ya peresente tse 0.1 ya kgolo ya GDP. Ha e le tshebediso ya tjhelete ke malapa e bile le kabelo ya peresente tse 0.9 mme ha e le tshebediso ya ditshebeletso ka kakaretso yona e bile le kabelo ya kgolo ya peresente tse 0.2 ya GDP. Makala a na kaofela a bile le kabelo e kgolo moruong kotareng e fetileng. 
Moruo wa Afrika Borwa o bonahala o ntse o tsitsitse ebile o matlafetse mme Kabinete e etsa boipiletso ho makala ohle setjhabeng hore a ntshetse pele mosebetsi o na o motle. 
Ha makala kaofela a ka ntshetsa pele mosetsebetsi o na o motle, re ka kgona ho theha menyetla e meng ya mesebetsi mme ra ntlafatsa le maphelo a MaAfrika Borwa. 
Kabinete e bile le kgolo ya moruo o kenyeletsang bohle ha mmoho le ho theha menyetla ya mesebetsi Mmusong o na wa Bosupa mme ho tla eketswa matsapa a mang ho netefatsa hore sena se a phethahala.

1.1.2 Matsete a lekala la makoloi

Matsete a Afrika Borwa a ntse a tswela pele ho kgahla batsetedi ba bangata e leng se pakang maikemisetso a mmuso, a ho nyolla maemo a moruo le ho theha menyetla ya mesebetsi. Kabinte e thabetse ho bulwa ha sitsi se hlahisang dikarolwana tsa makoloi mane sebakeng se bitswang Dube Trade Port Special Economic Zone, KwaZulu-Natal.
Ho thehwa ha khamphane ya Toyota Tsusho Africa (Pty) Ltd le ya Ogihara Thailand Corporation Ltd ke sesupiso sa hore Afrika Borwa ke sebaka se nepahetseng sa dikhamphane tsa matjhaba ho tla tsetela ho sona. 
Matsete a na a boetse a bontsha se fihletsweng tlasa boetapele ba Mopresidente Cyril Ramaphosa, moo a kgonneng teng ho hohela matsete a ballwang ho ditrilione tse R1.51 ho tloha ka 2018.

1.1.3 Tshehetso ho romella thepa ya Afrika Borwa matjhabeng

Mokgahlelo wa pele wa di-Avocado tsa Afrika Borwa o fihlile naheng ya Japan mafelong a kgwedi ya Phato e leng se bontshang kgolo e kgolo lekaleng la Avocado, le se bontshang mosebetsi o motle lekaleng la Temo le Leanong la teng la Ntshetsopele leo ka lona ho ikemiseditsweng ho bebofatsa kgwebo le makala a mangata a tsa temo Afrika Borwa. 
Balemi ba di-Avocado Afrika Borwa ba tla una melemo ya  kgolo ya dimmaraka jwalo ka ha lekala la rona la temo le ntse le hola. India, China le Japan ha di kopane kaofela di etsa mmaraka wa batho ba fetang dibilione tse 2.5.

1.1.4 Motlakase

Kabinete e tlotla Eskom, boto ya yona, batsamaisi esitana le basebeletsi bohle ba yona ka ho sebetsa ka thata ho netefatsa hore ho tingwa ha motlakase ka sepheo sa ho  baballa ha ho etsahale lehlabuleng lena. Sena se thusa ho eketsa motlakase o mong phepelong ya rona ka ho kenya leano la ntlafatso ya motlakase tshebetsong. 
Eskom e ikemiseditse hore tahlehelo ya motlakase e etsahalang ka lebaka la ho robeha ha metjhini e fehlang motlase e se fete ho di-megawate tse 13 000 ka ho ntlafatsa tokiso ya metjhini ya bona. 
Phepelo e otlolohileng ya motlakase e bohlokwa bakeng sa kgolo ya moruo le ho nyolla boitshepo ba setjhaba ho mmuso esitana le ho netefatsa tekatekano setjhabeng. 
Mmuso o tswela pele ho kenya tshebetso Leano la Ntlafatso ya Motlakase ka hore Eskom e lokise metjhini ya yona kgafetsa e leng se fokotsang ho tingwa ha motlakase ka sepheo sa ho baballa. 
Ntlafatso ya lekala la motlakase ke karolo ya bohlokwa boitekong ba rona ba ho ba le motlakase o setletseng bakeng sa bokamoso ba rona.

1.1.5. Ntlafatso ya dikgwebo tsa mmuso

Ho tsamaisana le se neng se bolelwe ke Mopresidente Ramaphosa Palamenteng hore dikhamphane tsa mmuso di tla kengwa tlasa mafapa a fapafapaneng ao di welang tlasa ona ka mora hore Mopresidente a saenne ditokomane tse hlokahalang. 
E na ke mehato e meng e tsamaisanang le leano la ho ba le khamphane e le nngwe ya mmuso ka sepheo sa kgodiso ya moruo, ntlafatso ya phano ya ditshebeletso, esitana le ho theha mokgwa wa hore dikgwebo tsa mmuso di kgone ho etsa phaello. 
Khamphane ya ha Eskom jwale e se e wela tlasa Lefapha la Motlakase le Eneji, mme ha e le Transnet, South African Airways le South African Express tsona di wela tlasa Lefapha la Dipalangwang.
Khamphane ya mmuso e rafang taemane e leng ya Alexkor yona jwale e wela tlasa Lefapha la Diminerale le Petroleum. Haela khamphane e hlahisang dibetsa e leng Denel, yona jwale e wela tlasa Lefapha la Sesole, Tshireletso ya Naha le Mekaubere ya Sesole mme khamphane ya SOC Limited, e leng khamphane ya mmuso e shebaneng le meru ya mmuso yona jwale e wela tlasa Lefapha la Meru, Botshwasi ba Ditlhapi le Tikoloho.

1.1.6 Tshehetso ya Ditjhelete bakeng sa ntshetsopele

Tjhelete e ballwang ho dibilione tse R17,8 ho tswa ho Banka ya BRICS ya Ntshetsopele(NDB) bakeng sa diprojeke tsa meralo ya motheo ya metsi le tsamaiso ya dikgwerekgwere ho tla fokotsa kgaello ya meralo ya motheo, e leng se tla etsa hore malapa a futsanehileng a fumane ditshebeletso tsa sethatho. 
NDB e boetse e entse tumellano le Transnet le mmuso mme ba fumana kadimo ya tjhelete e kalo ka dibilione tse R5 bakeng sa ho ntlafatsa tshebeletso ya diterene. 
Kabinete e thabetse tshehetso ena ya ditjhelete e leng se tla potlakisa ntshetso pele ya meralo ya motheo le ho ntlafatsa maphelo a setjhaba.

2. Dintlha tse mabapi le ntshetsopele ya setjhaba

Mmuso o ikana ho: 

Afrika Borwa e betere bakeng sa bohle; le 
netefatsa tekatekano, phihlelo ya ditshebeletso ho bohle.



2.1 Dintlafatso tse bonahalang bakeng sa ntshetsopele ya setjhaba
2.1.1 Leano la Mopresidente la Bophelo bo Botle

Matsapa a ho ba le maemo a tsa bophelo bo botle a se a le haufi le ho phethahala ka mora ho saenwa ha mokgahlelo wa bobedi wa Leano la Mopresidente la Bophelo bo Botle.
Leano lena ke moralo wa tshebedisano pakeng tsa makala le mekgatlo ya bohlokwa e kang mmuso, borakgwebo, mekgatlo ya basebetsi, mekgatlo ya setjhaba, ditsebi tsa bophelo bo botle, basebedise ba ditshebeletso tsa bophelo bo botle, mekgatlo ya mmuso, dirutehi ha mmoho le ba dipatlisiso. 
Ka leano lena, ho ikemiseditswe ho matlafatsa lekala la bophelo bo botle, ho beha leihlo esitana le ho lekola bokgoni ba ho kenya Leano la Naha la Tshehetso ya Bophelo bo Botle (NHI) 
Ka Leano lena ho ikemiseditswe ho ntlafatsa tshebeletso ya sejthaba ho tsa bophelo bo botle ho kenyeletsa ho fumaneha ha meriana, diente ha mmoho le dihlahiswa tsa bophelo bo botle ho kenyeletsa le ho ntlafatsa meralo ya motheo le ho buisana le lekala le ikemetseng la tsa bophelo bo botle.

3.    Ho lwantsha Bonokwane le Bobodu

 Mmuso o hanyetsana le bonokwane, bobodu le manyofonyofo; mme bohle ba etsang tlolo tsena tsa molao ba tla qoswa.

3.1.1 Ho matlafatsa twantsho ya bonokwane

Kabinete e ntse e ikemiseditse haholo ho netefatsa hore setjhaba sa Afrika Borwa se dula se bolokehile; mme ho tshwara ha babelaellwa ba ditlolong tse fapafapaneng tsa molao ke letshwao la maikemisetso a mmuso. 
Dipalopalo tse hodimo tsa ditlolo tsa molao tse kenyeletsang dikgoka di nyolohile kotareng  ya bobedi  ya selemo, e leng ho tloha ka Mmesa ho isa ho Phuptjane ho bontsha hore ho ho ngata ho tlamehang ho etswa ho netefatsa hore setjhaba se bolokehile.
Sepolesa sa Afrika Borwa (SAPS) se etelletsweng pele ke Lefapha la Sepolesa se tswile letsholo  ho lwantsha bonokwane.. Matsholo a maobanyana mona a kenyeletsa: 

ho tobana le babelaellwa mane Milnerton, Kapa, moo ho bileng le ho thunyana le polaho le hona ho tshwarwa ha babelaellwa. 
matsholo a mane Kapa Botjhabela, haholoholo Mthatha le Nelson Mandela Bay.
ho tshwarwa ha babelaellwa ba botlokotsebe ba ho lefisa batho ditjhelete ka sheshe mona Gauteng, Mpumalanga le Foreisitata. 


Mmuso o sebedisa matsapa ohle a kenyeletsang: 

ho saenwa ha ditumellano pakeng tsa mmuso wa profensi le bommasepala. 
ho etsa matsholo mane Kapa le Nelson Mandela Bay, ka maikemisetso a ho a fetisetsa le ho bommasepala ba baholo. 
ho buisana le mafapha a mang a amehang ka tshebedisano ya ho lwantsha bonokwane.


Leano la Naha la Sepolesa le tla phethelwa mme le kengwe tshebetsong mafelong a Mphalane 2024 le tla shebana le mathata a kang a diteishene tsa sepolesa ha mmoho le maemo a meralo ya motheo. 
Kabinete e thabetse ho saenwa ha Tumellano ya Tshebedisano Twantshong ya Bonokwane mane Kapa eo sepheo sa yona e leng ho ba le tshebedisano le mekgatlo yohle e amehang bakeng sa paballo le tshireletso ya setjhaba. Ka letsholo lena le kenyeletsang setjhaba haholo, ho ikemeseditswe ho theha tumellano pakeng tsa SAPS, mmuso wa profensi ha mmoho le setjhaba bakeng sa ho lwantsha bonokwane ha mmoho le ho tlisa polokeho setjhabeng. 
Ho ntshetsa pele boinehelo bo boletsweng ke Mopresidente Ramaphosa pulong ya hae ya Palamente ka la 18 Phupu 2024 bakeng sa polokeho ya naha, mekgatlo ya rona e qobellang molao e ekeditse matsapa a yona twantshong ya bonokwane. 
Akgente ya Bonokwane bo Ikgethileng (DPCI), e tsebisahalang ka la di-Hawks, e se e tshwere babelallwa ba ka bang 673 kotareng ya pele ya 2024/25, moo ba 506 ho bona ba seng ba qositswe mme ba 77 ho bona lekgotla la dinyewe le se le ntshitse taelo ya hore ho hatjwe thepa ya bona ka lebaka la diketso tsa bona tsa bonokwane. Mapolesa a boetse a tshwere babelaellwa ba ka bang 14 422 ba amehang diketsong tse fapafapaneng tsa bonokwane letsholong le bitswang Operation Shanela ho tloha ka la 19 ho isa ka la 25 Phato 2024.
Matsholo a kopanelo a kenyeletsang sepolesa, sepolesa sa bommasepala, ba ditshebeletso tsa tlhabollo ya batshwaruwa, Lefapha la Ditaba tsa Lehae le mekgatlo e meng e qobellang molao meahong e tsheletseng eo batho ba ituletseng ho yona ntle le tumello mane Thekong, ho fumanwe tjhelete ya mokunyatha ya dimilione tse R4 ya Ditolara tsa Amerika, dithethefatsi, diqhomane tse 117 ha mmoho le jwala mme ha tshwarwa le melata e fetang 150 e se nang ditokomane tsa boitsebiso. 
Katleho tsena di latela mosebetsi o moholo o sa le o qala ho tloha qalehong ya selemo, mosebetsing wa ho lwantsha maqulwana a ditlokotsebe naheng ena. DPCI e se e utullotse dibaka tse 10 tse hlahisang le hona ho rekisa dithethefatsi moo ho tshwerweng teng babelaellwa ba ka bang 34. 
Kabinete e etsa kgoeletso ho MaAfrika Borwa ohle ho tswela pele ho sebedisana le mekgatlo e qobellang molao ka ho tlaleha ditlolo tsa molao sepoleseng nomorong ya 10111 ka sepheo sa ho qeta bonokwane diterateng tsa rona. 
Twantsho ya bonokwane ke mosebetsi wa motho e mong le e mong mme mmuso o tla tswela pele ka  ho tla le maano a ho sebedisana le setjhaba ka sepheo sa ho aha Afrika Borwa e bolokehileng.

3.1.2 Ho qosa baetsi ba bobodu

Kabinete e thabetse ho hatjwa ha thepa ya bohle ba neng ba itshebedisetsa tjhelete ya Komeshene ya Naha ya Lotto ka bonokwane. Mehato ena e tshehetsa Leano la Twantsho ya Bobodu leo ka lona mekgatlo yohle e qobellang molao e sebedisanang ho lwantsha bobodu. 
Kabinete e boetse e thabetse taelo ya Lekgotla la Dinyewe la London ya hore  Michael Lomas ya neng a fumane dikonteraka tsa  Eskom a kgutlisetswe naheng  ho tla tobana le melato ya hae ya bobodu. Lomas o tla  tobana le diqoso tse 41 tsa bobodu kahong ya Seteishene sa motlakase sa Kusile. Taelo ena e bontsha mosebetsi o motle wa makgotla wa dinyewe le ho bontsha boinehelo ba mmuso ho ikamahanyeng le ditokelo tsa botho tsa maemo a matjhaba. 
Kahlolong ya hae, Moahlodi Charles Bourne o boletse hore ditjhankana tsa Afrika Borwa di maemong a dumellanang le maemo a Lomas. 
Ho saenwa ha lengolo le dumellang Lekala le Ikgethileng la Diphuputso (SIU) ke Mopresidente Ramaphosa ho fuputsa tsamaiso e bohlaswa ha Eskom ho ile ha matlafatsa matsapa a ho qosa bohle ba amehang bobodung khamphaneng ena ya mmuso. 
Lengolo lena le ne le dumella ho fuputsa menyenyetsi e qalang ka la 1 Tlhakubele 2006 o isa ho la 30 Phato 2024 mme ho tla fuputswa le dikonteraka tse robong. Lengolo lena le boetse le fana le ka tumello ya ho fuputsa le Lefapha la Ntshetso pele ya Dibaka tsa Mahaeng le ho Kgutliswa ha Mobu. 
Kabinete e thabetse le kahlolo ya dilemo tse 15 tjhankaneng e fuweng Daniel Mthimkhulu eo e neng e le Hlooho ya Engineering ho Akgente ya Afrika Borwa ya Diterene ke Lekgotla la Melato ya Dikgwebo la Palm Ridge. Kahlolo ena e bontsha tlholo twantshong ya bobodu le bonyofonyofo ditsing tsa mmuso naheng ena. E boetse e bontsha boinehelo ba mmuso ho tlosa bohle ba sa tshepahalang mmusong esitana le hona ho ba qosa.

3.1.3 Twantsho ya bonokwane ba ho lefisa batho tjhelete ka sheshe
Kabinete e lwantsha diketso tsa tefiso ya tjhelete ka sheshe

Afrika Borwa e ntse e ithuta maano dinaheng tsa matjhaba ka moo e ka lwantshanang ka teng diketso tsena tsa yahoo lefiswa ditjhelete ka sheshe. 
Mona ho hlokahala leano la kopanelo pakeng tsa mmuso, mekgatlo e qobellang molao, borakgwebo ha mmoho le setjhaba ho lwantsha bonokwane bona. 
Bonokwane bona ha bo kotsi bathong feela, empa bo kotsi le moruong. Ka ho bo lwantsha, re sireletsa mesebetsi, re hohela boramatsete ha mmoho le ho tlisa kgolo ya moruo. 
Re thusa setjhaba ho lwantsha bonokwane bona. Ka thuto, matsholo a dikgokahano le mekgwa ya sephiri ya ho tlaleha bonokwane, re thusa setjhaba ho lwantsha dinokwane. 
SAPS e na le disebediswa tse hlokahalang ho lwantsha bonokwane bona tse kenyeletsang thekenoloji ya mautlwela, makala a ikgethile a sepolesa la maano a tswetseng pele a twantsho ya bonokwane. 
Bonokwane bona ba tefiso ya ditjhelete ka sheshe bo etsahala haholo dibakeng tse futsanehileng. Ho fetela pele matsapa a mekgatlo e qobellang molao, mmuso o etsa matsapa a ho lwantsha diketso tsena ka ho atisa menyetla ya thuto, ya mesebetsi esitana le ntshetso pele ya setjhaba. 
Mmuso o sebedisana le dinaha tsa matjhaba ho arolelana lesedi ho tsa boutlwela, ho fuputsa maqulwana a dinokwane esitana le ho a qosa. 
Maikemisetso a maholo ke ho sireletsa setjhaba le borakgwebo bao e leng tsona diphofu tsa bonokwane bona. Ha ho motho ya tlamehang ho phela ka tshabo setjhabeng sa habo. 
Mmuso o ikemiseditse ho qeta bonokwane bona le ho etsa Afrika Borwa sebaka se bolokehileng bakeng sa bohle.

3.1.4 Ditseko tsa ditlhapiso  tseo e seng tsa nnete

Kabinete e makatswa ke maqwetha a meharo a lekang ho qhekella mmuso ka ho kenya ditseko tse siyo tsa ditlhapiso. 
Lekala la SIU le se le utullotse ditseko tse siyo tsa ditseko tsena ho tloha ka 2017. 
Diphuputso tsena tse tswelang pele di utullotse taba ya hore maqwetha a mangata ka thuso ya dingaka tse sebeletsang mmuso haesale a qhekella Mafapha a tsa Bophelo bo Botle a diprofensi mme diphuputso tsena di boloketse Lefapha la Bophelo bo Botle tjhelete e kalo ka dibilione tse R3.

3. Maikemisetso a Puso

Mmuso wa Kopanelo (GNU) o ikemiseditse ho eketsa matsapa a mmuso a ho phethisa maikemisetso a mmuso. 
Mekgatlo e ka hare ho GNU e ntse e eme boinehelong ba ona ba ho sebedisana ho ntlafatseng maphelo a MaAfrika Borwa. 
Re na le maikemisetso a hlakileng a tshebetso maemong ohle a puso – e leng maemong a naha, a profensi le a bommasepala.

3.1 Dintlafatso tse bonahalang ho tsa puso
3.1.1 Dintlafatso paballong ya metsi

Matsapa a ho ntlafatsa paballo ya metsi bakeng sa dilemo tse leshome tse tlang a matlafaditsweng ke ho saenwa ha Tshisinyo ya Molao wa ho theha Khamphane ya Mmuso e tla Ikarabella ka Meralo ya Motheo ya Metsi le Paballo ya ona ke Mopresidente Ramaphosa e tlang ho ba yona e tla laola meralo ya motheo ya naha ya metsi. 
Kabinete e thabetse molao ona o motjha o bontshang mohato obohlokwa diphetohong le ntlafatsong ya kaho le tokiso ya meralo wa motheo wa metsi e leng se tla ntlafatsa boleng ba metsi.

3.1.2 Sephetho sa tlhahlobo tsa dibuka tsa ditjhelete tsa bommasepala

Kabinete e hlokometse Sephetho sa Dibuka tsa Ditjhelete tsa Bommasepala ke Mohlahlobi e Moholo wa Dibuka tsa Ditjhelete wa Afrika Borwa (AGSA) ka 2022/23 se bontshang ntlafalo e itseng tshebedisong ya ditjhelete ho ba bang ba bommasepala. 
Leha ho le jwalo, mosebetsi o sa le moholo jwalo ka ha ho ntse ho na le bommasepala ba ntseng ba fumana sephetho se sa hlwekang sa ditlhahlobo. 
Tlaleho ya AGSA e bontsha hore ke bommasepala ba 34 ho ba 257 ba baholo, ba setereke le ba selehae ba fumaneng sephetho se hlwekileng. 
Lehlakore le letle la ditaba ke la hore diketso tsa ho sitisa mosebetsi wa tlhahlobo ya dibuka tsa ditjhelete o fokotsehile, ha bommasepala ba 45 ba ntlafaditse sephetho sa bona ho tloha ka 2020/21. Ba rometseng diteitmente tsa bona tsa ditjhelete ka nako ba eketsehile ho tloha peresenteng tse 81 ka 2020/21 ho ya ho tse 94% ka 2022/23.
Kabinete e kgothatswa ke taba ya hore Lefapha la Kopanelo ya Puso le Ditaba tsa Marena ha mmoho le AGSA, ba tswela pele ho kenya tshebetsong maano a tlo thusa bo mmasepala bana ho ntlafala. 
Lefapha lena le botse le thusa bommasepala ba sa sebetseng hantle ka ho ntlafatsa bokgoni ba basebeletsi ba bona ka ho ba neha thupello ha mmoho le ho kenya tshebetsong ha maemo a thuto a hlokahalang bakeng sa batsamaise ba mmasepala le basebeletsi ba teng ba baemong a hodimo.

B.    Ditsebiso ho Kabinete
(i)    Letsatsi la Naha la Sehopotso sa Maponesa (a)    Kabinete e hlabilwe malotsana ka Letsatsi la Naha la Sehopotso sa Maponesa e neng le ketekwa ka Sontaha sa la 1 Loetse 2024. (b)    Ka letsatsi lena, ho ikemiseditswe ho tlotla banna le basadi bao e leng maponesa ba ileng ba lahlehelwa ke maphelo a bona ba le mosebetsing, ha mmoho le ho nka mehato e hlokahalang ho tshehetsa le hona ho thusa malapa a bona, haholoholo bana ba bona ba sa ntsaneng ba kena sekolo. (c)    Mmuso o kgathatsehile haholo ka ho bolawa ha mapolesa a 39 a le mosebetsing mme o tla lwantsha ka matla motho ohle ya bolayang mapolesa a le mosebetsing. (d)    Mmuso o ikemiseditse haholo ho lwantsha bonokwane mme o tla ntlafatsa melao e tla thusa hore mmuso o kgone ho lwantsha bothata bona.
(ii)    Kgatelo pele ya ho tobana le taba ya bo behwa ha Afrika Borwa lenaneng la dinaha tse sa lwantsheng phapanyetsano e fosahetseng ya tjhelete ke mokgatlo wa Financial Action Task Force (FATF)
(a)    Kabinete e fumane tlaleho ya bone ya kgatelo pele e seng e fihletswe ke Komiti ya Mafapha e shebaneng le Twantsho ya Phapanyetsano e Fosahetseng ya Tjhelete le ho Tshehetsa Botshosetsi ka Ditjhelete (IDC-AML/CFT). Afrika Borwa haesale e kengwa lenaneng lena ho tloha ka Hlakola 2023. Tlaleho ena e etswa ho latelwa qeto ya Kabinete ya la 27 Loetse 2023 ya hore IDC-AML/CFT e fane ka tlaleho hararo ka selemo. (b)    Haesale Afrika Borwa e etsa matsapa a ho ikamahanya le dipehelo tse 20 tse behilweng, mme ho fihlela ha jwale, e se e kgonne ho ikamahanya le tse 15 tsa tsona. (c)    Hore Afrika Borwa e tloswe ka ho phethahala lenaneng lena, e tla tlameha ho ikamahanya le tse ding diphehelo tse 22 mme tse robedi ho tsona e seng e ikamahantse le tsona, tse 14 tsena tsona di tla sekasekwa ka Hlakola 2025. (d)    Kabinete e utlwisisa hantle bothata ba pharela, leha ho le jwalo e ikemiseditse ho tobana le mosebetsi o tlamehang ho etswa, mme hape e thabiswa ke ho bona sephetho sa tema e seng e kgathilwe ha re ipapisa le dinaha tse seng di tswetse pele tse ka hodimo ho Afrika Borwa lenaneng lena tse kang naha ya Amerika.
(iii)    Leano la Tshebediso ya Matekwane
(a)    Kabinete e hlabilwe malotsana ka kgatelopele e seng e fihletswe mabapi le ho ralwa ha Leano la Tshebediso ya Matekwane ka sepheo sa ho theha moralo wa ho thehwa ha indasteri ya matekwane Afrika Borwa e tlang ho ba le kabelo kgodisong ya moruo, ho fokotseng bofuma esitana le ho theheng menyetla ya mosebetsi. (b)    Leano lena le na le ditshiya tse robong, e leng ya Taolo ya Ditshebeletso tsa Teng; Tlhahiso e Otlolohileng ya Peo ya teng; Ntshetso pele ya Dipatlisiso le Thekenoloji; Tshehetso ya Bahlahisi; Ntshetso pele ya Mmaraka; Ntshetso pele ya Thekiso le Kgwebisano; Tlhahiso le Ntshetso pele ya Dihlahiswa; Thuto le Thupello; ha mmoho le Kgokahanyo.
(c)    Tse latelang ke kgatelo pele e seng e fihletswe ka bokgutshwane ho fihlela letsatsing lena: i.    Haesale ho tlalehwa ha matekwana e le se seng sa dijalo tse ka jalwang, ho se ho ntshitswe ditumello tse ka bang Sekete le Lekgolo le Metso e Leshome (1 110 tsa ho a jala).ii.    Mopresidente Ramaphosa o tjhaetse monwana Tshisinyo ya Molao o Dumellang Tshebediso ya Matekwane Lapeng ka Motsheanong 2024. iii.    Lefapha la Toka le Ntshetso Pele ya Molatheo le se le qadile ho ngola tokomane ya taolo ya Tshebediso ya Matekwane Lapeng. iv.    Lefapha la Bophelo bo Botle ka thuso ya Mokgatlo o Laolang Meriana le lona le se le entse diphetoho Molaong wa Taolo ya Tshebediso ya Meriana wa 1965 (Molao wa bo 101 wa 1965).v.    Lefapha la Dikgwebo, Diindasteri le Ditlhodisano (dtic) le se le phethetse tekolo ya lona ya Lekala lena la Matekwana Afrika Borwa mme, dtic haufinyane e tla tshwara matsholo a ho tsebisa setjhaba maikutlo mabapi le Leano la ho Hweba ka Matekwane. vi.    Moifo wa Dipatlisiso wa tsa Temo (ARC) o se o hlahisitse mefuta e mmedi ya matekwane ka tshehetso ya Lefapha la tsa Temo, ho Kgutliswa ha Mobu le Ntlafatso ya Dibaka tsa Mahaeng (DALRRD), mme hona jwale ba sehleng sa bobedi sa ho bokella peo e tlang ho qala ho sebediswa sehleng sa temo sa 2025.vii.    Ka Motsheanong 2024, Letona la Temo, ho Kgutliswa ha Mobu le Ntlafatso ya Dibaka tsa Mahaeng le tjhaetse monwana Leano la Taolo ya Boleng ba Matekwane le tla laola boleng ba kotulo ya semela sena. viii.    DALRRD e se e sebedisitse tjhelete e kalo ka dimilione tse R124 ho laela ARC ho etsa diphuputso mabapi le tshebediso ya matekwane jwalo ka moriana, morianatlatsetso le tshebediso tse ding, ho tseba ka dikokwanahloko tse ka bang kotsi semeleng sena, ho tseba ka botlalo ka sona, ha mmoho le tsela ya ho hlahisa peo ya sona. ix.    Gauteng, ka tshebedisano le Mokgatlo wa Borasaense le Ba diphuputso tsa Diindasteri ba ile ba tshehetsa dikgwebo tse 10 tse nyane, tse bohareng le tse kgolwanyane bakeng sa tlhahiso ya dihlahiswa tsa matekwane. DALRRD e ntse e tswela pele ho buisana le diprofensi tse ding ka taba ena. x.    Ho ntlafatsa bokgoni ba lefapha ba ho beha leihlo mosebetsi wa ba dumelletsweng ho hweba ka matekwane, ARC e tlile ka leano la thupello ka tsela eo mosebetsi ona o ka etswang ka teng.
(iv)    Kgwedi ya Ditshebeletso tsa Setjhaba
(a)    Kabinete e hlabilwe malotsana ka maikemisetso a selemong sena a ho hlompha Kgwedi ya Ditshebeletso tsa Setjhaba. (b)    Selemong sena Kgwedi ya Ditshebeletso tsa Setjhaba e ketekwa tlasa lepetjo le reng: “Mmuso o sebetsang”. (c)    Kgwedi ya Ditshebeletso tsa Setjhaba e nkuwa e le sehopotso sa hore ho sebeletsa setjhaba le ho lekola seo mmuso o seng o se entse haholoholo ha re tla phanong ya ditshebeletso. (d)    Selemong sena Afrika Borwa e keteka dilemo tse 30 tsa Demokrasi le tse 27 tsa leano la Batho Pele leo ka lona ho ikemiseditsweng ho ntlafatsa phano ya ditshebeletso Afrika Borwa. (e)    Re re kgwedi ena e kopane hobane ka nako e le nngwe ke Kgwedi ya Ditshebeletso tsa Setjhaba; Kgwedi ya Botjhaba; Kgwedi ya Bohahlaudi le ya ho Lengwa ha Difate.
C.    Khiro
Pele batho bohle ba hirwa, ho hlahlobisiswa mangolo a bona a thuto le a mang a hlokahalang.
(a)    Mme. Yolanda Batandwa Damoyi jwalo ka Molaodi e Moholo ho Boto ya Public Investment Corporation.
(b)     Mme. Thulisile Glory Manzini Molaodi Kakaretso Lefapheng la Ntshetso Pele ya Dikgwebo tse Nyane.
(c)    Ho kgethwa ha ditho tsa Boto ya Taolo ya Taemane le Mahakwe Afrika Borwa
(i)    Ntate Abiel Mngomezulu (Modulasetulo);(ii)    Ngaka Natalie Skeepers     – Setho seo e seng sa ka nako tsohle;(iii)    Mme. Fungai Mushohwe – Setho seo e seng sa ka nako tsohle;(iv)    Mme. Faith Tumelo Mokwena – Setho seo e seng sa ka nako tsohle;(v)    Ngaka Tshepo David Khoza –    Setho seo e seng sa ka nako tsohle;(vi)    Mme. Leanda-Marsha Mtshali – Setho seo e seng sa ka nako tsohle;(vii)    Ntate Norman Baloyi – Setho seo e seng sa ka nako tsohle;(viii)    Ntate Mawethu Cawe – Setho seo e seng sa ka nako tsohle;(ix)    Moatevokate Madikeledi Moloto –    (Setho se ka sehloohong se emetseng DMRE);(x)    Mme. Rebone Nkambule – (Setho se seng se emetseng DMRE);(xi)    Ntate Rangers Molapo – (Setho se ka sehloohong sa NUM);(xii)    Ntate Dingindawo Sibeko – (Setho se seng se emetseng NUM);(xiii)    Moatevokate Leon Johannes Pretorius – Setho se ka sehloohong sa UASA;(xiv)    Mme. Nongcebo Ngcobo – Setho se ka sehloohong sa SARB(xv)    Mme. Kamolegelo Manamela – Setho se seng sa SARB(xvi)    Mme. Nosiphiwo Mzamo – (Eo e leng setho sa komiti e nngwe); le(xvii)    Ntate Cecil Khoza – (Eo e leng setho sa komiti e nngwe).
(c)    Ho kgethwa ha ditho tsa Boto ya Thekiso ya Taemane ya Mmuso (i)    Ntate Abbey Chikane (Modulasetulo);(ii)    Ntate Ernest Blom – Setho seo e seng sa ka nako tsohle;(v)    Mme. Komathie Kisten Govender – Setho seo e seng sa ka nako tsohle;(vi)    Moatevokate. Mpati Lebakeng – Setho seo e seng sa ka nako tsohle;(vii)    Ngaka Olga Masekoa – Setho se emetseng Lefapha; (viii)    Mme. Hellen Diatile – Setho se ka sehloohong sa NUM;(ix)    Ntate Thapelo Malekutu – Setho se seng sa NUM;(x)    Mme. Adele Rossouw – Setho se ka sehloohong sa Solidarity;(xi)    Ntate Johan Du Toit Böning – Setho se seng sa Solidarity;(xii)    Ntate Jacques Hugo – Setho sa UASA;(xiii)    Mme. Danile Nyakale – Setho se ka sehloohong sa IDC;(xiv)    Ntate Lefu Dlamini – Setho se seng sa IDC;(xv)    Mme. Nosiphiwo Mzamo – Setho seo e seng sa ka nako tsohle (Eo e leng setho sa komiti e nngwe); le(xvi)    Ntate Cecil Khosa – Setho seo e seng sa ka nako tsohle (Eo e leng setho sa komiti e nngwe).
D. Diketsahalo tse tlang
a)    Kgwedi ya Botjhaba

Ka Loetse, Afrika Borwa e keteka Kgwedi ya Botjhaba tlasa lepetjo le reng: “Re keteka bophelo ba bahale ba rona ba tetseng maphelo ba bona bakeng sa tokoloho ya rona”.
Kgweding ena mmuso o tla thakgola Projeke ya ho Kgutliswa ha ba neng ba Ngadile Naheng eo ka yona ho ikemiseditsweng ho kgutliswa ha masapo a baneng ba hlokahalle dihaneng tseo ba neng ba ngaletse ho tsona ka sepheo sa ho neha ba malapa a bona monyetla wa ho ka pata esitana le hona ho ntjhafatsa naha ya  rona. 
Ena ke karolo ya Leano la Naha la ho Kgutlisa Masapo le Dintho tsa Botjhaba tse kantle ho naha ya  rona. Ba neng ba tele maphelo a bona bakeng sa demokrasi ya naha ena ba ne ba re betlele tsela ya demokrasi e thehileng maano a seriti sa batho le tekatekano ya ditokelo tsa botho. 
Mmuso o etsa kgoeletso ho MaAfrika Borwa ohle ho sebedisa Kgwedi ena ya Botjhaba ho matlafatsa tshebedisano le kaho ya setjhaba, ho arolelana naha ya habo rona le ho tlotla ba neng ba tele maphelo a bona bakeng sa tokoloho ya rona.

b)    Kopano ya bo 79 ya Palamente ya Matjhaba a Kopaneng (UNGA)

Mopresidente Ramaphosa o tla etella pele kemedi ya Afrika Borwa ho ya Dingangisanong tsa Kopano ya bo 79 ya UNGA mane New York ho tloha ka la 24 ho isa ka la 30 Loetse 2024. 
Lepetjo la kopano ya selemong sena le re: “Leha re arohane, empa re kopane molemong wa ho ntshetsa kgotso le seriti sa batho bohle.”
Mopresidente Ramaphosa o tla tshetlehela Kopano ena puo ka la 24 Loetse 2024, a toboketsa tlhahlobo ya maemo a ha jwale a kgotso le tshireletso ha mmoho le diphephetso tsa teng. 
Pele ho UNGA ya bo 79, Mongodi e Moholo wa UN o tla bitsa Seboka Bokamoso ka la 20 le la 21 Loetse 2024 mane Ntlokgolo ya UN. Ka seboka seo, ho ikemiseditswe ho kopanya dihlooho tsa dinaha ho leka ho fumana tumellano ya maemo a matjhaba  ka moo ho ka baballwang boemo ba nako ya kajeno re ntse re baballa le maemo a ka moso.

c)    Tshireletso ya Sepapaka sa Afrika (AAD) le dipontsho tsa Difofane tsa 2024

Mopresidente Ramaphosa o tla bula dipontsho tsa AAD tse tla qala ka la 18 ho isa ka la 22 Loetse 2024 mane Air Force Base Waterkloof, Gauteng tlasa lepetjo le reng: “Re sheba Mekgwa e Metjha, Re Arolelana Ditharollo, Re Nnetefatsa Mahlale le Bokgoni”. 
AAD ke tsona feela dipontsho tse etswang ke sesole sa rona Kontinenteng mme di nkuwa e le tsa maemo a botshelela lefatsheng ka bophara mme maikemisetso a tsona ke: 

ho bontsha thekenoloji ya tsa sesole sa Afrika Borwa le dinaheng tsa matjhaba. 
ho bapatsa bokgoni ba sesole sa rona e leng se tla nyolla theko ya dibetsa tsa sesole le tsa sesole sa moyeng matjhabeng. 
ho bontsha hore Afrika Borwa e na le bokgoni ba mahlale le tlhahiso. 
ho theha tshebedisano le dinaha tsa matjhaba; ha mmoho le dikgokahano pakeng tsa dikgwebo le mebuso. 
ho bapatsa Afrika Borwa jwalo ka sebaka sa bohahlaudi le kgwebo. 
ho etsa kabelo ho theheng menyetla ya mesebetsi. 
ho sebedisa jwalo ka lepatlelo la tsa thuto batjheng ho tseba ka tsa sesole, mahlale ha mmoho le sesole sa moyeng.



d)    Tonamente ya FIBA AfroBasket ya ba Dilemo di ka tlase ho tse 18

Hona jwale Afrika Borwa e tshwere Tonamente ya Bompodi ba Afrika ya Basketball ya ba dilemo di ka tlase ho tse 18 mane Tshwane ho tloha ka la 1 Loetse ho isa ka la 14 Loetse. Tonamente ena e na le dihlopha tse 12 tsa banna le tse 12 tsa basadi mme di arotswe ka dihlopha tse tharo tse nang le dihlopha tse nne sehlopheng ka seng.

e)    Ho saenwa le ho Kengwa Tshebetsong ya Leano la Tshebedisano pakeng tsa Lefapha la Thuto ya Motheo le la Dipapadi, Bonono le Botjhaba

Ka la 4 Lwetse Letona la Thuto ya Motheo le la Dipapadi, Bonono le Botjhaba a ile a saena Leano lena ka sepheo sa ho kgothaletsa dipapadi dikolong esitana le ho tshehetsa le hona ho sebedisana ho lenaneothuto ka sepheo sa ho thusa baithuti ho maitsebelo a bona e le hore e tle e be batho ba atlehileng bophelong.
Lenaneo lena le na le mananeo a mangata a kang Manqosa a tsa Dipapadi; Letsatsi la Naha la ho Intsha ha Batjha; Dipapadi tsa Setso; Dihlopha tsa ho Bala; Mananeo a Thuto a Botjhaba; Mopeloto; Mananeo a ho Kgothaletsa Batjha ho rata Naha ya habo Bona; Ditlhodisano tsa Dikolo tsa Mmino le Dithothokiso; Beke ya Tlhokomediso ka Bokeletso ya Dintho tsa Botjhaba, le tse ding tsa ngata.

E. Melaetsa
1. Diteboho
Kabinete e lebohisa le ho lebisa ditakaletso tse ntle ho:

Ba Dipatliso ba neng ba kene letsholong la dithuto tsa BEAT-Tuberculosis (TB), e leng lenaneo la pele lefatsheng ka bophara leo ka lona ho ikemiseditsweng ho lwantsha lefuba lena le manganga ho batho bohle. Lenaneo lena le boetse le kgothaletse le pehelo ya Mokgatlo wa Matjhaba wa Bophelo bo Botle wa pheko ya lefuba 
Warona Tsiane le Onalerona Tsiane, ba tsebahalangka  Tee Sisters, ba ileng ba tswa borarong Tlhodisaong ya Matjhaba ya Borakgwebo mane Japan. Tee Sisters ba boetse ba hapa kgau tse pedi tsa Mananeo a Ntshetsopele e Setletseng ho UN, ya pele e le e lebaneng le (Twantsho ya Bofuma) le ya bo 16 (ya Kgotso, Toka le Ditheo tse Setletseng).
Boramabelo ba rona Ditlhodisanong tsa Bompodi ba Matjhaba tsa ba dilemo di ka tlase ho tse 20 le Dipapadi tsa Dipharalimpiki: 

motjha ya lebelo ho ba feta lefatsheng Bayanda Walaza ka ho hapa metale wa kgauta ho makgaolakgang a 100m le a 200m ho Bompodi ba Matjhaba ho ba Dilemo di ka tlase ho tse 20. Ha jwale Walaza o etsa dithuto tsa materiki Curro Hazeldean mane Tshwane.
Bradley Nkoana ka ho hapa metale wa Bronze ho makgaolakgang a 100m ho Bompodi ba Matjhaba ho ba Dilemo di ka tlase ho tse 20.
Udeme Okon ka ho hapa metale wa kgauta ho makgaolakgang a 400m ho Bompodi ba Matjhaba ho ba Dilemo di ka tlase ho tse 20.
Banna ba bane ba hapileng metale tsa Silivera lebelong la lesokwana e leng (Bryan Katoo, Sihle Mahlangu, Njabulo Mbatha, Udeme Okon) ho Bompodi ba Matjhaba ho ba Dilemo di ka tlase ho tse 20.
JL van Rensburg ka ho hapa metale wa Silivera tlhodisanong ya ho akgela bolo ya tshepe ho makgaolakgang ho Bompodi ba Matjhaba ho ba Dilemo di ka tlase ho tse 20.
Hannah van Niekerk ka ho hapa metale wa Bronze ho makgaolakganng a 400m a lebelo la Bompodi ba Matjhaba ho ba Dilemo di ka tlase ho tse 20.
Mpumelelo Mhlongo ka ho hapa metale wa kgauta a etsa rekoto e ntjha lebelong la Banna la T44 100m Dipapading tsa Dipharalimpiki mane Paris. 
Louzanne Coetzee ka ho hapa metale wa Bronze lebelong la Basadi la T11 1500m Dipapading tsa Dipharalimpiki mane Paris.


Ronwen Williams, Sethibathibane sa Bafana-Bafana le Mamelodi Sundowns ka ho kgethwa ho ba e mong wa dithibathibane tse leshome (10) tse pele lefatsheng ka bophara bakeng sa dikgau tsa Ballon d’Or.
Springboks, ka ho hlola All Blacks Tlhodisanong ya Rugby ya Castle Lager ka Moqebelo wa la, 31 Phato 2024. 
Passenger Rail Agency of South Africa (PRASA) le Gautrain ka ho thusa MaAfrika Borwa ho kgona ho ya boha papadi ya di Springboks le di All Blacks. Kabinete e boetse e kgothaletsa setjhaba ho sebedisa diterene tsa PRASA tse amanang le  dipapadi ho keteka dilemo tse 30 tsa Demokrasi.

4.    Matshidiso
Kabinete e lebisa matshidiso le kutlwelo bohloko ho metswalle le ba lelapa la:

Moprofesara Brian O'Connell, Mosuwehlooho le Motjhanselara wa mehleng wa Yunivesithi ya Kapa Bophirima. E ne e le Mosuwehlooho ho tloha ka 2001 ho isa ho 2014. 
Sebohodi sa seyalemoya le theleveshene Thabiso Sikwane, mokaubere wa sebohodi se kgothaditseng batho ba bangata naheng ena.
Seroki Mobishopo Jessica Mbangeni, ya neng a tsebisahala ka ho ba seroki. O ne a bontshe mosebetsi wa hae nakong ya peho ya Mopresidente wa mehleng Thabo Mbeki ka 1999 le konsareteng ya 46664 ya Mopresidente wa mehleng Nelson Mandela. 
Ntate Mphakamisi Nciweni, titjhere ya Sekolo sa Poraimari sa KwaZakhele, Kapa Botjhabela ya neng a bolawele lebaleng la sekolo ke dinokwane tse qobellang bo lefisa batho tjhelete ka sheshe.

Ditlhakisetso: Mme Nomonde Mnukwa – Sebuelli sa Kabinete se Tshwereng MokoboboMohala: 083 653 7485"
Puo e Mabapi le Kopano ya Kabinete ya Laboraro la 18 Lwetse 2024,20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/st/news/cabinet-statements/puo-e-mabapi-le-kopano-ya-kabinete-ya-laboraro-la-18-lwetse-2024-20-sep,"A.    Maemo a Renang
1.    Moruo1.1    Matshwao a Matle a Moruo1.1.1    Kabinete e amohetse matshwao a matle a moruo ho latela dipalopalo tse ntshitsweng ke Lefapha la Dipalopalo la Afrika Borwa (StatsSA). 1.1.2    Ka la 3 Lwetse 2024, StatsSA e phatlaladitse kgolo ya dipersente tse 0.4 tsa Dihlahiswa Tsohle tsa Naha kotareng ya bobedi ya 2024. Kgolo ena e bakilwe ke ntlafalo lekaleng la tlhahiso ka kgolo ya dipersente tse 1.7 selemo le selemo. 1.1.3    Dintlafatso lekaleng la tlhahiso di tlile ka lebaka la dikarolo tse hlano (5) ho tse leshome (10) tsa makala a tlhahiso, e leng la -dijo le dino, tshepe ya motheo le tshepe, dihlahiswa tsa masenke, dihlahiswa tsa tshepe le tlhahiso ya metjhini. Makala ana kaofela a bile le kabelo kgolong enaya tlhahiso.  1.1.4    Tsoseletso ya lekala la tlhahiso ke ntlha ya bohlokwa matlafatsong ya diindasteri tsa Afrika Borwa.1.1.5    Ho feta moo, Dipalopalo tsa Manane ya Theko ya Thepa ke Bareki dibaka tsohle tsa ditoropo di bontshitse ho theoha jwalo ka ha e bile dipersente tse 4.4, e theohile ho tloha ho dipersente tse 4.6 ka Phupu 2024 mme ha e le tsa Ditshebeletso tsona di theohetse ho dipersente tse 4.5, di tloha ho dipersente tse 4.7 ka Phupu 2024. Ho bile le ntlafalo e kgolo Dipalopalong tsena ho tloha ka Tlhakubele 2024.
1.2    Tsoseletso ya Dikhamphane tsa Mmuso (SOCs)
1.2.1    Kabinete e amohetse kgatelopele e tsitsitseng e ntseng e etswa ya tsoseletso ya Dikhamphane tsa Mmuso mme ntlafatso ya tshebetso ya tsona e tla ba le seabo se setle matlafatsong ya diindasteri tsa Afrika Borwa.1.2.2    Ntlha ya bohlokwa eo re ka bolelang ke hore Denel e phatlaladitse a e entse phaello ya dimilione tse R390 pele ho tswala le lekgetho bakeng sa selemo sa ditjhelete sa 2023/24, mme tshebediso ya yona ya ditjhelete e theohile ka dipersente tse 98. PRASA e hatela pele ka matla ho kgutlisetsa diterene tsa bapalami tshebetsong jwalo ka ha ditsela tse 31 ho tse 40 tse seng di sebetsa jwale. Eskom le yona tswela pele ka tshebetso e ntle jwalo kaha jwale ho se ho fedile matsatsi a fetang a 175 ho sa tingwa motlakase ka sepheo sa ho o baballa ho fihlela letsatsing lena  la 18 Lwetse 2024.
2.    Ntwa Kgahlano le Botlokotsebe le Bobodu
2.1 Operation OperationShanela
2.1.1 Kabinete e amohetse kgatelopele e ntseng e etswa ntweng e kgahlano le botlokotsebe ka lenaneo laOperation Shanela. Mahareng a la 2 le la 8 Lwetse 2024, mekgatlo e qobellang molao e tshwere babelaellwa ba 13 691 ka ditlolo tsa molao tse fapafapaneng tse kang polao, peto, ho ba le dithunya tse seng molaong le ho tlatlapa dikgwebong. Ho tloha ha e ne e thakgolwa ka Motsheanong 2023, Operation Shanela ka yona ho se ho tshwarwe babelaellwa ba 850 375, ha hatjwa dithunya tse 824 tse seng molaong le diqhomane tse 17 282. Ha ho felle moo, ho boetse ha hatjwa dithethefatsi tsa boleng bo fetang dimilione tse R13 tsa Boemafofaneng ba Matjhaba ba OR Tambo dikgweding tse pedi tse fetileng, le koporo ya boleng bo fetang dimilione tse R20 sebakeng se lahlang matlakala a ditshebe se haufi le Thekong mme mmelaellwa o tshwerwe. 2.1.2 Ka tshebedisano ya mekgatlo ya mengata le tshebediso ya ditshebeletso tsa mautlwela, mekgatlo e qobellang molao e tsepamisitse tshebetso hahlo ho ho thubeng maqulwana a dinokwane a qobellang batho ha lefa tjotjo. naheng ka bophara. Dibekeng tse pedi tse fetileng, ho tshwere babelaellwa ba 14 ba bonokwane bona diprofensing tse fapaneng.
2.2 Ho Kgutlisa Botshepehi ba Basebeletsi ba qobellang molao
2.2.1. Tshebedisanommoho ya mekgatlo e mengata e qobellang molao, e etsent hore ho tshware babelaellwa ba 14 mane Mpumalanga ba diqosswang ka ketso tsa boqhekanyetsi le bobodu ba ho fana ka mangolo a ho ithuta ho kganna le a matshwao a tsela ka tsela e seng molaong mme ha boela ha tshwarwa le balaola sephethephethe ba 11 ka ho batla tjotjo ho bakganni ba makoloi mmileng o moholo wa N1 mane Limpopo.2.2.2 Mapolesa a mararo a neng a se mosebetsing le setho sa setjhaba ba ile ba tshwarwa mane Thekong, KZN ka ho batla tjotjo ya R100 000 ho rakgwebo bakeng sa ho mo lokollela thepa e neng a e hapilwe ke mapolesa, mme mapolesa a mang a mane a ile a inehela ho sepoleseng ka nyewe yona eo. 2.2.3 Ntle le moo, ho tshwerwe babelaellwa ba robedi ka diketso tsa boqhekanyetsing ba dithendara le bobodu bo ballwang ho dimilione tse R850 Toropong ya Kapa, Kapa Bophirima.
3.    Thuto
3.1 Kabinete e ipileditse ho baithuti bohle ba tshwanelehang ba qalang le ba seng ba le thutong e phahameng ho etsa dikopo tsa dibasari le kadimo ya tjhelete ya ho ithuta ho Setheo sa Naha sa Tshehetso ya Baithuti ka Tjhelete (NSFAS) ha ba bula sehla sa nako ya ho kenya dikopo ka inthaneteng ka Labohlano la la 20 Lwetse 2024 bakeng sa selemo sa dithuto sa 2025. Ho etsa kopo, ba lakatsang ho ba baithuti le baithuti ba kgutlelang ba tlameha ho etela  my.nsfas.org.za.
3.2 Sehlomathiso sa Molao wa Thuto ya Motheo (BELA) 
3.2.1 Kabinete e amohetse ho saenwa ha Moralo wa Molao wa BELA hore e be molao ke Moporesidente Ramaphosa, hoo e bileng mohato wa bohlokwa o lebisang ntlafatsong ya tsamaiso ya thuto ya rona ya motheo. Molao ona wa bohlokwa o laela makgotla a taolo ya dikolo a nke qeto ka puo e ka sebediswang sekolong sa bona ho latela bongata ba setjhaba se sebedisang pou eo sebakeng sa bona ka sepheo sa kenyeletsa motho ohle tabeng tsa thutong.3.2.2 Jwalo ka mohato wa ho matlafatsa thuto ya bana ba tlase dilemong, Molao wa BELA o qobella bana bohle hore ba qale sekolong ka Sehlopha sa Grade R. Molao ona o boetse o jarisa batswadi boikarabello ba hore ba netefatse hore bana bohle ba kena sekolo ka  hore e be tlolo ya molao ho se ise ngwana sekolong. 3.2.3 Kabinete e boetse ya amohela qeto ya Mopresidente Ramaphosa ya ho fana ka dikgwedi tse tharo tsa tshekatsheko ya dikarolo tse pedi tsa molao ona tse mabapi le kamohelo dikolong ha mmoho le puo e ka sebediswang sekolong ka seng molemong wa ho netefatsa ntshetopele ya setjhaba se kopaneng.
4.    Tsa Bophelo bo Botle4.1 Lefu la MPOX 
4.1.1 Ho leka ho fokotsa ho nama ha lefu lena la mpox, batho bohle ba Afrika Borwa ba kgothalletswa ho nka sebedisa mekgwa eo e seng ya bongaka ho itshireletseng lefung lena. Yona e kenyeletsa ho hlapa matsoho kgafetsa ka sesepa le metsi kapa sebolaya dikokwanahloko sa matsoho se nang le alkhoholo.4.1.2 Leha sekgahla sa tshwaetsano ya Mpox se le tlasenaheng ena, empa ho se ho fumanehile motho e mong ya se tshwaeditsweng e leng se behang palo ya batho ba tswaeditswengke ke Mpox ho ba 25 Afrika Borwa ho tloha ha e ne e ropoha ka Motsheanong 2024.
4.2 Ho ropoha ha Bilharzia – Seterekeng sa Mopani sa Limpopo
4.2.1 Kabinete e hlabilwe malotsana ka taba ya ho ropoha ha Bilharzia Masepaleng wa Greater Tzaneen seterekeng sa Mopani (Limpopo) ho fumanehileng barutwana ba 150 ba na le Bilharzia.4.2.2 Mmuso wa Profensi ya Limpopo o thehile Sehlopha sa Tshebetso e le matsapa a ho thiba lefu lena le fumanwang metsing, mme matsapa ana a kenyeletsa ho hlahloba boleng ba metsi a dibakeng tse amehileng.4.2.3 Bilharzia e tshwaetsa ka ho kopana le metsi a nang le tshwaetso. Kabinete e ipiletsa ho setjhaba hore bana ba se sese kapa ho bapalla metsing a ka nnang a ba le tshwaetso. 4.2.4 Batswadi le bahlokomedi ba eletswa hore ba potlakisetse   bana ba belaellwang hore ba tshwaditswi setheong sa bophelo se haufi bakeng sa kalafo.
4.3 Ho ropoha ha Lefu la Tlhako le Molomo seterekeng sa Sarah Baartman, Kapa Botjhabela4.3.1 Kabinete e ipileditse ho borapolasi bohle ho fokotsa ho tsamaiswa hadiphoofolo ho iswa dibakeng tse ding ka mora ho ropoha ha lefu la tlhako le molomo masepaleng wa Kouga le wa Koukamma seterekeng sa Sarah Baartman, Kapa Botjhabela.4.3.2 Ho tswa le ho kenya ha diphoofolo dibakeng tse amehileng ho behilwe leihlo haholo ka seopho sa ho laola ho ata ha lefu lena ka batsa Taolo ya Mafu a Diphoofolo sebakeng seo  4.3.3    Kabinete e hopotsa Maafrika Borwa hore motho ya ratang ho tlosa diphoofolo sebakeng se seng ho isa ho seng o tla tlameha ho fumana lengolo la tumellong Ofising ya e Kgolo ya Dingaka tsa Diphoofolo. 
5.    Tsamaiso ya GNU
5.1    Kabinete e amohetse qeto ya Mopresidente Ramaphosa ya ho theha mokgwa wa tshekatsheko ya ditaba tseo mekga e ho GNU e ka bang le maikutlo a fapaneng ka tsona. 
B. Diqeto tsa Kabinete(I) Phatlalatso ya Moralo wa Leano la Tataiso ya ho fediswa ha dinomoro tsa tshohanyetso tsa 10177, 10111 le 107 bakeng sa maikutlo a setjhaba(a) Kabinete e dumelletse phatlalatso ya Moralo wa Leano la Tataiso ya ho fediswa ha dinomoro tsa tshohanyetso tsa 10177, 10111 bakeng sa maikutlo a setjhaba.(b) Kabinete e ananetse mehato e nkilweng hore Afrika Borwa e fetohele ho nomoro e le nngwe ya tshohanyetso e leng ya 112.  Sena se tla etsa bonnete ba hore batho ba tlasa kgatello ha ba tlamehe ho ingamangama ka ho leka ho hopola dinomoro tse ngata ha ba hloka ditshebeletso tsa tshohanyetso. (ii) Moralo wa Leano la Ntshetsopele le Papatso ya Bohahlaodi Afrika Borwa(a) Kabinete e tjhaetse monwana ho phatlalatswa ha Moralo wa Leano la Ntshetsopele ya Bohahlaodi Afrika Borwa bakeng sa maikutlo a setjhaba. Ka leano lena ho ikemisedtswe ho eketsa seabo sa bohahlaodi moruong wa Afrika Borwa ka bophara ka ho eketsa palo ya batho ba etelang kwano. (b) Ka 2023, Kabinete e ne e tjhaele monwana ho phatlalatswa ha Tokomane ya Tshisinyo ya Leano lena laNtshetsopele ya Bohahlaodi Afrika Borwa, mme ba amehang ba ne ba ntshe maikutlo a bona mme seo kaofela se behile leano lena mothating oo re leng ho ona kajeno. Moralo ona wa Leano o bontsha moralo wa leano leo ho dumellanweng ka lona ha mmoho le ditataiso bakeng sa ntshetsopele le papatso ya bohahlaodi Afrika Borwa. c)  Leano lena le tla bapatsa bohwebi lekaleng lena la bohahlaodi ho kenyeletsa le ho netefatsa le ba le seabo ho thehweng ha menyetla ya mesebetsi. Ho na le ditshisinyo tsa hore leano lena la bohahlaodi le ipapise le meralo ya maano a mmuso a ha jwale ho kenyeletsale ho matlafatsa lekala le bokgoni ba lona ba ho sebetsana le mathata ao le kopanang le ona.  (iii) Leano la Tshehetso ya Ditjhelete la Dikgwebo tse Thuthuhang, tse Nyane le tse Mahareng (MSME) ha mmoho le Dikoporasi (a) Kabinete e dumelletse ho kenngwa tshebetsong ha Leano la Tshehetso ya Ditjhelete di-MSME le Dikoporasi. Ka leano lena le ho lekwa ho fedisa ditshitiso tse thibelang di-MSME le Dikoporasi ho fumana tshehetso ya ditjhelete. Matsapa ana a tla boela a thusa kgolong ya dikgwebo jwalo ka ho hola ha dikgwebo tse sa ngodiswang ho ya ho tse ngodisitsweng le ho tloha ho dikgwebo tse nyane ho ya ho tse mahareng. (b) Leano lena le boetse le bobefatsa le mokgwa wa ho tshehetsa ka ditjhelete dikarolo tse hlwailweng tsa batho setjhabeng tse kang batjha, basadi le batho ba sa itekanelang. Leano lena ke karolo ya matsapa a ho tshehetsa dikgwebo tse nyane, ho kenyeletsa, Leano la Naha la Ntshetsopele ya Dikgwebo tse Nyane le neng le tjhaelwe monwana ke Kabinete ka 2022. (c) Mmuso o behile pele tshehetso ho di-MSME le dikoporasi hobane ke tsona tse thehang mesebetsi e mengata le ho fa batho ba bangata monyetla wa ho kgona ho iphedisa. (d) Ho kenngwa tshebetsong ha leano lena ho tla fokotsa mathata a teng tshehetsong ya ditjhelete ya dikgwebo tsa di-MSME ha mmohjo le kgodiso ya moruo, ho leng seo mmuso o se behang ka sehloohong.  (iv) Leano la Naha la Bohahlaodi la ho ya Sepakapakeng le Moralo wa ho le Kenya Tshebetsong wa 2023 ho isa ho 2033
(a) Kabinete e dumelletse phatlalatso ya Leano la Naha la Bohahlaodi la ho ya Sepakapakeng bakeng sa maikutlo a setjhaba. (b) Leano lena le reretswe ho beha Afrika Borwa jwalo ka sebaka sa boemo ba lefatshe sa bohahlaodi, ho matlafatsa ntshetsopele ya moruo le ho theha menya ya mesebetsi lekaleng lena la bohahlaodi. Afrika Borwa ke naha ya pele Afrika ya ho theha Leano la Naha la Bohahlaodi la ho ya Sepakapakeng, mme hona ho tla thusa lekala lena la bohahlaodi ho pharalla. (c) Leano lena le na le ditshiya tse fapafapaneng, e leng ntshetsopele ya moralo wa motheo, ho ntlafatsa metjha ya bohahlaodi ba ho ya sepakapakeng, tshebetso mmoho ya dikgwebo tse ikemetseng ha mmoho le mmuso, esitana le bohahlaodi bo kenyeletsang le ho tlisa diphetoho lekaleng lena.(d) Afrika Borwa e ipabola ka makgabane a mmalwa a ikgethang a e etsang e be sebaka sa se ikgethileng sa bohahlaodi ba ho ya sepakapakeng. Sena se bakaw ke hobane re na le sepakapaka se edile, seo o bonang dinaledi hantle ha mmoho le maemo a matle a lehodimo. (e) Lefapha la Bohahlaodi, ka tshebedisano mmoho le Lefapha la Saense le Mahlale, a tla thakgola Leano la Naha la Bohahlaodi ba ho ya Sepakapakeng meketeng  ya Naha ya Letsatsi la Bohahlaodi mane Kapa Leboya ka la 27 Lwetse 2024, moo projeke ya leano lena e leng hona teng. (v) Leano la ho Fetola Tsela eo Bommasepala ba Sebeketsang ka Teng
(a) Kabinete e fumane le hona ho tjhaela monwana dipehelo tseoModulasetul le, ditho tsa Komiti e Kopaneng ya Matona (IMC) di di tshetlehileng leaning la bona la ho fetola tsela e mpe eo bommasepela ba sebetsang ka yona. (b) Sepheo le morero ka IMC ke hore e behe leihlo ho kenngwa tshebetsong ha matsapa a fapafapaneng a ho leka ho lokisa ho se sebetse hantle ha bommasepala, haholoholo dikarolo tse itseng, tse kang tse latelang:
i. Ho etsa bommasepala ba sebetse ka tsela ya porofeshenale;ii. Boikarabello, ho beha leihlo le ho shebana le ba sa sebetseng;iii. Puso, botsitso le tsamaiso ya sepolotiki;iv. Taolo ya ditjhelete le diphetho tse ntlafetseng tsa ditlhahlobo tsa dibuka tsa ditjhelete;v. Phano ya ditshebeletso le tlhokomelo ya meralo ya motheo;vi. Ntshetsopele ya moruo wa lehae le moralo wa tshebetso; levii. Dikamano tsa ka hare le kantle ho puso.(c) Matsapeng ana, IMC e tla beha pele bommasepala ba hulang ka thata.(d) Kabinete e boetse e laetse hore mafapha a mmuso le ditheo tsa mmuso di tlameha ho lefa mekitlane ya tsona ho bomasepala mme Lefapha la Naha la Matlotlo le filwe maikarabelo a ho netefatsa hore sena se a phethahala.(vi) Mekitlane ya masepala ho diboto tsa metsi
(a) Kabinete e tsebisitswe ka mekitlane ya bommasepala ho diboto tsa metsi.  Ka mafelo a Phupu 2024, Boto ya Metsi ya Lekwa Bohareng e ne e kolotwa tjhelete e kalo ka ka dibilione tse R9.9, mme ha e le ya Magalies yona e kolotwa dimilione tse R930 mme maemo ana kaofela a etsa bommasepala ban aba fellwe ke tjhelete.(b) Mekitlane ho diboto tsa metsi e na ba le kgahlamelo e mpe phepelong ya metsi le ho bommasepala ba lefang hantle mekitlane ya bona ya metsi.(d) Kabinete e dumelletse ho thewa ha IMC bakeng sa ho fetola tshebetso ya bommasepala. IMC e tla boela e netefatsa hore bommasepala ba lefa mekitlane ya bona ho diboto tsa metsi, haholoholo ho tseo di leng lekgatheng la ho fellwa ke tjhelete. C. Tshisinyo ya Molao1. Tshisinyo ya Molao wa Borena ba Makhoi-San ya 20241.1. Kabinete e dummelletse ho tlisa ha Tshisinyo ya Molao wa Borena ba Makhoi-San ya 2024 Palamenteng. Tshisinyo ena e ngotswe ka lebaka la kahlolo ya Lekgotla la Dinyewe la Molaotheo e neng e bolele hore Molao wa Borena ba Makhoi-San wa2019 (Molao wa bo 3 wa 2019) o se molaong jwalo kaha setjhaba se sa ka sa fuwa nako ya ho ntsha maikutlo a sona. 1.2. Tshisinyo ena ya molao e tla neha Palamente monyetla wa ho ikamahanya le taelo ya Lekgotla la Dinyewe la Molaotheo. Molao wa Borena ba Makhoi-San wa 2019 o kene sebakeng sa Molao wa Boetapele ba Setso le Meralo ya Puso wa 2003 (Molao wa bo 41 wa 2003)
D. Ditsebiso ho Kabinete1. Sephetho sa Ketelo ya Semmuso Tjhaena le ho nka karolo Sebokeng sa Tshebedisano mmoho ya Tjhaena le Afrika (FOCAC)1.1. Kabinete e tsebisitswe ka sephetho sa ketelo e atlehileng ya Mmuso naheng ya Tjhaena ha mmoho le kopano ya FOCAC e neng e tshwaretswe Beijing, Tjhaena ho tloha ka la 2 ho isa ka la 6 Lwetse 2024. Kabinete e etse hloko diphetho tse latelang tse ka sehloohong molemong wa Afrika Borwa:1.1.1. Tumellano ya ho fetola mokgwa wa kgwebisano ho eketsa tlhahiso dihlahiswa tse nang le boleng, haholoholo, tumellano ya ho eketsa lenane la dihlahiswa ka tse 100 tse nang le boleng ho tswa Afrika Borwa tseo Tjhaena e tlang ho di reka. 1.1.2. Ho feta moo, Afrika Borwa e fumane tshebedisano mmoho ho China makaleng a mararo e leng la tlhahiso ya motlakase o hlwekileng, tshebediso ya dijithale ha mmoho ledipalangwang le tsamaiso ya thepa. Tshebedisano mmoho ena e tlisa kgothaletso tlhahisong ya makoloi atsa motlakase, ho hlahisa dibeteri, tlhahiso ya motlakase ka tsela ya tlhaho, ha mmoho le ho kgona ho hlwaya Dibaka tse Kgethehileng tsa Moruo le tsa Ntshetsopele ya Diindasteri. 1.1.3. Batsetedi ba bohlokwa ba Matjhaena mane Shenzhen le Beijing baile ba bontsha kgahleho ya ho eketsa matsete a bona kapa ho qala matsete a matjha Afrika Borwa.  1.1.4. Nakong ya ketelo ena ho sainilwe ditumellano tse ngata tsa tshebedisano mmoho pakeng tsa Tjhaena le Afrika Borwa. 1.1.5 Enngwe ya Ditumellano tsena ke ya hore haeba ho ropohile lefu la dikgomo, ho thibelwe ho rekiswa ha nama ya dikgomo tsa karolo eo e amehileng feela, e seng ho kwalwe ho rekiswa ha nama naheng yohle.  Mosebetsi Ditumellano tsena o qadile nakong ya Palamente ya botshelela. 2. Tlaleho ya kgatelopele ya ho kgutliswa ha masapo a balwanedi ba tokoloho ho tswa Zambia le Zimbabwe
2.1. Kabinete e hlabilwe malotsana ka boitokisetso ba ho kgutlisetsa masapo a balwanedi ba tokoloho ba Afrika Borwa ba patilweng Zimbabwe le Zambia lapeng. Hara masapo a tla kgutlisetswa Afrika Borwa ke a bahlabani ba ntwa ba kang Moatevokate Duma Nokwe, Mama Florence Mophosho le Basil February. 2.2. Ho kgutliswa hona ha masapo ana ho tswaZambia le Zimbabwe ke karolo ya Projeke ya Leano la Sehopotsa sa Botjhaba le Tokollo ya rona (RLHR). Sepheo ka RLHR ke ho etsa sehopotso, ho keteka, ho ruta, ho khothalletsa, ho bapatsa, ho baballa le ho fana ka bopaki bo bontshang tsela ya Afrika Borwa ya tokoloho.2.4. Mokete wa ho Amohela Masapo ana o tla etsetswa Diahelong tsa Sesole sa Moyeng mane Waterkloof ka la 27 Lwetse 2024.    3. Ho potlakisa ho kenngwa tshebetsong leano la ho kgutliswa ha mobu 
3.1. Kabinete e amohetse le ho ananela tlaleho ya ho potlakisa tshebetso ya ho kgutliswa ha mobu naheng ena. Ho potlakisa lenaneo la Ho Kgutliswa ha Mobu ho tsamaisana le dikgothaletso tsa Moifo wa Mopresidente wa Dikeletso mabapi le ho Kgutliswa ha Mobu le Ditaba tsa Temo tse ileng tsa tlalehelwa Kabinete ka 2019. 3.2.A mangata mananeo a ho kgutliswa ha mobu a kentshweng tshebetsong mme Kabinete e fumane tlaleho e latelang: i. Ka Molao wa ho Tlisa Phetoho Dibakeng tse Itseng tsa Mahaeng, wa 1998 (Molao wa bo 94 wa 1998), ho se ho kgutlisitswe mobu wa dihektara tse 630 000;ii. Dihektara tse ding tse 659 602 tsa lefatshe la mmuso la temo di abetswe batho;iii. Ho fihlela ka la 31 Tlhakubele 2024, ho tjhaetswe monwana ditseko tse 83 205 tsa lefatshe;iv. Dihektara tse 2, 895, 935 tsa lefatshe di ile tsa rekwa ka dibilione tse R26.4. v. Ditlhapiso tsa tsa dibilione tse R26 di ile tsa abelwa ba tshwanelang. vi. Malapa a 2 376 976 a unne molemo ho lenaneo la ho kgutlisetswa mobu.vii. Komishene ya Ditokelo tsa ho Kgutlisetswa Mobu e rerile ho qetella ditseko tse 339  ka selemo sa ditjhelete sa 2024/2025. 4. Ho kwalwa ha Lekgalo la Phepelo ya Metsi la Projeke ya Metsi a Dihlaba a Lesotho Bakeng sa Tokiso
4.1. Kabinete e hlabilwe malotsana ka ho kwalwa ha Lekgalo la Phepelo ya Metsi la Projeke ya Metsi a Dihlaba a Lesotho bakeng sa tokiso e rerilweng ho tloha ka la 1 Mphalane 2024 ho isa ho la 31 Tlhakubele 2025.4.2. Tokiso ena e bohlokwa molemong wa ho ho tsireletsa meralo ya motheo bakeng sa dilemo tse ding tse 20 ho isa ho 30. Ha sena se sa etsahale, phepelo ya metsi Letamong la Lekwa (IVRS) e ka ba kotsing, e leng se ka thefuang phepelo ya metsi ke ba ha Rand Water, e leng bona ba fepelang metsi ho bommasepala bohle ba Gauteng. 4.3. Ba ha DWS ba entse tlhahlobo e matlo ho IVRS e hoketseng matamo a mang a 14 ho sheba hore ho kwalwa ha lekgalo ho tla ba le kgahlamelo e kae. Sephetho sa tlhahlobo se bontshitse hore ho kwalwa hona ha lekgalo ha ho na ho ba le kgahlamelo a kae hobane ha jwale matamo ana a 14 a ntse a tletse.4.4. Kabinete e elelletswe hore ho kgaoha ha phepelo ya metsi ho bommasepala ba Gauteng le Foresitata ha ho amane le ho kwalwa hona ha lekgalo. DWS e ile ya thsetsa bommasepala ho buisana le ba ameha ka ho kwalwa ha Lekgalo lena la Metsi a Dihlaba a Lesotho. 4.5. Kabinte e boetse ya hlokomela hore ho eketseha ka potlako ha setjhaba Gauteng, ho se lokiswe ha meralo ya motheo ha mmoho le ho se qobelle melao ya bommasepala ho diehisa ho kengwa tshebetsong ha Mokgahlelo wa 2 wa Projeke ya Metsi a Dihlaba a Lesotho mme hape ho na le kabelo ho kgaoheng hona ha phepelo ya metsi. Ho phethelwa ha Mokgahlelo wa 2 wa Projeke ya Metsi a Dihlaba a Lesoho ho tla imolla mathata a phepole ya metsi mme ka ho le leng tshebediso ya thekenoloji e ntjha ya ho baballa metsi le ho lokiswa kgafetsa ha meralo ya motheo ho tla thusa haholo. 4.6. Kabinete e hlokometsi hore DWS e se e tshwere dikopano le bommasepala ba Foresisitata ba fumanang metsi ho tswa Nokeng ya Liebenbergsvlei ho tloha ka Hlakola 2022 ho leka ho fokotsa kgahlamelo e ka bang teng ka lebaka la ho lokiswa ha lekgalo lena. Ho dieha kapa ho se lokise meralo ya motheo ke bommasepala ke phephetso e kgolo. Kabinete e elellwa taba yah ore DWS  ke tla ba beha leihle mme e fane ka tshehetso moo e hlokahalang teng.  
5. Ho fokotswa ha sekgahla sa phepelo ya metsi Gauteng
5.1. Kabinete e tsebisitswe ka ho kenngwa tshebetsong ha Mokgahlelo wa pele wa ho fokotsa sekgahla sa phepelo ya metsi Gauteng. Sena ke ka lebaka la ba ha Rand Water e se e fihlelletse maemo a ho qetela a sekgahla sa bona sa phepelo ho IVRS. 5.2. Sekgahla sa tlhokeho ya Metsi Gauteng se ntse se hola ka lebaka la kgolo ya setjhaba, ho eketseha ha tshebediso ya metsi ntle le tefello ho bo mmasepala, ho kenyeletsa le dikgokelo tse seng molaong le ho se lokiswe ha dipeipi tse dutlango, e leng se etsahalang bo bommasepala ba dipersente tse 33 Gauteng.5.3. Hona jwale, tlhokeho ya metsi ho tswa ho bommasepala ba fumanang metsi ho Rand Water e nyolohile ho feta metsi a teng polokelong ya bona ha mmoho le diteisheng tse hlwekisang metsi. 5.4. Ho qoba ho fokotswa ho yang pele, bomasepala ba Gauteng ba tlameha ho lokisa dipeipi tse dutlang le ho hlokomedisa setjhaba ho fokotsa tshebediso ya metsi. 5.5.  DWS, Rand Water le bommasepala ba Gauteng ba sebetsa mmoho le a World Bank 2020 Water Resources Group ho hlokomedisa ka ho baballa metsi, mme sena se tla etswa ho kenyeletswa le setjhaba ha mmoho le borakgwebo. E. Khiro Khiro tsohle di itshetlehile ho netefatso ya mangolo a thuto le tumello e maleba.  (a) Ntate Captain Rufus Lekala e le Motsamaise e Moholo wa Phethahatso (CEO) ya Bolaodi ba Polokeho ya Mawatle a Afrika Borwa bakeng sa dilemo tse hlano. (b) Ntate Luvuyo Xola Ntoyi e le CEO ya Boto ya Metsi ya Bohareng ba Lekwa bakeng sa dilemo tse hlano.  (c) Ntate Gift Zowa e le CEO ya Broadband Infraco bakeng sa dilemo tse hlano. 
F. Diketsahalo tse Tlang1. Letsatsi la Botjhaba1.1. Motlatsa Mopresidente Mashatile o tla fana ka puo ya sehlooho moketeng wa semmuso wa Letsatsi la Botjhaba ka Labobedi, la la 24 Lwetse 2024 Lebaleng la Dipapadi la Meqheleng Ficksburg, Foreisetata, tlasa lepetjo le reng: “Ho keteka bophelo ba bahale ba rona ba nehelaneng ka bophelo ba bona bakeng sa tokoloho ya rona.”1.2. Ha re keteka Letsatsi la Botjhaba, re hlompha bahale ba rona ba ileng ba tela bophelo ba bona ba lwanela tokoloho ya rona, haholoholo balwanedi ba tokoloho ba ileng ba qobellwa ho tswa naheng ke mmuso wa kgethollo mme ba hlokahalla kantle ho naha ena.1.3. Mokete wa ho Amohela Masapo a bona o tla etsahala ka la 27 Lwetse 2024 ha ho tla be ho amohelwa masapo a ba hlokahalletseng Zambia le Zimbabwe mme sena e tla be e le karolo ya Afrika Borwa jwalo ya Projeke ya ho Kgutliswa ha Masapo. 1.4 Jwalo ka karolo ya mekete ya Kgwedi ya Botjhaba, mmuso o tla tshwara Mokete wa dipapadi tsa Botjhaba mahareng a la 24 le 29 Lwetse 2024 Foreisetata bakeng sa ho bontsha dipapadi tsa botjhaba, mmino, motjeko, dijo, le bonono. 2. Kgwedi ya Bosebeletsi ba Setjhaba (PSM)2.1. Jwalo ka ha re ntse re tswella ho keteka PSM, bekeng ena mmuso o tsepamisitse maikutlo ho thoholetsa basebetsi thusang setjhaba ka mehla ka boitelo le boqhetseke. Hona bekeng ena, re boetse re kenyeletsa le Ditsi tsa rona tsa Thusong, tse fanang ka thuso le tlhahisoleseding setjhabeng.
3. Beke ya Tlhokomediso ya Botholo3.1. Afrika Borwa e tla kopana mmoho le matjhaba ka ho hlwaya beke ya matjhaba ya batho ba ditholo ho tloha ka la 23 ho isa ho la 29 Lwetse 2024 ka tlasa lepetjo la: “Ingodisetse Ditokelo tsa Puo ya Matsoho”.4. Seboka sa Brazil, Russia, India, Tjhaena le Afrika Borwa (BRICS)4.1. Bakeng sa ho lokisetsa Seboka se tlang sa BRICS sa 2024 ho tloha ka la 22 ho isa ho la 24 Mphalane 2024 se tla tshwarelwa Russia, Afrika Borwa e nka karolo dikopanong tse ngata tse lokisetsang seboka sena, mme e rata ho hlahisa maikutlo a yona ho dintlha kgolo tsa tla sekasekwa sebokeng seo.
5. Seboka sa Matjhaba sa Tshebediso ya Dijithale Pusong. 5.1. Lefapha la Tshebeletso le Tsamaiso ya Setjhaba, ka tshebedisano mmoho le Lefapha la Dithuto tsa Puso Yunivesithi ya Witwatersrand di tla tshwara, Seboka sa Matjhaba sa bo 17 sa Tshebediso ya Dijithale Pusong (ICEGOV) pakeng tsa la 1 le la 4 Mphalane 2024 tlasa lepetjo le reng: “Puso e Tshepahetseng le e Nepahetseng bakeng sa Lefatshe Leo Re Le Hlokang”.
G. Melaetsa1. DithoholetsoKabinete e fetiseditse dithoholetso tsa yona le ditakaletso tse ntle ho:• Sehlopha sa Afrika Borwa ka tshebetso ya bona e tswileng matsoho Dipharalimpiking tsa 2024 Paris le ho hapa dimetale tse tsheletseng.• Simoné Kruger ka ho hapa metale wa kgauta papading ya ho akgela sekotlolwana F38 Dipapading tsa Dipharalimpiki. • Mopalami wa dibaesekele Nicolas Pieter du Preez ka ho hapa metale wa boronse Tekong ya Motho ka Mong ya Nako ya Banna ya H1 Dipapading tsa Dipharalimpiki tsa Paris. • Donald Ramphadi le Lucas Sithole ka ho hapa metale wa boronse papading ya tenese ya batho ba babedi lehlakore ka leng ba bapalang ba dutse ditulong tse mabidi Dipapading tsa Dipharalimpiki tsa Paris. • Bompodi ba lefatshe Dispringboko ka tlholo ya bona habedi ho New Zealand Tlhodisanong ya Bomampodi ya Rabi. Dispringboko di ntse di eso hlolwe papading ya Bompodi ya Rabi mme ba tla bapala le Argentina papading ya bona e latelang.  • Sebini sa Afrika Borwa Tyla ya entseng nalane ka ho ba Moafrika Borwa wa pele ho hapa Kgau ya Vidiyo ya Mmino ya MTV. • Sehlopha sa Afrika Borwa Sebokeng sa Matjhaba sa Bokgoni ba sa 2024 naheng ya Fora ka ho bontsha bokgoni bo hodimo le ditalente tsa naha ya rona.•    Kabinete e thoholeditse The Douglas Weir e Kapa Leboya ka ho ananelwa jwalo ka Letamo la Botjhaba la Nosetso ke Komishene ya Matjhaba ya Nosetso le ho Pontjwa ha Metsi. Ke lekgetlo la pele letamo la Afrika Borwa la nosetso le fumana kgau. Weir e nang le dilemo tse 130 e hlokomelwa ke Lefapha la Metsi le Tsamaiso ya Dikgwerekgere mme ke karolo ya meralo ya Mokgatlo wa Basebedise ba Metsi ba Lekwa le Tlase, ka ho fepela sebaka se ka bang dihektara tse 8,1113 ka metsi a ho nosetsa.• Kabinete e kopana mmoho le Mopresidente Ramaphosa ka ho thoholetsa Motlotlehi Mopresidente Abdelmadjid Tebboune ka ho kgethwa hape jwalo ka Mopresidente wa People’s Democratic Republic of Algeria. Kabinete e malala a laotswe ho kopana le Mmuso wa Algeria bakeng sa ho matlafatsa dikamano.2. MatshedisoKabinete e fetisitse matshediso matshediso ho metswalle le lelapa la:•  Monghadi Pravin Gordhan, eo e neng e le moetapele ya kgahlano le tshusumetso e bolotsana diqetong tsa mmuso, le ho sebetsa ka boitelo ho sireletsa puso e nang le molao le e ntle. Nakong yohle yah ae e telele ya ho sebetsa le batho, o sebeditse dikarolong tse ngata jwalo ka letona le Moomishenara wa Setheo sa  Afrika Borwa sa Pokeletso ya Lekgetho. Karolo ya hae e bile bohlokwa haholo ntshetsong pele ya moruo wa Afrika Borwa, a kgothalletsa ponaletso, maikarabelo, le ho thibela bobodu. E ne e le molwanedi ya kgahlano le mmuso wa kgethollo, ya tetseng bophelo ba hae bakeng sa tokollo ya setjhaba sa rona.•  Mofumahadi Regina Brookes, molwanedi wa tokoloho ya neng a le kgahlano le Molao wa Boitshwaro bo Hlephileng wa 1950 mme o ile a hlekefetswa ke mmuso wa kgethollo bakeng sa ho dula le batho ba batsho e le mosadi wa lekgowa. Ka 1995, o ne a kope ho bitswa le ho nkwa jwalo ka wa Mmala hore a kgone ho dula hara batho ba batsho.  •  Mongodi ya ratwang haholo, seroki le molwanedi, Ntate James Matthews, eo e neng e le setho se Hlomphehang sa National Order of Ikamanga. O ne a fumane tlotlo ya hae ka 2004 bakeng sa diphihlelo tsa hae tse tswileng matsoho ho Dingolwa, karolo ya hae ho boqolotsi ba ditaba le karolo ya hae e ntle ya ho lwanela Afrika Borwa e sa kgetheng mmala.• Qhoku ya mmino wa Kwaito, Ntate Sandile Ngwenya, ya neng a tsejwa haholo ka la Mapaputsi, ya bileng le seabo se seholo ntafatsong ya mmino wa Kwaito. • Dibapadi tsa dipale Darlington Michaels, Sello Motloung le Paul Lückhoff, ba ntsheditseng pele indasteri ya dipale ka mesebetsi ya bona.• Qhoku ya seswaswi, Ntate Philani Mabanga, ya neng a tsejwa haholo ka la ‘Mfundisi Ntshebe’, ya ileng a re qabola ka dinako tsohle ka mosebetsi wa hae metlae ya mmino.
Dipotso: 
Mme Nomonde Mnukwa Sebuelli sa Mmuso se Tshwereng MokoboboMohala: 083 653 7485E ntshitswe ke: Tsamaiso ya Dikgokahanyo tsa Mmuso le Tlhahisoleseding (GCIS)"
"Tlaleho ya Kopano ya Kabinete, Laboraro 9 Mphalane 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/st/news/cabinet-statements/tlaleho-ya-kopano-ya-kabinete-laboraro-9-mphalane-2024-10-oct-2024,"A.  Maemo a Renang
1.  Moruo1.1.  Afrika Borwa: Sebaka se Nepahetseng sa Matsete 1.1.1.  Kabinete e lekola kgahlamelo e ntle ya boramatsete ho latela ketelo ya Mopresidente Cyril Ramaphosa le Motlatsa Mopresidente Paul Mashatile New York, USA le London, United Kingdom (UK), ka tatelano. 1.1.2.  Hara tseo Mopresidente a ileng a di etsa ha a ne a ileng Sebokeng sa bo-79 sa Kakaretso sa Mokgatlo wa Matjhaba a Kopaneng (UNGA), o ile a fumana monyetla wa ho bapatsa Afrika Borwa jwalo ka sebaka se itlhommeng pele sa matsete puong eo a neng a e tshetlehele New York Stock Exchange – e leng setheo se seholo lefatsheng ka bophara ho tsa mebaraka. 1.1.3.  Motlatsa Mopresidente ka ho le leng yena o ile a etela UK le Ireland moo a ileng a tshetlehela London Stock Exchange (LSE) puo moo a ba bontshitseng tlhokeho ya ho tsetela Afrka Borwa. Ho tloha ka 2023, LSE e bile setheo sa maemo a hodimo mane Yuropa. 1.1.4.  Mopresidente Ramaphosa le Motlatsa Mopresidente Mashatile, le bohle ba neng ba tsamaya le bona ba ile ba pepesa tse ka sehlohlolong mabapi le Mmuso ona wa Kopanelo, e leng kgodiso ya moruo o kenyeletsang bohle le ho thehwa ha menyetla ya mesebetsi mme ho ntse ho etswa matsapa a ho fihlella sena. Ba tswetse pele ka ho hlakisa mosebetsi o seng o ntse o tswela pele ka mananeo a ho ntlafatsa dibopeho tsa bohlokwa ka sepheo sa ho theha maemo a matle bakeng sa ho tsetela. Lenaneo lena le ntlafatso ya sebopeho le hlophiswa ka lenaneo la Mopresidente le Lefapha la Matlotlo la Operation Vulindlela.
1.2.  Mokgahlelo wa bo-2 wa Selekane sa Mmuso le Dikgwebo 1.2.1.  Kabinete e thabetse ho thakgolwa ha Mokgahlelo wa bo-2 wa Selekane sa Mmuso le Dikgwebo seo ka sona ho ikemiseditsweng ho ntlafatsa maemo a moruo wa naha ka ho tla le matsapa dikarolong tse ding tsa moruo wa naha ena ka sepheo sa ho theha moruo o kenyeletsang bohle esitana le ho theha menyetla ya mesebetsi. Sena se tla etswa ka ho eketsa matsete hammoho le ho kenya dintlafatso tse tla ntlafatsa maemo a naha. 1.2.2.  Ho tshehetsa matsapa ana a mmuso, Bahlanka ba Baholo ba Phethahatso ba 130 (di-CEO) ba dikhamphani tse kgolo tsa Afrika Borwa, ba ile ba sebedisa tsohle tseo ba nang le tsona ho kenyeletsa boitsebelo ba bona ho thusa ho rarolla mathata a ho tingwa ha motlakase ka sepheo sa ho o baballa hoo ha jwale ho seng ho sa etsahale. Ba boetse hape ba tshehetsa ho kenya tshebetsong ha Lenaneo la Tsoseletso ya Mokgwa wa ho Thothwa ha Thepa esitana le dintlafatso ha mokgwa wa ho fumana visa hammoho le ho lwantsha bonokwane le bobodu, e leng tse ileng tsa kenngwa Mokgahlelong wa 1.
1.3.  Ho Phatlalatsa Koranteng ya Mmuso Diphetoho Dikopong tsa VISA 1.3.1.  Kabinete e amohetse ho kenngwa ha mokgwa o motjha wa ho kenya dikopo tsa visa Afrika Borwa Koranteng ya Mmuso. Sena se tla thusa ho hohela batho ba matjhaba ba nang le maitsebelo hammoho le matsete, ho phahamisa tsa bohahlaudi esitana le ho theha menyetla ya mosebetsi. 1.3.2.  Letona la Ditaba tsa Lehae, Ngaka Leon Schreiber, le kentse diphetoho tsena koranteng ya mmuso, e leng e nngwe ya dikatleho tsa Operation Vulindlela.1.4.  Ho qobella Melao ya tsa Khiro1.4.1.  Kabinete e thoholetsa ho matlafatswa ha letsholo la Lefapha la Mesebetsi le Khiro (DEL) la ho hlahloba dikhamphani tse ngata ho netefatsa hore bahiri ba imatahanya le ditlhokeho tsa ho thaotha basebeletsi. 1.4.2.  Haesale Palamente ya Bosupa e qadile mosebetsi wa yona, DEL e se e ntshitse dikotlo tsa boleng bo fetang R10 milione bakeng sa bahiri ba diindasteri tsa kamohelo ya baeti ba ntseng ba tswella ho hira melata e se nang ditokomane. Ditlhahlobo tsena di tshwana le tse entsweng indastering ya dilori ho netefatsa hore bahiri ba ikobela dipehelo tsa Molao wa Dipehelo tsa Motheo tsa Khiro wa 1997 (Molao wa bo 75 wa 1997).1.4.3.  Ditlhahlobo tsena di utullotse maemo a ho se imatahanye le Molao wa Khiro ho kenyeletsang ho lefa basebetsi meputso e tlase, ho hula ditjhelete tsa basebetsi ho seng molaong esitana le ho se ikobele melao ya bophelo bo botle le tshireletso mosebetsing.
1.5.  Sekema sa Kimollo ya Nakwana ho Bahiri le Basebetsi (TERS)1.5.1.  Kabinete e amohetse ho nyollwa ha ditekanyetso tsa TERS ho tloha ho R400 milione ho ya ho R2.4 bilione selemong sena sa ditjhelete. 1.5.2.  Ho nyollwa hona ke karolo ya mmuso ya karabelo nako e sa le teng ho baballa mesebetsi ka ho tshehetsa dikhamphani tse nang le mathata a ditjhelete ka lebaka la maemo a mabe a moruo e le ho fokotsa sekgahla sa ho fokotswa ha basebetsi ke bahiri.
2.  Ntwa kgahlanong le Bonokwane le Bobodu 2.1.  Bonokwane2.1.1.  Kabinete e tshwela ka mathe ketso ya ho bolawa ha batho ba 18 Lusikisiki le ba tsheletseng (6) ba tshireletso ya setjhaba mane Qumbu, Kapa Botjhabela dipolaong tsa batho ka bongata. 2.1.2.  Kabinete e amohetse ho phakisa ho tliswa ha moifo wa ditsebi tsa bahlanka ba qobello ya molao ho batlisisa diketsahalo tsena tsa ho thunya moo mosebetsi wa bona o seng o bonahala jwalo kaha mmelaellwa a le mong ketsong ya Lusikisiki ya ho bolawa ha batho ba 18 a seng a hlaheletse lekgotleng la dinyewe. 2.1.3.  Kabinete e amohetse katleho ya mosebetsi wa ditshebeletso tsa mautlwela mane Verulam le High-Flats, KwaZulu-Natal. Letsholong la mane Verulam, sepolesa se ile sa fumana kokonono ya bonokwane ba ho tlatlapa dikoloi tse tsamaisang tjhelete mane KwaZulu-Natal. Mmelaellwa enwa o ile a thunngwa ke sepolesa kamora hore e be yena ya qalang ka ho thunya a lebisitse ho sepolesa. Letsholong le tshwanang le leo, ho ile ha tshwarwa babelaellwa ba babedi (2) ba belaellwang ha ba bolaile batho ba supileng (7) mane High-Flats. Le bona ba bolailwe ho thunyaneng ha bona le sepolesa.2.1.4.  Kabinete e a kgothala ke katleho e tswellang pele ya Operation Shanela. Bekeng ena e fetileng ho tshwerwe babelaellwa ba fetang 10 000 ba tshwaretsweng melato e fapafapaneng e kang dipolao, peto, ho ba le dithunya tse seng molaong, ho tlatlapa dikgwebo esitana le batsamaisi ba dithethefatsi ba tshwerweng madibohong a rona ba na le sethethefatsi sa cocaine.2.1.5.  Kabinete e boetse e thoholetsa letsholo la kopanelo le neng le le mane Limpopo moo ho ileng ha utullwa laboratori ya tlhahiso ya dithethefatsi mane Lebowakgomo, moo ho ileng ha hatjwa dithethefatsi tsa boleng ba R4 milione moo hape ho tshwerweng babellwa ba bararo.
2.2.  Twantsho ya Bobodu2.2.1.  Kabinete e amohetse ho tshwarwa ha batsamaisi ba tsheletseng ba khamphani ya feme ya boenjinere ba qoswang ka ho ikgakanya tabeng ya Matlafatso ya Batho ba Batsho Moruong le boqhekanyetsi ba dithendara tsa R400 milione tsa Eskom le Sasol.
2.3.  Dikgoka tsa Bong le Dipolao tsa Basadi (GBVF)2.3.1.  Kahlolo e etsang nalane ya mabeta wa letoto Nkosinathi Phakathi ya ho hlola tjhankaneng bophelo bohle makgetlo a 42 ke Lekgotla le Phahameng la Dinyewe la Gauteng, ho romela molaetsa o matla ho bohle ba etsang diketso tsena tsa GBVF mme setjhaba se ke ke sa behwa tsietsing ke diketso tsena tsa bona tse mpe. 2.3.2.  Kabinete e etsa kgoeletso ho MaAfrika Borwa ho tlaleha ditlolo tsohle tsa molao tse mabapi le GBVF kapa leha e le diketso dife feela tsa tlhekefetso tsa batho ba sa kgoneng ho itshireletsa – ngwana, leqheku kapa motho ya qhwadileng – sepoleseng se haufi kapa ho letsetsa nomoro ya ho Tlaleha Bonokwane ya: 086 00 10111.
3.  Taolo 3.1.  Ho phethisa boitlamo ba hae ba ho sebedisana le mebuso ya diprovense le ya lehae boo a bo entseng nakong eo a neng a tshetleha Puo ya Ditekanyetso ya ya Kantoro ya hae, Mopresidente Ramaphosa o tla etella pele sehlopha sa kemedi ya Kabinete ho ya buisana le Ditonakgolo le Ditho tsa Dikomiti tsa Phethahatso tsa Diprovense. 3.2.  Ba tla qala ka ho etela Limpopo ka Labohlano la 1 Pudungwana mme ba latele ka KwaZulu-Natal ka Labone la 7 Pudungwana 2024.
4.  Tshireletso ya Setjhaba4.1.  Maemo a Mabe a Lehodimo 4.1.1.  Kabinete e kgothaletsa MaAfrika Borwa ho dula a fadimehile le ho ikobela tlhokomediso ya Ditshebeletso tsa Bolepi tsa Afrika Borwa. Naha e tswela pele ho ba le maemo a hlobaetsang a lehodimo a kenyeletsang lehlwa, dikgohola, meya e matla le motjheso o matla ka lebaka la ho fetofetoha ha tlelaemete. Ditlhokomediso tsa maemo a lehodimo di etswa metjheng kaofela ya dikgokahanyo ho kenyeletsa le diyalemoyeng tsa lehae. 4.1.2.  Kabinete haufinyane e tla fumana Lewa le Kopanetsweng la Taolo le Karabelo ya Dikoduwa le tla akaretsa pebofatso le karabelo ya dikoduwa ho kenyeletsa tsela ya ho fumana ditjhelete tsa ho ho hlaphohelwa.
4.2.  Foramo ya Pulamadiboho ya Ditoropo tsa Naha ya Afrika Borwa ya Lenaneo la Lefatshe la Bodulo le Ditoropo4.3.  Mafapha a Bodulo ba Batho, le Kopanelo ya Puso le Merero ya Botjhaba, Neteweke ya Metsemeholo ya Afrika Borwa le Lenaneo la Madulo la UN (UN-Habitat), a ne a tshwere Foramo ya Pulamadiboho ya Ditoropo tsa Naha ya Afrika Borwa ya Lenaneo la Lefatshe la Bodulo le Ditoropo ya matsatsi a mararo.4.3.1.  Foramo ena e ne e kopantse bomphatho ba bohlokwa ba kahisano ho sekaseka pharela ya ho subuhlellana ha batho dibakeng tsa ditoropong mona Afrika Borwa. 4.3.2.  Foramo e hlakisitse bohlokwa ba ho ba le mawa a ho tobana le ho subuhlellana ho potlakileng ha batho dibakeng tsa ditoropong ka sepheo sa ho kgona ho lwantsha mathata a kang ho fetofetoha ha tlelaemete, smart mobility le thekenoloji.
4.4.  Ho kgutlisetswa Lapeng ha Masalla a Balwanedi ba Tokoloho ya Afrika Borwa 4.4.1.  Kabinete e amohetse ho kgutlisetswa lapeng ha masalla a balwanedi ba tokoloho ba neng ba patelwe Zimbabwe le Zambia nakong eo ba neng ba le palehong. Ho kgutliswa hona ha masapo a bona ho bontsha ho phethisa se bolelwang ke Selelekela sa Molaotheo wa Afrika Borwa wa selemo sa 1996, o re laelang ‘ho fodisa kgethollo ya nako e fetileng le e thehilweng hodima makgabane a demokerasi, toka ya kahisano le ditokelo tsa botho. 4.4.2.  Boikitlaetso bona ke karolo ya Porojeke ya ho Kgutlisetsa ba neng ba le Palehong, eo sepheo sa yona e leng ho dumella naha le malapa a bafu ho hopola le ho hlompha mesebetsi le boinehelo ba bona ntweng ya tokoloho ya naha ena. 4.4.3.  Afrika Borwa e ntse e lokela ho leboha bonngwe ba yona le ba dinaha tsa matjhaba le dinaha tsohle tse ileng tsa neha balwanedi ba tokoloho botshabelo, tshehetso le ho ba pata ha ba se ba hlokahetse.
4.5.  Dipapadi4.5.1.  Kabinete e etsa kgoeletso ho MaAfrika Borwa ho tshehetsa sethibathibane sa Mamelodi Sundowns le Bafana Bafana, Ronwen Williams, ka ho thonngwa ho ba e mong wa dithibathibane tse 10 tse itlhommeng pele lefatsheng ka bophara dikgaung tsa Ballon d’Or tsa Mohope wa Yachine ka ho kenya tshehetso ya hao ho yena ho https://www.lequipe.fr/en/special/selection/ballon-dor-2024/section/the…4.5.2.  Williams ke sebapadi sa pele sa Afrika Borwa ho thonngwa ho Mohope wa Yachine ho dikgau tsa Ballon d’Or. Mokgahlelo wa mokete wa bo-68 wa dikgau tsena o tla ba ka la 28 Mphalane 2024. Ho fihlela letsatsing leo re ka tshehetsa Williams ka ho mo kgetha ka Senyesemane le Sefora.
5.  Merero ya Matjhaba5.1.  Qeto ya UNGA ka Israele le Palestina5.1.1.  Kabinete e amohetse qeto e etsang nalane ya UNGA ya ho tsebahatsa hore ho kena ha BaIsraele ka Botjhabela ho Jerusalema, West Bank le Gaza e le ntho e seng molaong mme ya laela hore masole le badudi ba tswe moo ka ho phethahala. 5.1.2.  Qeto ena ha e bohlokwa ho nyewe ya Afrika Borwa feela Lekgotleng la Dinyewe la Matjhaba la Toka (ICJ) empa bohlokwa le ho dinaha tse seng di tswetse pele tsa kang Spain, Belgium le Japane tseo le tsona di tshehetsang boholo ba dinaha tsa lefatshe tse ka Borwa ho Ikweita.
5.2.  Leeto la Tshebetso Boreneng ba Lesotho 5.2.1.  Kabinete e amohetse Leeto la Tshebetso la Mopresidente Ramaphosa Boreneng ba Lesotho ka Labohlano la 4 Mphalane ka memo ya Motlotlehi Morena Letsie wa Boraro. Ketelong ena ya hae, Mopresidente o ile a ya le Moketeng wa Bo-58 wa Letsatsi la Boipuso ba Lesotho le mokete wa Dilemo tse Makgolo a Mabedi Setjhaba sa Basotho se ne se thehwe le ho tshetleha puo moketeng oo ha ho ne ho ketekwa Lefa le Ruileng la Setjhaba sa Basotho.
5.3.  Ntwa e ntseng e Tswella Sudan5.3.1.  Kabinete e elellwa ho eketseha ha ntwa naheng ya Sudan mme e etsa kgoeletso ho setjhaba sa moo ho ikobela ditataiso tsa Kopano ya Afrika (AU) le Bolaodi ba Mebuso e Kopaneng ya Ntshetsopele bakeng sa ho fedisa ntwa ena. Afrika Borwa e malala-a-laotswe ho thusetsa ka botsebi ba yona ho bohle ba amehang bakeng sa ho fumana mokgwa wa ho tlisa kgotso ya moshwelella Sudan.
B.  Tse ka Sehlohlolong tsa Kabinete
1.  Tlaleho ya ho Phethelwa ha Bohlahlobi ba Tsela ya Bophelo ka Ditho tsa Tshebeletso ya Bolaodi bo Phahameng (SMS)1.1.  Kabinete e tsebisitswe ka kgatelopele e seng e fihletswe mabapi le ho phethelwa ha e-Disclosures ke ditho tsa SMS le ho thoholetsa kgatelopele e kenyeleditseng ho imatahanya ka botlalo ke mafapha a 147 ho a 160 a naha le a diprovense, le ho ananela dipatlisiso tse motjheng bakeng sa ditho tse sa imatahanyang. 1.2.  Kabinete e etsa kgoeletso ho Lefapha la Tshebeletso ya Mmuso le Tsamaiso ho sekaseka ho leka ho atolosetsa mokgwa ona wa eDisclosure dimmasepaleng.
2.  Tlaleho ya ho Thehwa ha Rejistara e Bohareng ya Kgalemo ho Phatlalla le dDkarolo tse Tharo tsa Mmuso 2.1.  Kabinete e behilwe ka sehlohlolong ka kgatelopele e seng e fihletswe mabapi le ho thehwa ha Rejistara e Bohareng ya Kgalemo ho phatlalla le dikarolo tse tharo tsa mmuso le ho tshehetsa tshisinyo ya ho hokahanya Rejistara e Bohareng ya Kgalemo le tsamaiso ya PERSAL ya mmuso le ditsamaiso tsa mekgolo tsa mebuso ya lehae, bakeng sa ho ba le motjha o bulehileng mabapi le ho thaothwa, ho tlohela mosebetsi le ho nyaolwa ha bahlanka ba nkgang lefotha.
C.  Diqeto tsa Kabinete
Dibili
1.  Bili ya Moralo wa Naha wa Khamphani ya Peterole ya Afrika Borwa (SANPC) 1.1.  Kabinete e tjhalletse monwana ho kenngwa ha Bili ya SANPC ya selemo sa 2024. Bili e fana ka ho thehwa ha Khamphani e Laolwang ka mmuso, e le ho fana ka matla qetong ya Kabinete ya la 10 Phupjane 2020 ho kopanya PetroSA, Khamphani ya Ntshetsopele ya Kgase ya Afrika Borwa (iGas) le ya Mokgatlo wa Lewa la Letlole la Dihlahiswa tsa Mafura. 1.2.  Karolo e kgolo ya bokgoni ba tlhwekiso ya oli Afrika Borwa e etswa ke Dikhamphani tsa Oli tsa Matjhaba (di-IOC), e leng se behang tlhahiso ya mafura ka mosing jwalo ka ha bongata ba dikhamphani tsena di kwala mona Afrika Borwa. Bili ena e sisinngwang e beha SANPC jwalo ka mampodi wa naha ya tla ba le ditokelo tsa tlhahiso ya oli le ho batlana le oli ka boyona le ho ba le diabo ka mokgwa wa ho tshehetswa ke Puso ka ditokelo tsa poraefete.
2.  Bili ya Moralo wa Dihlahiswa tsa Peterole wa 2024 2.1.  Kabinete e tjhaelletse monwana ho phatlalatswa ha Bili ya moralo wao Dihlahiswa tsa Peterole bakeng sa maikutlo a setjhaba. Sepheo sa Bili ena ke ho netefatsa tshireletso ya dihlahiswa tsa peterole le ho laola lekala lena le ho tla le mekgwa e metjha ya ho hlahisa dihlahiswa tse hlwekileng tse tla ntlafatsa dihlahiswa tsena tsa eneji. 2.2.  Bili ena e e tla nyehela e mabapi le dintlha tse ka sehlohlolong tsa diphetoho tsa moruo le le ho theha menyetla ya mesebetsi lekaleng lena la dihlahiswa tsa peterole mme e tla boela e sebetsane le dingongoreho tse mmalwa tse ileng tsa hlahiswa mabapi le tsamaiso ya Molao wa Dihlahiswa tsa Peterole 1977, (Molao wa 120 wa 1977).
3.  Sehlomathiso sa Bili ya Boitekanelo le Polokeho Merafong 3.1.  Kabinete e tjhaelletse monwana ho kenngwa Palamenteng ha Sehlomathiso sa Bili ya Boitekanelo le Polokeho Merafong. 3.2.  Bili ena ya moralo e reretswe ho fetola Molao wa Boitekanelo le Polokeho Merafong wa selemo sa 1996 (Molao wa 29 wa 1996) ka ho tjhorisa metjha ya tsamaiso, ho tiisa molao ditlolong tsa molao le dikotlong, le ho fetola ditlhaloso tse itseng. 3.3.  Hara tse ding Bili ena ya moralo e tla netefatsa hore maemo a boitekanelo le polokeho a kenngwa tshebetsong ka bokgabane a a qobellwa le ho ntlafatswa merafong, kahoo ho fokotswe mafu, ditemalo le malwetse mosebetsing.
D.  Khiro
Pele batho bohle ba hirwa, ho hlahlobisiswa mangolo a bona a thuto le a mang a hlokahalang.
1.  Monghadi Nkululeko Lwazi Mahlangu jwalo ka Motlatsi wa Motsamaisi-Kakaretso: Taolo, Dikotsi le Boimatahanyo ya Mathata le ho Ikobela Molao Lefapheng la Mesebetsi ya Setjhaba le Infrastraktjha. 2.  Ho Thonngwa ha ditho tsa boto ya Lekala la Taolo ya Metsi ya Limpopo-Olifants: (a)  Moatefokate Thato Goodness Moeeng (Modulasetulo);(b)  Monghadi Nandha Govender (Motlatsi wa Modulasetulo);(c)  Monghadi Francois Joubert;(d)  Mofumahadi Phathutshedzo Mudzanani;(e)  Ngaka Vhahangwele Bologo Akwinekomi;(f)   Ngaka Nkhangweni Lawrence Rambau;(g)  Monghadi Dikgole Timothy Seroka;(h)  Moatefokate Reinette Mary Rosey; le (i)  Moatefokate Elanie Broekman.
E. Diketsahalo tse tlang
1.  Kgwedi ya Dipalangwang1.1.  Selemo sena se tshwaya sehopotso sa bo-19 sa ho ketekwa ha Mphalane jwalo ka Kgwedi ya Dipalangwang mme mookotaba wa selemo sena o re: “Re Sebetsa Haholo Mmoho”. Diketsahalo tsa selemo sena di tla tsepamisa maikutlo hodima ho pepesa infrstraktjha ya setjhaba le dintlafatso tse ntseng di tswela pele ditshebeletsong tsa setjhaba ka tshebedisano le bankakarolo bohle. 1.2.  Kgatelopele ya bohlokwa e se e bonahetse ho tsa ho thothwa ha thepa haesale ho thehwa Leano la Ntlafatso ya Khamphani ya Transnet ka ho ntlafatsa tshebeletso ya diterene le ya maemakepe. 1.3.  Mmuso o tla boela o pepesa diporojeke tsa bohlokwa tsa kaho ya mebila ho kenyeletswa le ho ntlafatswa ha mmila wa N2 le wa N3 mane KwaZulu-Natal le wa Moloto, o hokahanyang provense ya Gauteng, ya Mpumalanga le ya Limpopo. 1.4.  Lekala la Bapalami ba Diterene la Afrika Borwa (Prasa) e se e fihletse kgatelopele e kgolo ka ho bulwa botjha ha seporo se ka sehlohlolong ho kenyeletsa Seporo sa Germiston-Katlehong-Kwesine, se leng mokgahlelong wa teko, le Seporo se Bohareng sa Motse Kapa, se reretsweng ho phethelwa mafelong a selemo sena sa ditjhelete.
2.  Kgwedi ya Ntshetsopele ya Setjhaba
2.1.  Mphalane e boetse hape ke Kgwedi ya Ntshetsopele ya Setjhaba eo ka yona ho ikemiseditsweng ho hlokomedisa setjhaba ka Ditshebeletso tse fumanehang ho Lefapha la Ntshetsopele ya Setjhaba. 2.2.  Kgweding ena, lefapha le tla etela dibaka tse fapafapaneng naheng ka bophara ho thusa setjhaba ho fihlella ditshebeletso tsa lefapha, mananeo a ntlafatso, dipuisano le setjhaba ha mmoho le mananeo a temoso le tsebahatso bakeng sa ho ntlafatsa boleng ba bophelo ba metse e amehang.
3.  Seboka sa Naha sa Selemo sa Nehelano ya Nalane ka Molomo 3.1.  Afrika Borwa e ne e tshwere Seboka sa Naha sa selemo sa 2024 sa Nehelano ya Nalane ka Molomo ho tloha ka la 7 ho isa ka la 11 Mphalane 2024 mane Ulundi, KwaZulu-Natal.3.2.  Sebokeng sa selemo sena ho tla tsepamiswa maikutlo hodima dintlha tsa naha tse hopolwang tse sa rekotuwang, tse babaletsweng le ho bolokwa dipolokelong tsa naha le tsa diprovense.
4.  Kgwedi ya Temoso ya Boitekanelo ba Kelello 4.1.  Mphalane ke Kgwedi ya Temoso ya Boitekanelo ba Kelello e reretsweng ho ruta setjhaba ka boitekanelo ba kelello le ho se kgothaletsa ho hlokomela boitekanelo ba sona kelellong. Re kgothaletsa MaAfrika Borwa ho kopa thuso le tshehetso le ho hlompha bohle ba tshwerweng ke mafu a kelello.
5.  Seboka sa Brazil, Rashiya, India, Tjhaena le Afrika Borwa (BRICS) 5.1.  Mopresidente Ramaphosa o tla ya Sebokeng sa selemo sa 2024 sa BRICS mane Kazan, Rashiya ho tloha ka la 22 ho isa ka la 24 Mphalane 2024.5.2.  Seboka sena sa bo-16 tlasa mookotaba: “Ho Matlafatsa Tshebedisano ya Bongata bakeng sa Ntshetsopele le Tshireletso ya Lefatshe e Tletseng Toka,” se tla tshohla dintlha tsa kgwebisano, ditaba tsa lefatshe tsa dipolotiki le ho ntshetsapele tshebedisano-mmoho pakeng tsa ditho tsa dipuso.
6.  Letsatsi la Tokoloho la Boraditaba 6.1.  Moqebelo wa la 19 Mphalane 2024, Afrika Borwa e tla hopola Letsatsi la Tokoloho ya Boraditaba ho tshwaya diketsahalo tsa la 19 Mphalane 1977 (Laboraro le Letsho) e leng letsatsi leo ka lona mekgatlo e 19 ya Mokgatlo ya Boitemoho ba batho ba Batsho (Black Consciousness Movement) o ileng wa thibelwa le dikoranta tse pedi. Afrika Borwa ya demokerasi e entse kgatelopele e matla ho ntshetsapele tokoloho ya boraditaba le tokoloho ya ho ntsha maikutlo. Tokelo ena ya ho ntsha maikutlo e teng ka hara Molaotheo wa Afrika Borwa.
7.  Imbizo ya Mopresidente ya Motlolo wa Ntlafatso ya Ditereke (DDM) 7.1.  Mopresidenete Ramaphosa o tla etella pele Imbizo ya Mopresidente ya DDM mane Umgababa Mmasepaleng o Moholo wa eThekwini, Kwa-Zulu Natal ka Labohlano la 8 Pudungwana 2024. 7.2.  Kabinete e etsa kgoeletso ho setjhaba sa Umgababa le sa dibaka tse haufi ho tla ho imbizo ena ho tla buisana le baemedi ba setjhaba ho tla le ditharollo mathateng a tobaneng le setjhaba tabeng tsa phano ya ditshebeletso.
8.  Ditlhahlobo tsa Makgaolakgang tsa Sehlopha sa Leshome (NSC) 8.1.  Kabinete e lakaletsa baithuti ba Selemo sa 2024 ba tlo qala ditlhahlobo tsa bona tsa sehlopha sa leshome ka la 21 Mphalane 2024, mme hape e boetse e etsa kgoeletso ho batswadi le bahlokomedi ho tshehetsa baithuti nakong ena e hlokolosi leetong la bona la dithuto. 8.2.NSC ke lengolo la bohlokwa le bulelang batjha ba rona menyetla e mengata.
G.   Melaetsa
1.  DithoholetsoKabinete e thoholetsa le ho lebisa ditakaletso tse ntle ho:•  Moifo wa Maqwetha a Afrika Borwa mane ho ICJ ka ho abelwa Kgau ya bone ya Steve Biko/Frantz Fanon bakeng sa Bolokolohi ba Kelello. Kgau ena ke ya mosebetsi wa sona wa Khonvenshene ya Thibelo le Kotlo ya Botlokotsebe le Polao ya Bongata mane Gaza. Ditho tsa sehlopha sena ke: John Dugard SC; Adila Hassim SC; Tembeka Ngcukaitobi SC; Blinne Ní Ghrálaigh KC, Max du Plessis SC, Vaughan Lowe KC, Tshidiso Ramogale, Sarah Pudifin-Jones le Lerato Zikalala.•  Baprofesara Salim Abdool Karim le Quarraisha Abdool, ka ho hapa Kgau ya bokgabane ya Lasker ka mosebetsi wa bona setjhabeng wa ho pholosa maphelo ka diphuputso tsa bona tsa pulamadiboho tsa HIV. •  Relebogile Maloma, moithuti ya sebete wa Grade 3 ya fumanang kalafo ya chemotherapy le titjhere ya hae Mofumahadi Nqobile Mbatha, ka ho fumana Kgau e Ikgethileng ya Kopanelo ya Letona ya #MyTeacher ka pale ya bona e kgothatsang. Leha Relebogile a tshwerwe ke mofetshe, empa titjhere ya hae Mofumahadi Mbatha o mo fa tshehetso e sa thekeseleng hore a kgone ho tswela pele le mosebetsi wa hae wa sekolo a ntse a le sepetlele. Mofumahadi Mbatha o netefatsa hore Relebogile ha a salle morao dithutong tsa hae le hore a dule a ikgokahanya le bomphato ba hae. Ka mekutu ena ya hae e makatsang, Relebohile ha a qetelle feela ka ho dula a kgona ho tsamaisana le bomphato ba hae, empa o kgonne ho ba maemong a ba leshome ba pele sehlopheng sa hae – tseo tsohle a di fihlela a ntse e le moo sepetlele. Pale ena ya bona ke bopaki bo matla ba tshusumetso e fetolang dintho ya kutlwelano le boitelo mosebetsing wa botitjhere, le boitseko ba moya wa botho. •  Mofumahadi Melisa Carol Du Plessis (Boqhetseke ba ho ruta Kereiti R); •  Mofumahadi Bonisiwe Happiness Maphumulo (Boqhetseke ba ho ruta sekolong sa Poraemari); •  Mofumahadi Nthabiseng Mavis Mateba (Boqhetseke ba ho ruta Bokgoni ho tsa Bophelo Kereiti 1-6);•  Mofumahadi Koliwe Doris Mbatha (Boqhetseke ba Boetapele ba Sekolo sa Poraemari);•  Monghadi Thapelo Jacob Mthimkhulu (Boqhetseke ba ho ruta Sekolong sa Sekondari);•  Mofumahadi Rose Martha De Jonker (Boqhetseke ba Boetapele ba Sekolo sa Sekondari); •  Monghadi Tiisetso Daniel Chaka (Boqhetseke ba ho ruta Bana ba nang le Ditlhoko tse Ikgethileng); •  Monghadi Mbongiseni Cyril Dlamini (Boqhetseke ba Boetapele Sekolong sa Bana ba nang le Ditlhoko tse Ikgethileng), •  Monghadi Itumeleng Esau Jr Komane (Boqhetseke ba ho ruta le ho ithuta ka mokgwa wa Thekenoloji); •  Mofumahadi Maserole Mojela (Boqhetseke ba ho ruta Disaense tsa Tlhaho); •  Mofumahadi Motlatso Lucia Maake (Boqhetseke ba ho ruta Saense ya Mahlale); •  Monghadi Ethon Alexander (Boqhetseke ba ho ruta Mmetse, GET); •  Monghadi Sithembiso Eugene Mahlalela (Boqhetseke ba ho ruta Mmetse, FET); •  Monghadi Derek Swart ( Kgau ya Kader Asmal ya Lifetime); le •  Mofumahadi Ntombozuko Mkizwana (Kgau ya ho ba Titjhere Kgabane ka ho fetisisa Naheng). •  Springboks, sehlopha sa naha sa rakbi, ka ho hlola ha bona Argentina le ka ho ba Bompodi ba Rakbi ba 2024. •  Sehlopha sa Naha sa Bolo sa Banna sa ba Dilemo tse ka Tlase ho tse 20, ka tlwaelo se bitswang Amajita ka ho hapa kgau ya Bompodi ba TotalEnergies CAF ya ba Dilemo tse ka Tlase ho tse 20 mme ba phunyeletsa ho ya ho Mohope wa Dinaha tsa Afrika wa ba Dilemo tse ka Tlase ho tse 20 selemong sa 2025. • Sehlopha sa Afrika Borwa sa Mabelo a Dikoloi ka ho hapa Bompodi ba Matjhaba ba Rally-Raid (W2RC) e leng thonamente e tla tshwarelwa Afrika Borwa ka 2025. •  Zoalize Jansen van Rensburg, ka ho ba Mmabotle wa Lefatshe wa Afrika Borwa wa 2024. Zoalize ya dilemo di 18 o tla ya emela Afrika Borwa Tlhodisanong ya bo-72 ya Mmabotle wa Lefatshe ka Hlakola 2025.•  Bahlodi ba mekgahlelo e fapafapaneng ho Dikgau tsa pulamadiboho tsa SAICA tsa Afrika Borwa tse neng di tshwaretswe Australia. Kgau ya CEO e pele e fumanwe ke Manana Johnson ya ipabotseng ka makgabane ho tsa kaho ya setjhaba, ho ba le Botho esitana le ho sebedisana le batjha.
2.  Matshediso•  Kabinete e lebisa matshediso a yona ho mmuso le setjhaba sa Democratic Republic of Congo ho latela koduwa ya sekepe ka Moqebelo wa la 5 Mphalane mane Letsheng la Kivu moo ho hlokahetseng teng batho.
Kabinete e lebisa matshediso a yona le kutlwelobohloko ho lelapa le metswalle ya: •  Moruti Ray McCauley ya neng a tumme, mothei wa kereke ya Rhema Bible le Modulasetulo-mmoho wa Mokgatlo wa Dikereke tsa Ditumelo tsa Kopanelo Afrika Borwa. •  Moahlodi wa Mehleng Judge Willem Heath – eo e neng e le modulasetulo wa Khomishene ya tsa Bophelo bo Botle e neng e fuputsa ka diketso tsa Bobodu, manyofonyofo le puso e maphemphe mane Kapa Botjhabela. O kile hape ya eba hlooho ya Lekala le Ikgethileng la Mafokisi ho tloha ka 1997 ho ya ka 2001. •  Sebini sa Mmino wa Sedumedi, Solomon Molokoane, ya neng a tsejwa ka la ‘Solly Moholo’, ya neng a re kgothatsa le ho re imolla moyeng ka mmino wa hae. •  Siphiwe ‘General GTZ’ Sibisi, eo e neng e se e le yena ya setseng dithong tsa sehlopha sa mmino wa Kwaito sa Chiskop, se ileng sa bapala karolo e kgolo ntshetsopeleng ya mmino wa Kwaito naheng ena.
3.  Ditsebiso tsa Setjhabaa.  Kabinete e etsa kgoeletso ho setjhaba hore se sebedise metsi ka hloko jwalo ka ha naha ya rona e shebane le leqeme la metsi. Ka ho qolleha haholo baahi ba Gauteng le ba KwaZulu-Natal, moo ho seng ho kentswe maemo a pele le a bobedi a ho fokotsa phepelo ya metsi. b.  Metsi ke bophelo, a sebedise ka hloko.
E ntshitswe ke: Tsamaiso ya Dikgokahanyo le Tlhahisoleseding ya Mmuso (GCIS)Dipotso: Mofumahadi Nomonde Mnukwa – Sebueledi sa Kabinete se Tshwereng MokoboboMohala: 083 653 7485"
Tlaleho ya   Kopano ya Kabinete ya Laboraro la 23 Mphalane le Laboraro la 6 Pudungwana 2024,13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/st/news/cabinet-statements/tlaleho-ya-kopano-ya-kabinete-ya-laboraro-la-23-mphalane-le-laboraro-la-6,"A.    Maemo a Renang
1.    Polokeho le Tshireletso1.1.    Bokudi le Mafu tse bakwang ke dijo 1.1.1.    Kabinete e tsebisitswe ka bokudi   bakilweng ke dijo le dikotsi tse lebisang lefung tse rekotilweng dikarolong tse fapaneng tsa naha, tse lebisitseng mafung a sehloho a bana le ho robatswa dipetlele Gauteng, Kapa Botjhabela, KwaZulu-Natal le Foreisetata.1.1.2.    Moporesidente o tla bua le Setjhaba ka bonamodi bo nkwang ke mmuso bakeng sa ho sebetsana le boemo bona. 1.1.3.    Ho sa le jwalo, Lefapha la Bophelo le sebedisana le Setheo sa Naha sa Mafu a Tshwaetsang (NICD) ho latela le ho hlahloba mohlodi wa tjhefu ya dijo le ho etsa dikgothaletso. 1.1.4.    Lefapha la Puso ya Kopanelo le Merero ya Setso e tsheheditswe ke Lefapha la Ntshetsopele ya Dikgwebo tse Nyane le Komiti e Kopanetsweng ya Matona (IMC) ya Taolo ya Dikoduwa le kentse Moralo wa Melawana ya Moruo wa Makeishene koranteng ka sepheo sa ho kgobokanya bomasepala tabeng e tshwanang le dikarabo tsohle tse lebisang moruong o kenyeletsang wa lehae le ho thibela dikgwebo tse seng molaong makeisheneng.   1.1.5.    Kabinete e rometse matshediso a yona ho malapa, metswalle le barutwanammoho ba bana bohle ba hlokahetseng ka lebaka la bokudi bo a bakilweng ke dijo le ditakaletso tse ntle ho ba ntseng ba hlaphohelwa .
1.2.    Ntwa Kgahlano le Ditlolo Tsa Molao1.2.1.    Kabinete e tshwetse ka mathe polao e soto ya Nkosikazi Thenjiwe Eunice “Nogcinile” Mtirara Sebakeng se Seholo sa Mqhekezweni ho la Kapa Botjhabela le ho tshedisa leloko la Borena ba AmaDlomo le bohle ba Boreneng ba AbaThembu. Makala a qobello ya molao a tla tshwara ditlokotsebe tsena.1.2.2.    Kabinete e boetse ya tshwela ka mathe peto ya barutwana ba bahlano ba tsieditsweng le ho kgothotswa ba supilwe ka sethunya tulong ya tsamaiso sa Mqhekezweni.1.2.3.    Lekala   la Naha la Tshebetso ya Kopanelo ya Mautlwela (NATJOINTS) se laetswe ho thibela ho ata ha maemo a botlokotsebe ka potlako ho kenyeletsa le dipolao tse Kapa Botjhabela le ho netefatsa hore ditlokotsebe tsohle le dikokonono di a tshwarwa.1.2.4.    Kabinete e thoholeditse tshebetso e tsamaiswang ke ba mautlwela e etelletsweng pele ke NATJOINTS (ntwa kgahlano le ho rafa   ho seng molaong le operation   vala-mgodi) e lebisitseng ho tshwarweng ha basebetsi ba merafong ba se ng molaong ba fetang 1000 ditjhafong  tse tlohetsweng kgerehlwa Orkney ho la Leboya Bophirima ho tloha mafelong a beke a la 2 Pudungwana 2024.1.2.5.    Kabinete e amohetse matsapa a tswellang a ho matlafatsa tshebetso ya sepolesa ka ho romelwa ha mapolesa a matjha a sa tswa kwetliswa a 2 800 ho phatlalla le diteishene tse fapaneng. Mapolesa a mang a 2000 a kwetlisong a tla phethela kwetliso ka Tshitwe 2024 mme a tla ba Malala- a- laotswe bakeng sa ho qala ka tshebetso sehleng sa keresemese.1.2.6.    Kabinete e ipiletsa ho maAfrika Borwa ohle ho sebetsa mmoho le mapolesa ntweng e kgahlano le botlokotsebe ka ho tlaleha diketsahalo tsa botlokotsebe ho 0800 10111 le nomoro e hlwailweng ya Naha ya ho Tlaleha Boqhekanyetsi e leng: 080 091 1011 ditabeng tse amanang le ditlolo tsa molao tsa boqhekanyetsi.
2.    Ditaba tsa Matjhaba2.1.    Ho setse a mmalwa: Boporesidente ba Afrika Borwa ba Sehlopha sa Mashome a Mabedi (G20)2.1.1.    Ho balwa ha matsatsi pele Afrika Borwa e amohela Boporesidente ba G20 ho tloha ka Tshitwe 2024 ho leba ho Pudungwana 2025 tlasa mookotaba: “Bonngwe, Tekatekano le Botsitso ba Moshwelella” ho qadile 2.1.2.    Seboka sa Baetapele se tla tshwarelwa Johannesburg, Gauteng mme IMC e sebetsa le Diporofense tse ding ho tshwara dikopano tsa Matona le Dihlopha tsa Tshebetso. Re tla thakgola lenaneo la Afrika Borwa la G20 ka la 1 Tshitwe 2024. 2.1.3.    Afrika Borwa e tla nka karolo Sebokeng se tlang sa G20 ka la 18 le la 19 Pudungwana 2024, Rio de Janeiro, Brazil.
2.2.    Lekgotla la Dinyewe la Matjhaba la Toka (ICJ)2.2.1.    Kabinete e amohetse ho kenngwa ha Sehopotso ho ICJ, se bontshang kamoo Mmuso wa Isiraele o Hatiketse Khonvenshene ya Dipolao tsa Bongata robileng Selekane sa ho se Ripitle ka ho hatikela  dipehelo ka maikemisetso le ho bolaya Mapalestina a dulang Gaza.2.2.2.    Tokomane ya sehopotso ya maqephe a fetang 1300 - e tsheheditsweng ke dipontsho le ditlatsetso - e kentse bopaki ba diketso tsa Iseraele tsa dipolao tsa bongata, le ho hloleha ha yona ho thibela ho hlohlelletsa dipolao tsa bongata ho ripitla le ho otla ba hlohlelletsang le ho etsa liketso tsa dipolao tsa bongata . 2.2.3.    Ho kenngwa ha sehopotso ho etsahala nakong eo Iseraele e ntseng e matlafatsa polao ya baahi Gaza mme e ikemiseditse ho latela tsela e tshwanang ya tshenyo Lebanone. Sehopotso sena ke kgopotso ho setjhaba sa lefatshe ya diketso tse sehloho tse ntseng di tswela pele khahlanong le batho ba Palestina le tlhokeho ya bonngwe ho thibela tlokotsi. Ho kenngwa hona ho boetse ho tla mehatong ya qeto ya Matjhaba a Kopaneng e nyatsang diketso tsa mmuso wa Iseraele khahlanong le batho ba Palestina.
2.3.    Ntshetsopele ya Demokerasi ya Lefatshe2.3.1.    Kabinete e thoholetsa mebuso le batho ba Botswana, Mozambique le Amerika ka ho phethela dikgetho tsa bona tse sa tswa feta ka katleho.2.3.2.    Kabinete e thoholetsa dikopano tsa Umbrella for Democratic Change naheng ya Botswana ka katleho ya yona tlasa boetapele ba Moporesidente-Mokgethwa Duma Boko mme e amohetse ho thehwa ha meralo ya nakwana pakeng tsa tsamaiso e tswang le tsamaiso e tlang ya Moporesidente-Mokgethwa Boko. 2.3.3.    Kabinete e thoholetsa Moporesidente-Mokgethwa Daniel Chapo le mokga wa hae, FRELIMO, ka tlholo ya bona kamora dikgetho tsa nalane tsa naha tse tshwerweng dilemo tse 32 kamora ho tekenwa ha Tumellano e Akaretsang ya Kgotso, e fedisitseng ntwa ya lehae le ho tsebahatsa demokrasi ya mekga e mengata ka hara naha ya Mozambique. Tlhekefetso e ntseng e tswela pele ya kamora dikgetho ke ntho e tshwenyang, mme mekga yohle e sa kgotsofalang e lokela ho sebedisa ditharollo tsa molao tse thehetsweng ho rarolla ditletlebo tsa bona tsa dikgetho le ho tswela pele ho aha holima metheo ya kgotso e thehilweng Tumellanong ya Kgotso le Poelano ya Naha ya Maputo. 2.3.4.    Kabinete e boetse e thoholetsa Moporesidente-Mokgethwa Donald Trump kamora dikgetho tsa Amerika tse neng di tshwerwe ka la 5 Pudungwana 2024. Afrika Borwa e lebelletse ka tjantjello ho sebedisana mmoho le Moporesidente-Mokgethwa Trump dikgweding tse 12 tse tlang ho tloha ha Moporesidente Cyril Ramaphosa a nka Boporesidente ba G20 ka la 1 Tshitwe 2024.
3    Ditaba tsa Kgwebisano3.1    Sephetho sa Leeto la Puso le ho nka karolo Foramong ya Tshebedisano mmoho ya China le Afrika (FOCAC)3.1.1    Kabinete e tsebisitswe ka sephetho sa Leeto la Naha le atlehileng la China le kopano ya FOCAC e neng e tshwaretswe Beijing, China ho tloha ka la 2 ho leba ho la 6 Lwetse 2024. Kabinete e lemohile diphetho tsa bohlokwa tse latelang bakeng sa Afrika Borwa:3.1.2    Tumellano ya ho fetola sebopeho sa kgwebo hore e be ya dihlahiswa tse entsweng ka boleng bo eketsehileng, haholoholo tumellano ya ho fapanyetsana letoto la dihlahiswa tse 100 tsa boleng tse ekeditsweng ho tswa Afrika Borwa tseo China e tla nahana ho di reka kantle . 3.1.3    Ho feta moo, Afrika Borwa e fumane tshebelisano-mmoho ho tswa China mekgweng e meraro ya boleng e amanang le phediso ya khabone, phetohelo ho dijithale, dipalangwang le tsamaiso ya thepa. Tshebedisano-mmoho ena e tla betla tsela ya ho kgothaletsa matsete ho dikoloi tsa motlakase, tlhahiso ya dibetri, polokelo ya eneji e ka ntjhafatswang, hammoho le Dibakeng tse kgethehileng tsa Moruo le Dibaka tsa Ntshetsopele ya Diindasteri. 3.1.4     Batsetedi ba bohlokwa ba Machina ho la Shenzhen le Beijing ba bontshitse kgahleho ya ho hodisa matsete a bona kapa ho tsetela Afrika Borwa.  3.1.5    Nakong ya Foramo ya   Kgwebo, Dimemorandamo tse tshelela tsa Tumellano (Di-MoU) di ile tsa  saenwa di reretswe ho kgothaletsa ditshebelisano pakeng tsa ditheo   tsa China le dikhamphani tsa Afrika Borwa le Ditheo   tsa Ditjhelete ya Ntshetsopele ho matlafatsa tshebedisanommoho ho hodisa ntshetsopele ya indasteri Afrika Borwa, ho kgothaletsa tshebedisanommoho ya theknoloji ho ntshetsa pele ho tloswa ha khabone ho karolo ya bohlokwa  ya Afrika Borwa le makala  le dikgokelo tsa boleng le ho kgothaletsa matsete lekaleng la eneji e ntjhafatswang.3.1.6    Ditumellano tse saennweng  ka bobedi boemong ba mmuso le ba lekala la poraefete di tla nyehela bakeng sa ho akofisa matsete a kgothaletsang phetoho e hlwekileng  le ya khabone e tlase le ho kgothaletsa ntjhafatso mesebetsing ya diindaseteri hape e hohela matsete  Dibakeng a Ikgethileng a Moruo le Diphaka tsa Diindasteri.
4    Moruo4.1    Tlaleho  ya Leano la Tekanyetso ya Nako e Bohareng (MTBPS)4.1.1    Kabinete e amohela MTBPS ya 2024, e phethahatsang boitlamo ba Mmuso wa Kopanelo ya Setjhaba ho hahamalla kgolo ya moruo e potlakileng, e kenyeletsang bohle le ya moshwelella, le ho theha setjhaba se nang le toka le tekatekano ka ho sebetsana le bofuma, ho se lekalekane le tlhokeho ya mesebetsi.4.1.2    Botsitso ba ditjhelete tsa setjhaba ka bolaodi bo  hlokolosi ba  tshebediso ya mmuso le dikoloto di netefatsa hore naha ya rona e ka hlasimolla kgolo ya moruo ha e ntse e netefatsa hore ba tlokotsing hara rona ba tswela pele ho tshehetswa ka mananeo a rona a thuso ya setjhaba.4.1.3    Kabinete e tshehetsa ditshiya tse nne tsa ho phahamisa moruo ka botsitso ba moruo o moholo, ho kenya tshebetsong diphethoho tsa dibopeho , ho aha bokgoni ba mmuso le ho eketsa matsete a infrastraktjha  ya setjhaba. Naha e boetse e mothating wa ho tloswa lenaneng le hlobaetsang  la Lebotho la Tshebetso la Ditjhelete  (FATF), ka ha e se e lokisitse dintho tsa tshebetso tse 16 ho tse 22 tse boletsweng pele ho tlhahlobo ya FATF ya 2025. 4.1.4    MTBPS ke karolo ya mokgwa wa tsamaiso    ya ditekanyetso  tsa naha ya rona   bulehileng    e ikarabellang   dumellang moralo wa ditjhelete wa nako e mahareng ho isa ho o molelele wa matlole a setjhaba sa habo rona. E boetse e etsa hore  maAfrika  Borwa a jarise  mafapha le ditheo tsa mmuso ho maikarabelo ka tshebediso ya tjhelete le ho fa boramatsete tiisetso ka motjha   wa moruo wa naha.
4.2    Bohahlaudi4.2.1    Ho thakgolwa ha Letsholo la naha la Bohahlaudi ba Lehlabula ho kgothaletsa maAfrika  Borwa le baeti ho tswa lefatsheng ka bophara ho hlahloba mahakwe a patilweng a naha a fumanehang ho phatlalla le diprovense  tsa rona tse robong.4.2.2    Letsholo la Gimme Summer – Sho’t Left le tla hlahisa dibaka tsa bohahlaudi ba lehae ho dumella maAfrika Borwa a mangata ho natefelwa, ho fuputsa le ho latswa dibaka tsa bohahlaudi tse ipatileng tsa naha ya rona.4.2.3    Ka ho matlafatsa lekala la bohahlaudi, Kabinete e amohetse ho phatlalatswa koranteng ya mmuso ha Leano la Tshebetso la Bohahlaudi bo Tshepehang (TTOS), le tjhorisang  tshebetso ya kopo ya di-visa bakeng sa dihlopha tse kgolo tsa bahahlaudi ho tswa China le India. 4.2.4    Boikitlaetso  bona bo sebetsana le mathata a bokgoni ba boeti ba ditheo tsa kantle ho naha mme bo ikemiseditse ho hohela bahahlaudi ba bangata ba tswang China le India, bao ka tatellano ba etsang karolo ya 1.8% le 3.9% ya baeti bohle ba matjhaba ba etelang Afrika Borwa.4.2.5    Dikhamphani tsa maeto tse nang le thahasello di ka fumana tsamaiso ena  ka ho etela https://touroperator.dha.gov.za:8443 kapa ho fihlella phothale  ka benara ya TTOS ho www.dha.gov.za.4.2.6    Ho feta moo, Mokgwa wa eVisa wa naha ena o kentswe dinaheng tse 34 ho dumella bahahlaudi ba tswang dinaheng tseo ho etsa dikopo ka inthanete bakeng sa visa ntle le ho etela ntlo ya bonqosa i kapa khonsuleiti ya Afrika Borwa.
5    Ditaba tsa Metsi5.1    Mehato ya nakwana ya ho fana ka metsi a nowang  Hammanskraal5.1.1    Kabinete e amohetse le ho sekaseka kgatelopele e entsweng ke Lefapha la Metsi le Tsamaiso ya Dikgwerekgwere ya ho fana ka metsi a nowang  Toropong ya Tshwane ho e kgontsha ho fepela baahi ba Hammanskraal ka metsi  nakwana.  5.1.2    Mathata a ntseng a tswela pele a phepelo ya metsi a hlasetseng Hammanskraal le dibaka tse mabapi a tswela pele ho ama maphelo a batho hampe, ho kenyeletswa le phano ya ditshebeletso tsa tlhokomelo ya kalafo  ditsing tsa lehae tse kang Sepetlele sa Jubilee.5.1.3    Motsemoholo wa   Tshwane hajwale e kenya tshebetsong porojeke yaR278 milione  ho lokisa Polanto ya Metsi a Sebeditseng ya Rooiwal  (WWTW) e neng e sa sebetse hantle nakong e fetileng. 5.1.4    Ho lebeletswe hore ho eketsa bokgoni ba Rooiwal WWTW ho tla bitsa R2 bilione . Kabinete e tsebisitswe hore Motsemoholo wa  Tshwane o  tla tshwanela ho lefella porojeke ka lekeno , kadimo kapa kabo ya yona ya Thuso ya Ditjhelete tsa Tlhabollo ya Madulo a Ditoropo ho tswa Lefapheng la Bodulo ba  Batho. 5.1.5    Ka selemo sa 2023, Lefapha  la Metsi le Tsamaiso ya Dikgwerekgwere  le ile la laela Magalies Water ho kena dipakeng ka potlako ho ya ka  Molao wa Ditshebeletso tsa Metsi, wa 1997 (Molao wa 108 wa 1997), le ho rala le ho kenya polante e ntjha  ya tlhwekiso ya metsi ho Klipdrift Water Treatment Works haufi le Hammanskraal. Sena se tla thusa ho fokotsa mathata a metsi le ho fana ka tharollo ya nako e telele. Setsi sena sa tlatsetso sa tlhwekiso ya metsi se tla fana ka metsi disiung tse   itseng tsa tsamaiso ya phepelo ya metsi ya Motsemoholo  ho eketsa phepelo ya metsi a hlwekileng a nowang  Hammanskraal. 5.1.6    Mmuso o kopa batho ba Hammanskraal le dibaka tse mabapi ho ba le mamello ha mosebetsi ona o ntse o tswela pele. Karolo ya pele e lebelletswe ho phethelwa ka la 15 Pudungwana 2024. Sena se tla dumella Toropo ya Tshwane ho isa metsi a nowang dibakeng tse ding tsa Hammanskraal.
5.2    Mekitlane ya bomasepala dibotong tsa metsi5.2.1    Kabinete e amohetse tsebiso e mabapi le mekitlane e tswellang ya bomasepala  dibotong tsa metsi, e nyolohang ntle le botsitso, ka paloyohle ya  ya R23 bilione  ka la 31 Phato 2024. Mokitlane ona o tshosa botsitso ba ditjhelete ba diboto tsa metsi le lekala lohle la metsi. Letona la Metsi le Tsamaiso ya Dikgwerekgwere Pemmy Majodina o sa tswa kopana le bomasepala ba mmalwa ba amehileng mme a fumana boitlamo ba ho lefa ba  bongata ba bomasepala ba sa lefeng. 5.2.2    Nakong e fetileng kabinete  e amohetse ho thehwa ha Komiti  IMC  ho sebetsana le tharollo   ya bommasepala. IMC e tla boela e beha ka sehlohlolong  mehato ya ho sebetsana le ditefo tsa mekitlane ya bomasepala  dibotong  tsa metsi, haholoholo tse tobaneng le ho tjhona.
5.3    Dithibelo tsa Metsi Gauteng5.3.1    Kabinete e hlahlobilwe ka dithibelo tsa boemo ba pele  ba metsi tse teng Gauteng ka lebaka la tlhokahalo e tswelang pele ya metsi ka lebaka la tshebediso e phahameng e bakilweng ke keketseho ya setjhaba , dikgokelo tse seng molaong, ho dutla ha metsi le tshebediso e mpe ya metsi. 5.3.2    Palohare ya tshebediso Gauteng ke dilitara tse 279 motho ka mong ka letsatsi papisong le palohare ya matjhaba ya dilitara tse 173 motho ka mong ka letsatsi. Leha bomasepala ba metse e meholo ya Gauteng ba na le dithibelo tsa boemo ba 1 ba metsi, empa bomasepala ba na le matla a fokolang haholo a qobello.  5.3.3    Letona la Metsi le tsamaiso ya Dikgwerekgwere le Tonakgolo ya Gauteng ba kopile bomasepala ho kenya dithibelo tsa metsi tsa boemo ba 2 tse tla tla le ditefiso haeba bareki ba sa ikobele dithibelo.
5.4    Ho thehwa ha Komiti ya Naha ya Dikoduwa Mathata tsa Metsi5.4.1    Kabinete e tsheheditse qeto ya Moporesidente ya ho eketsa mosebetsi oo hajwale o eteletsweng pele ke Motlatsi wa Moporesidente ka ho phahamisa ditaba tsa metsi e le koduwa  le ho theha komiti ya Naha ya mathata a metsi e tla ntshetsapele leano la tshebetso ya metsi le ho tlisa ditsebi tsa metsi hore di tle di namole ho diphephetso tsa naha ka bophara tsa metsi sebakeng sa Mebuso  e ya Lehae
6    Kahisano 6.1    Ho Saenwa  ha  Bili ya Sehlomathiso sa  Tlhalo ho ba Molao6.1.1    Kabinete e amohetse phano e etsang nalane ya sehlopha sa pele sa mangolo a lenyalo a 33 a Mamoseleme ke Lefapha la Merero ya  Lehae kamora ho saenwa  ha   Bili ya Sehlomathiso sa Tlhalo ho ba molao monongwaha ka Motsheanong ke Moporesidente Ramaphosa. Bili ena e hlomathisitse Molao wa Tlhalo wa 1979 (Molao wa bo-70 wa 1979) wa ho amohela manyalo a Mamoseleme le ho sireletsa dikgahleho tsa basadi le bana ba Mamoseleme ha manyalo ao a ka fediswa.6.1.2    Diphetoho tsena tse e leng kgale di diehile, di bontsha boitlamo ba naha ya  bo rona ba ho netefatsa hore basadi ba Mamoseleme le ditokelo tsa bana tsa tekatekano, seriti, phihlello ya toka hammoho le dithahasello tse molemohadi tsa ngwana ya tlase dilemong, jwalo ka ha ho boletswe ka hara   Molaotheo wa Afrika Borwa wa 1996; di a ikobelwa . 6.1.3    Di boetse di fana ka kgodiso ya momahano ya setjhaba, kaho ya setjhaba le boitsebiso bo arolelanwang ba naha hammoho le ho hlompha ditlwaelo le meetlo e fapaneng ya bodumedi.
B.    Diqeto tsa Kabinete1.    Diqeto tsa Kopano  s ya Kabinete  ya Laboraro la la 23 Mphalane 2024
1.1.    Dikgetho tsa Mebuso ya Lehae  tsa 2026 1.1.1.    Kabinete e tjhaelletse monwana  ho thehwa ha IMC e tla shebana le boitokisetso ba Dikgetho tsa Mebuso ya Lehae  tsa 2026/27. 1.1.2.    Jwalo ka ha dikgetho tse fetileng tsa mebuso ya lehae di ne di ha  tshwerwe ka la 1 Pudungwana 2021, dikgetho tse latelang tsa bomasepala di tla tshwarwa mahareng a la 2 Pudungwana 2026 le la 1 Hlakola 2027.  IMC e tla bitswa ke Letona la Kopanelo ya Puso le Merero ya Setso mme e na le mafapha a mmalwa a mmuso ao e leng a bohlokwa bakeng sa ho netefatsa phano ya dikgetho tse atlehileng. 1.1.3.    Kabinete e boetse e hlahlobile le ho tjhaella monwana melawana bakeng sa qeto ya palo ya balekgotla  ho ya ka Karolo ya 20 (1) (a) ya Molao wa Dibopeho tsa Masepala. 1.1.4.    Dikgetho tsa Bomasepala tsa 2026 e tla ba dikgetho tsa botshelela ho tloha ha demokrasi e fihla ka 1994. IMC e tla sebetsa le IEC le makala a mang a amehang bakeng sa ho netefatsa hore motjha o   o lebisang tabeng ya mebuso ya  lehae o tsamaya ka thello le kgotso.
2.    Bili2.1.    Bili ya Sehlomathiso sa Moralo wa Kopanelo ya Mmuso  ya 20242.1.1.    Kabinete e tjhaelletse monwana phatlalatso ya Bili ya Moralo wa Kopanelo ya Dikamano  ya selemo sa 2024 bakeng sa ditshwaelo tsa setjhaba. Bili e batla ho etsa dihlomathiso ho Molao wa Moralo wa Kopanelo ya Mmuso  (Molao wa bo-13 wa 2005), ho netefatsa hore dikarolo tse fapaneng tsa mmuso di sebetsa ka mokgwa o hokahantsweng.2.1.2.    Dihlomathiso di tla lokisa dikarolo tse ding tsa Molao tse seng di felletswe ke nako mme di tla netefatsa hore makala a mararo a mmuso a sebetsa mmoho ho ntlafatsa phano ya ditshebeletso mabapi le ho fihlella ditlhoko tsa batho.2.1.3.    Kgaolo ya 3 ya Molaotheo e batla  hore makala ohle a mmuso a sebedisane ka ho tshepana le ka tshepo e ntle ka, hara tse ding, ho matlafatsa dikamano tsa setswalle le ho thusana le ho tshehetsana.  Kahoo, Bili ya Moralo wa Kopanelo ya Dikamano , e tla thusa kgokahanyo ya ho kenngwa tshebetsong ha maano a mmuso le ketsamelao, ho kenyeletswa le ho netefatsa mmuso o momahaneng, phano ya ditshebeletso e hlwahlwa, tekolo le ho kenngwa tshebetsong ha maano. Diphetoho tsena tsa melao di tla boela di tshehetsa Moralo wa Ntlafatso ya Se Ditereke o reretsweng ho ntlafatsa le ho matlafatsa tsamaiso ya dikamano tse kopanetsweng.
3.    Diqeto tsa Kabinete tsa kopano e neng e tshwerwe ka la 6 Pudungwana 2024
3.1.    Letsholo la Matsatsi a 16 la Twantsho ya Dikgoka   tsa Bong (GBV)3.1.1.    Kabinete e tjhaelletse monwana mokgwa wa mohopolo wa Letsholo la 2024 la Matsatsi a 16 a Twantsho ya GBV, tlasa mookotaba: “Dilemo tse 30 tsa ho Tswela Pele ka Tshebetso e Kopanetsweng ya ho Fedisa Dikgoka  Kgahlano le Basadi le Bana”, e toboketsang bohlokwa ba katamelo e kopanetsweng ya   setjhaba   ya ho lwantsha GBVF le bohlokwa ba boikarabelo ba makala a mangata.3.1.2.    Selemong sena ke sehopotso sa bo-26 sa ho nka karolo ha Afrika Borwa Letsholong la Matsatsi a 16 a Twantsho ya Dikgoka kgahlano le Basadi le Bana, le tla thakgolwa ka la 25 Pudungwana 2024 Lebaleng la Royal Bafokeng ho la Leboya Bophirima.3.1.3.    Sena se tshehetsa letsholo la lefatshe lohle le qalang ka la 25 Pudungwana (Letsatsi la Matjhaba la Phediso ya Dikgoka kgahlano le Basadi) ho fihla ka la 10 Tshitwe (Letsatsi la Matjhaba la Ditokelo tsa Botho). Letsholo la monongwaha le ntse le tswela pele ho sebetsana le disosa tsa GBVF ha le ntse le kgothaletsa bonna ba makgonthe le tekatekano ya bong, mmoho le ho theha menyetla ya moruo bakeng sa basadi le bana. 3.1.4.    Le hoja baetsi ba GBVF ba fetang 1 000 ba ile ba fumanwa ba le molato pakeng tsa la 1 Mmesa le la 31 Lwetse 2024, re ntse re na le ho hongata hoo re lokelang ho ho etsa re le setjhaba ho fedisa sewa sena setjhabeng.
3.2.    Kgwedi ya Temoso ya Ditokelo tsa Batho ba Qhwadileng (DRAM) 20243.2.1.    Kabinete e tjhaelletse monwana kgopolo le mookotaba wa DRAM  wa 2024 le Letsatsi la Naha la Batho ba ba Nang le Boqhwala , tse tla qala ka la 3 Pudungwana ho leba ho la 3 Tshitwe. Mookotaba wa selemo sena ke: “Ho Keteka Dilemo tse 30 tsa Demokerasi; ho theha setjhaba chaba se kenyeletsang boqhwala”. 3.2.2.    Mookotaba o totobatsa o toboketsa bohlokwa ba ho hlokomedisa batho ka diphephetso tse batho ba nang le boqhwala ba tobaneng le tsona, ho kgothaletsa le ho tsireletsa seriti sa bona le ho phethahatsa ditokelo tsa bona jwalo ka ha di ngotswe ka hara Molaotheo. 3.2.3.    Ho rarolla ditshitiso tse teng tse amang batho ba nang le boqhwala ho kenyeletsa ho netefatsa hore ho na le dibaka tse nang le disebediswa, tse tsitsitseng le tse bolokehileng bakeng sa bona, le ho hlokomela hore ha se boqhwala  bohle bo bonahalang. Mesebetsi e nkang kgwedi yohle e tla phahamisa temoso le ho bontsha kgatelopele eo naha e e entseng ho netefatsa tshireletso ya ditokelo tsa batho ba nang le boqhwala.3.2.4.    Mmuso o ipiletsa ho setjhaba sohle ho sebetsa mmoho jwalo ka balekane kahong ya bokamoso ba moshwelella bo kenyeletsang boqhwala.
3.3.    Leano la Thibelo le Phekolo ya Mathata a Tshebediso ya Dithethefatsi3.3.1.    Kabinete e tjhaelletse monwana Leano la  Thibelo le Pheko ya Mathata a Tshebediso ya Dithethefatsi, le reretsweng  ho fana ka moralo o pharaletseng wa karabelo  bakeng sa ho sebetsana le diphephetso tse amanang le tshebediso e mpe  ya jwala le dithethefatsi  eo setjhaba se tobaneng le tsona. 3.3.2.    Leano lena le tlatseletsa bonamoding bo teng bo kang Moralo wa   wa Naha  wa Dithethefatsi o  ileng  wa kenngwa tshebetsong pakeng tsa 2013 le 2017, mme le arabela ka kotloloho dikgeong tse hlwailweng Molaong wa Thibelo le Pheko bakeng sa Tshebediso e  e Mpe ya Dithethefatsi, wa 2008 (Molao wa bo-70 wa 2008).3.3.3.    Leano lena le sisinya mananeo a thibelo a thehilweng setjhabeng a sebetsanang ka katleho le diphephetso tse kgolo tsa tshebediso e mpe ya dithethefatsi. E tshehetswa ke ditshiya tse tharo: tshiya ya Phokotso ya Ditlhoko - e reretsweng ho thibela ho qala ha tshebediso e mpe ya dithethefatsi kapa ho itshetleha ho tsona; tshiya ya Phokotso ya Phepelo - e reretsweng ho fokotsa phihlello le tshiya ya Phokotso ya Kotsi - e kenyeletsang pheko ya mathata a tshebediso ya dithethefatsi le mesebetsi e amanang le yona. Ho tsepamisitswe maikutlo hodima ho fokotsa tshenyo e bakwang ke tshebediso e mpe ya dithethefatsi ho batho le setjhabeng. Sena se ka fihlellwa ka thibelo, bonamodi bo ka pele, pheko le mehato e meng e amanang le yona, ditshebeletso tsa tlhokomelo ya moraorao le ho kgutlisetswa setjhabeng.3.3.4.    Leano  lena le phatlaladitswe websaeteng ya Lefapha la Ntshetsopele ya Setjhaba: www.dsd.gov.za.
4.    Ditsebiso ho Kabinete4.1.    Maemo a Merafo Afrika Borwa4.1.1.    Kabinete e tsebisitswe ka tlaleho ya Boemo ba Indasteri ya Merafo, ho itshetlehile hodima phuputso e entsweng ke Mintek. 4.1.2.    Tlaleho e fana ka lesedi le felletseng la moraorao la dintlafatso tsa moraorao mebarakeng ya dihlahiswa tsa lefatshe, ditlwaelo tsa tlhahiso ya diminerale Afrika Borwa, seabo sa indasteri ya merafo ho dihlahiswa tsohle tsa naha, matsete le tlhahiso ya mesebetsi. 4.1.3.    Tlaleho e sebetsa e le mohlodi wa bohlokwa bakeng sa ho hlwaya ditshitiso ntshetsopeleng ya lekala la merafo, e leng seabo se seholo kgolong ya moruo wa Afrika Borwa. 4.1.4.    Tlaleho ya Boemo ba Indasteri ya Merafo e tla kgontsha lekala la merafo la naha ho ikemela le ho nka monyetla wa ho ata ha tlhokeho ya dihlahiswa ka ho fana ka tlhahisoleseding mabapi le dihlahiswa tse fapaneng.
4.2.    Tlaleho ka Mokgahlelo wa IV wa Boikitlaetso   ba Moporesidente la Khiro ya Batjha lekaleng la thuto ya motheo tlasa lebitso la Boikitlaetso   ba Khiro ya Thuto ya Motheo (BEEI)4.2.1.    Kabinete e tsebisitswe ka diphihlello tsa BEEI, e leng leano le leholo la bonamodi ba khiro ya setjhaba le shebanang le khiro ya batjha ba dilemo tse 18 ho fihla ho 35. Bonamodi bona bo boela bo batla ho fokotsa maemo a phahameng a batjha ba sa sebetseng Afrika Borwa.4.2.2.    Ho tloha ha e qala ka Tshitwe 2020, BEEI e thehile menyetla ya mesebetsi e ka bang 1.1 milione  bakeng sa batjha ba dilemo tse 18 ho fihla 35. Lenaneo le boetse le thusitse naha ho tobana le diphephetso tse bohloko tsa moruo tse bakilweng ke sewa sa COVID-19, e le karolo ya leano la mmuso la ho ntlafatsa moruo.4.2.3.    BEEI e ne e hirile batjha ba 240 342 dikolong jwalo ka bathusi ba thuto le bathusi ba dikolo ka kakaretso. Bathusi ba ne ba fumana moputso o fetang R4 000 ka kgwedi. Kabinete e dumetse kopo ya Lefapha la Thuto ya Motheo ya ho tswela pele ka Leano la Thuto ya Motheo la Khiro ya Batjha bakeng sa selemo sa ditjhelete sa 2024/25.
5.    Khiro
Dikhiro tsohle di itshetlehile ho netefatso ya mangolo a thuto le tumello e amehang  ya tshireletso.  
1.    Monghadi Neville Matjie jwalo ka CEO ya Lebitso la Kgwebo la Afrika Borwa 2.    Ho hirwa ha Mofumahadi Khetha-okuhle Vincentia Rantao jwalo ka motsamaisi eo e seng wa phethahatso Botong ya Banka ya Lefatshe. 3.    Khiro ya Lekala  la Taolo la CCMA(a)    Ngaka September Cornelia (Modulasetulo ya Ikemetseng)(b)    Mofumahadi Riefdah Ajam (Mekgatlo ya Basebetsi) (c)    Monghadi Solly Phetoe(d)    Monghadi Wiseman Dinwa;(e)    Monghadi Sifiso Lukhele (Mekgatlo ya Dikwebo);(f)    Monghadi Kaizer Moyane;(g)    Mofumahadi Siobhan Leyden;(h)    Mofumahadi Unathi Ramabulana (Moemedi wa Puso);(i)    Mofumahadi Ntsoaki Mamashela; le (j)    Monghadi Lucky Charles Mohalaba
6.    DIKETSAHALO TSE TLANG
6.1.    Letsholo la Matsatsi a 16 a Twantsho 6.1.1.    Letsholo la Matsatsi a 16 a Ntwa kgahlano le Tlhekefetso ya Basadi le Bana le tla thakgolwa ka la 25 Pudungwana 2024 Lebaleng la Dipapadi la Royal Bafokeng ho la Leboya Bophirima tlasa mookotaba: ""Dilemo tse 30 tsa Tshebetso ya Kopanelo ya ho Fedisa Dikgoka Kgahlano le Basadi le Bana"".  
6.2.    Palamente ya Bo-Afrika (PAP)6.2.1.    Kopano e Tlwaelehileng ya Bone ya Palamente ya Botshelela ya PAP, e leng lekgotla la ketsamolao la kontinente bakeng sa baemedi ba dinaha tsohle tsa Afrika, e tla tshwarwa ho tloha ka la 4 ho isa la 15 Pudungwana 2024. 6.2.2.    Nakong ya dikopano tsena, ho tla tekwa ditlaleho tsohle tsa kopano ho tswa dikomiting tse fapaneng le ditshisinyo tse entsweng bakeng sa Seboka sa Dihlooho tsa Dinaha le Mebuso ya Afrika mabapi le maano le melao e dumellanang ya kontinente. 6.2.3.    GCIS e tla beha leihlo ho kenngwa tshebetsong ha meralo ya dikgokahanyo le meralo ya dihlopha, mme ditlaleho tsa tlhokomelo di tla fumaneha kgwedi le kgwedi ho Kabinete e le karolo ya tlaleho ya Merero ya Hajwale.
7.    Melaetsa
7.1.    DithoholetsoKabinete e lebisa dithoholetso le ditakaletso tsa mahlohonolo ho:
•    Letona la Ditaba tsa Kantle ho Naha la Ghana Shirley Ayorkor Botchwey ka ho kgethwa ha hae ho sa tswa feta jwalo ka Mongodi-Kakaretso a latelang wa Commonwealth. Mofumahadi Botchwey o tla nka boetapele ba hae ba dilemo tse nne ba mokgatlo wa dinaha tse 56 ka la 1 Mmesa 2025.•    sehlopha sa baithuti ba bahlano ba Afrika Borwa ba fumaneng mangolo a bona a Masters ya Maritime Affairs ho tswa Yunivesithing ya Lefatshe ya Maritime e Sweden. Dithuto tsa bona di tsheheditswe ka ditjhelete ke Bolaodi ba Thupelo ya Thuto ya Dipalangwang, e leng e nngwe ya balaodi ba lefapha la thuto le kwetliso ba filweng thomo  ya ho thusa ka maitsebelo le thupello.  .•    Banyana Banyana, Sehlopha sa Naha sa Bolo ya Basadi sa Afrika Borwa, bakeng sa ho fihlella makgaolakgang a Bompodi ba Basadi ba COSAFA. Sehlopha sa rona sa naha se hlotswe ke Zambia ka dipenele.•     Disesi ba Afrika Borwa Chad Le Clos bakeng sa ho hapa kgauta ho serurubele sa banna sa 200m le Pieter Coetzee bakeng sa ho hapa kgauta ho ka bobedi tlhodisanong ya ho sesa ka santhao ka mokokotlo la 100m le 200m hammoho le silifera lebelong la ho sesa ka santhao ka mokokotlo la banna la 50m ho Mohope wa Lefatshe wa ho Sesa wa Aquatics wa selemo sa 2024 Singapore.
7.2.    MatshedisoKabinete e tshedisa ba lelapa le metswalle ya:
•    Moporofesara Noel Chabani Manganyi (84), eo e neng e le serutehi se hlahelletseng ka mahetla, mofuputsi, setsebi sa tshebetso ya kelello le mosebeletsi wa setjhaba.
Dipotso:Mofumahadi Nomonde Mnukwa – Sebueledi  sa Mmuso se Tshwereng MokoboboMohala 083 653 7485Letsatsi: Laboraro, 13 Pudungwana 2024 www.gcis.gov.za; www.gov.za"
"Tlaleho ya Kopano ya Kabinete ya Laboraro, 26 Hlakola 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/st/news/cabinet-statements/statement-cabinet-meeting-26-february,"A.    Maemo a Renang
1.    Dikamano tsa Matjhabeng
1.1.    Bopresidente ba Afrika Borwa ba Group of Twenty (G20)
1.1.1.    Bopresidente ba Afrika Borwa ba G20 bo tlasa lepetjo la: “Kopano, Tekatekanole Ntshetsopele ya Moshwelella”, bo qadile ka kopano ya Matona a Matjhabeng e ileng ya tshwarwa ka katleho ka la 20 ho ya ho la 21 Hlakola 2025 mona Johannesburg mme kopano ya Matona a Matlotlo le Batsamaisi ba Dibanka tsa Dinaha yona e ntse e tswela pele mane Kapa ka la 26 ho ya ho la 27 Hlakola 2025. 1.1.2.    Kopano ya Pele ya G20 ya Matona a Matjhabeng e ne e le monyetla wa matona ana wa ho hlahlobisisa diphephetso bodulo le dipolotiki esitana le ho sekaseka mathata a bodulo le moruo ao dinaha di tobaneng le ona le ho sheba hore kopano ena ya G20 e ka thusa jwang ho ona. Kopano ena e ile ya tshehetsa mokgwa oo Afrika Borwa e o sebedisang ho rarolla mathata a kang ana ha mmoho le dipehelo tsa Afrika Borwa tsa Bopresidente bona ba G20 tseo ho bonahalang di kgoneha le ho nka G20 jwalo ka seboka sa matjhaba tshebedisanong ya tsa moruo. 1.1.3.    Ho feta moo, Afrika Borwa e boetse ya tshwara ka katleho dikopano tse latelang tsa Dihlopha tsa Tshebetso: 1.1.3.1.    Kopano ya Pele ya Sehlopha sa Tshebetso sa tsa Thuto (12-13 Hlakola 2025, ka vidiyo). Sepheo sa kopano ena e ne e le ho arolelana le ho fumana tumellano dintlheng tse tharo tse ka sehloohong Sehlopheng sena sa Tshebetso, e leng: (a) Ntlha ya Bohlokwa ya 1: Boleng ba Thuto ya Motheo: karolo e batjalwang ke Tlhokomelo ya Sethatho ya Bana ha mmoho le Thuto ka sepheo sa ho ntlafatsa boleng ba thuto ya motheo; (b) Ntlha ya Bohlokwa ya 2: Kananelo ya Mangolo a Thuto ka Tsela e Tshwanang Lefatsheng ka Bophara mme Ntlaha ya Bohlokwa ya 3: Ntshetsopele ya Thuto ka mokgwa wa Profeshenale bakeng sa lefatshe le fetofetohang. 1.1.3.2.    Kopano ya Pele ya Sehlopha sa Tshebetso sa Ntshetsopele ya Basadi (17-18 Hlakola 2025, ka mokgwa wa vidiyo). Bankakarolo ba Sehlopha sena sa Tshebetso ba ile ba tshehetsa dintlha tse ka sehloohong tsa Afrika Borwa tseo hape di ipapisitseng le dintlha tsa sehlooho tsa matjhaba tse mabapi le ditokelo tsa basadi tseo motheo wa tsona e leng dintlha tsa sehlooho tsa Bopresidente ba naha ya Brazil. 1.1.3.3.    Kopano ya Pele ya Sehlopha sa Tshebetso sa Dijithale sa Moruo (17-19 Hlakola 2025, ka mokgwa wa vidiyo). Kopano ena e ne e le sethale sa Afrika Borwa ho ka arolelana ha mmoho le ho fumana ditumellano ho dintlha tse ka sehloohong tsa Sehlopha sena sa Tshebetso. Dintlha tse nne tsa Sehlooho ke tsena: (a) Kgokahano molemong wa ntshetsopele ya dijithale; (b) Meralo ya motheo ya setjhaba ya dijithale ha mmoho le diphetoho; (c) Mokgwa wa ntlafatso ya dijithale: tumello ya bolokolohi ba bokgoni ho dikgwebo tse nyane, tse bohareng ha mmoho le tse kgolo; ha mmoho le (d) Kgonahalo ya tshebediso ya mahlale a thekenoloji a kenyeletsang bohle.1.1.3.4.    Kopano ya Pele ya Sehlopha sa Tshebetso sa Kgiro sa G20 (18-21 Hlokola 2025 mane Gqeberha). Sehlopha sena sa Tshebetso se ile sa sekaseka dintlha tse kang moruo o kenyeletsang bohle, kgiro ya batjha, ho se lekalekane meputsong, tekatekano ya bonng ha mmoho le kgahlamelo ya mokgwa wa dijithale mesebetsing nakong e tlang. 1.1.3.5.    Kopano ya Pele ya Sehlopha sa Tshebetso ho tsa Botjhaba (20-21 Hlakola 2025, ka mokgwa wa vidiyo). Dintlha tsa sehlooho tsa Sehlopha sena sa Tshebetso tse ileng tsa ananelwa ke bankakarolo bohle ke tsena: (a) Ntlha ya sehlooho ya 1: Pabapallo le Tshireletso ya Makgabane a Botjhaba bakeng sa ho sireletsa Ditokelo tsa Botho; (b) Ntlha ya sehlooho ya 2: Ho kenyeletswa ha Melawana ya tsa Botjhaba maanong a tsa bodulo le moruo e le ho netefatsa ntshetsopele ya ditokelo e kenyeletsang bohle; (c) Ntlha ya sehlooho ya 3: Matlafatso ya Tshebediso ya Thekenoloji le Dijithale molemong wa ho Baballa le ho Bapatsa tsa Botjhaba le Meruo e Setletseng; (d) Ntlha ya sehlooho ya 4: Ho kopanya tsa Botjhaba le ho Fetofetoha ha Maemo a Lehodimo: Ho Theha Mekgwa ya Tshireletso ya Matjhaba.
1.1.4.    Dihlopha tse latelang tsa Tshebetso ha mmoho le Dikomiti tsa Tshebetso tsa G20 di tla tshwara dikopano tsa tsona ho tloha tsatsing lena ho fihlela mafelong a Tlhakubele 2025: 1.1.4.1.    Kopano ya pele ya Sehlopha sa Tshebetso ho tsa Motlakase e tla ba ka la: 27-28 Hlakola 2025 – ka mokgwa wa vidiyo.1.1.4.2.    Kopano ya pele ya Sehlopha sa Tshebetso ho tsa Temo: 3-4 Tlhakubele 2025 – ka mokgwa wa vidiyo.1.1.4.3.    Kopano ya pele ya Sehlopha sa Tshebetso ho tsa Twantsho ya Bobodu: 3-5 Tlhakubele 2025 – Kapa.1.1.4.4.    Kopano ya pele ya Sehlopha sa Tshebetso ho tsa Bohahlaudi: 5 Tlhakubele 2025 – ka mokgwa wa vidiyo.1.1.4.5.    Kopano ya pele ya Sehlopha sa Tshebetso ho tsa ho Fokotsa Kotsi ya Dikoduwa: 5 Tlhakubele 2025 – ka mokgwa wa vidiyo.1.1.4.6.    Kopano ya Komiti ya Tshebetso ho tsa Paballo ya Dijo: 5 Tlhakubele 2025 – ka mokgwa wa vidiyo.1.1.4.7.    Kopano ya pele ya Sehlopha sa Tshebetso ho tsa Kgwebo le Matsete: 18-20 Tlhakubele 2025 – ka mokgwa wa vidiyo. 1.1.4.8.    Kopano ya Komiti ya Tshebetso: ho tsa Kgodiso e Kenyeletsang bohle ya Moruo, Keketso ya diindasteri, Kgiro le ho Fokotswa ha ho se Lekalekane: 17 Tlhakubele 2025 – ka mokgwa wa vidiyo.1.1.4.9.    Kopano ya bobedi ya Sehlopha sa Tshebetso ho tsa Bophelo bo Botle: 26-28 Tlhakubele 2025 – Thekong.1.1.4.10.    Kopano ya pele ya Sehlopha sa Tshebetso ho tsa Maemo a Lehodimo le tsa Tikoloho: 25-28 Tlhakubele 2025 – ka mokgwa wa vidiyo.1.1.5.    Ho ka fumana dintlha ka dikopano tse fapafapaneng tsa G20 tsa Afrika Borwa le diphetho tsa teng kena ho www.g20.org KAPA www.g20.org.za
1.2.    Dipuisano tsa Dipolotiki pakeng tsa Afrika Borwa le Mokgatlo wa Dinaha tsa Yuropa (EU) 
1.2.1.    Kabinete e amohetse tshehetso ya EU mabapi le ntlhakemo ya Afrika Borwa ho tsa maemo a matjhaba a bodulo le dipolotiki ha mmoho le dintlha tsa yona tse ka sehloohong tsa Bopresidente ba yona ba G20 ho latela katleho ya Puisano ya bo 16 ya Matona ya Dipolotiki pakeng tsa Afrika Borwa le EU ka la 19 Hlakola 2025 mane Kapa. 1.2.2.    Puisano ena e nehile EU le Afrika Borwa monyetla wa ho buisana ka ntlhakemo tsa bona tse tshwanang ho tsa tshebedisano, tlhomopho ya molao ho tsa matjhaba, esitana le ho behwa sehlohlolong ha tjhatha ya Mokgatlo wa Dinaha tsa Matjhaba (UN). Mekga ena e mmedi e boetse ya dumellana ka tlhokeho ya diphetoho ho Lekala la Tshireletso la UN (UNSC), mme mekga ena ka bobedi e bona tlhokeho e potlakileng ya hore keketseho ya kemedi, ho kenyeletsa dinaha tsohle, ho sebetsa ka ponaletso, matla, ka mokgwa wa demokrasi le ho ba le boikarabelo. 1.2.3.    EU le Afrika Borwa di boetse tsa tshohla tshebedisano ya tsona dintlheng tse ngata le dibokeng tsa didika, ho tsepamisitswe maikutlo ho ntlafatsong ya ditokelo tsa botho le ho tobana le mathata a ho fetofetoha ha maemo a lehodimo. Ho boetse ha tshohlwa le tshebedisano ho tsa kgwebisano ya dihlahiswa tsa bohlokwa tsa tlhaho ka sepheo sa ho nyolla moruo le ho fokotsa ho silafala ha tikoloho. 1.2.4.    Kopano ena e boetse ya ba monyetla wa ho itokiseletsa Seboka sa Afrika Borwa le EU se tla tshwarrwa ka la 13 Tlhakubele 2025 mona Afrika Borwa. Sebokeng sena, ho tla buisanwa ka ntlafatso ya dikamano ho tsa moruo, tlhahiso ya motlakase ka mokgwa o hlwekileng, tsa tshireletso le polokeho, tshebedisano ho tsa kgwebo le dikarolong tse ngata. EU ke ona mohlodi o moholo wa matsete a matjhabeng mme Afrika Borwa yona ke naha e kgolo ho tse ka borwa ho Lehwatata la Sahara tse kgwebisanang le EU. 1.2.5.    Hona kopanong ena ho ile ha dumellanwa ka ho ba le seboka sa Matona a EU le a Mokgatlo wa Dinaha tsa Afrika (AU) ka 2025.
1.3.    Moifo wa AU wa Kgotso le Tshireletso (PSC) le Diqeto tsa UNSC mabapi le maemo a renang ka botjhabela ba Democratic Republic of Congo (DRC)
1.3.1.    Kabinete e amohetse tshehetso ya AU PSC le Diqeto tsa UNSC mabapi le maemo a renang ka botjhabela ho DRC.1.3.2.    AU PSC e tjhaetse diqeto tsa kopano ya Dinaha tsa Afrika tse ka Botjhabela (EAC) le ya Ntshetsopele ya Dinaha tse ka Borwa ho Afrika (SADC) monwana tse batlang ho be le peho fatshe ya dibetsa hang hang, tumello ya ho tlisa dithuso tsa setjhaba, ho tshwa ha dihlopha tse lwanang mane ka botjhabela ba DRC. Dihlopha tsena di boetse tsa tiisa hore ho tlahema ho hlontjhwe meedi ya naha ya DRC le ho kenella ha dinaha tse ding le ho ba le dipuisano tsa dipolotiki tlasa Lenaneo la Kopanelo la Luanda le Nairobi.1.3.3.    Diqeto tsa UNSC di etsa kgoeletso ho dihlopha tsohle (tsa mmuso le tseo e seng tsa mmuso) tse ka botjhabela ba DRC ho beha dibetsa fatshe, e leng seo baetapele ba dinaha tsa EAC le tsa SADC di se bolelang. 1.3.4.    Diqeto tsena di bolela hape hore sehlopha sa marabele a M23 a ikgule mane ka botjhabela ba DRC le hore Sesole sa Rwanda se “kgaotse” ntle le dipehelo ho tshehetsa sehlopha sena sa marabele. 1.3.5.    Kabinete e boetse e lakaletsa masole a 10 a lemetseng a kgutletseng lapeng ho tla okwa hore a fole ka potlako.
1.4.    Tumellano ya AU ya ho Fediswa ha Tlhekefetso ya Basadi le Banana (AU-CEVAWG)
1.4.1.    Kabinete e thabetse ho thakgolwa ha AU-CEVAWG, e leng matsapa a ho fokotsa sekgobo sa tlhekefetso ya basadi le banana Afrika. 1.4.2.    Ho thehwa ha AU-CEVAWG ho tlile ka lebaka la qeto ya baetapele ba dinaha tsa AU Sebokeng sa AU sa Hlakola 2023. 1.4.3.    Tumellano ena sepheo sa yona ke ho tla le moralo o tla ba setlamo se molaong se tla thusa ho fokotsa le hona ho thibela mefuta yohle ya ditlhekefetso tsa basadi le banana Afrika ka Bophara. Sena se tla kgonahala ka ho sekaseka sesosa sa ditlhekefetso tsena, ho matlafatsa ditheo tsa molao le ho kgothaletsa tlhompho ya setso le ditokelo tsa botho, tekatekano ya bonng le ho hlompha seriti sa basadi le banana. 1.4.4.    Tumellano ena e tla boela e netefatsa hore dinaha ka ho fapana le tsona di tla tiisa haholo matsapa a tsona a ho fokotsa tlhekefetso ena ya basadi le banana.
2.    Moruo
2.1.    Ho tjhetjhiswa ha ho tshetlehwa ha puo ya kabo ya matlotlo 
2.1.1.    Kabinete e boetsa e rata ho toboketsa tabeng ya ho tjhetjhiswa ha ho tshetlehwa ya puo ya kabo ya Matlotlo a Naha ho tloha ho mohla wa la 19 Hlakola 2025 ho ya ho la 12 Tlhakubele 2025 hore ke ka lebaka la matsapa a tshebedisano mmoho ya Kabinete a ho sekaseka diphephetso tseo polokelo ya matlotlo a naha e tobaneng le ona. 2.1.2.    Kabinete e netefaletsa Maafrika Borwa hore dipuisano di tswelapele mabapi le Kabo ya Matlotlo a Naha a 2025 mme ho lekwa ho fumana mokgwa o betere wa ho aba matlotlo a naha ho latela ditlhoko tsa Maafrika Borwa ohle. 2.1.3.    Leha e le lekgetlo la pele ho tjhetjhiswa puo ena nalaneng ya Afrika Borwa, empa sena ha se ntho e sa tlwaelehang, ke ntho e ntseng e tsamaisana le Molao wa Taolo ya Ditjhelete tsa Mmuso wa 1999, (Molao wa 1 wa 1999). 2.2.    Tlaleho ya kotara ya palo ya batho ba sebetsang2.2.1.    Kabinete e thabetse ho eketseha ha menyetla ya mesebetsi ho entseng hore ho fokotsehe palo ya batho ba sa sebetseng, e leng palo e tlase ka ho fetisisa ho tloha kotareng ya boraro ya 2023. 2.2.2.    Palo ya batho ba sa sebetseng e theohetse ho persente tse 31.9 ka kotara ya bone ya 2024, di tloha ho persente tse 32.1% kotareng e etelletseng eo pele. Palo ya batho ba sebetsang e nyolohile ka batho ba 132 000 ho ya ho batho ba 17.1, ha palo ya ba sa sebetseng e fokotsehile ka batho ba 20 000 ho ya ho ba dimilione di robedi (8) hona kotareng eo.2.2.3.    Keketseho eo ya kotare eo e etsahetse ho diindasteri tse nne ho tse leshome tse qohollotsweng ke Lefapha la Dipalopalo la Afrika Borwa. Tsona di kenyeletsa lekala la ditjhelete (232 000), le latelwe ke la tlhahiso (41 000), basebeletsi ba ka malapeng (18 000) le la dipalangwang (17 000). 2.2.4.    Kabinete e ntse e netefatsa boitlabo ba yona ba ho theha menyetla ya mesebetsi, haholoholo kgiro ya batjha ka mananeo a bona a kgiro. Lenaneo la Mopresidente la Kgiro ya Batjha le se le file batjha ba ballwang ho dimilione tse 2.2 menyetla ya mesebetsi.
2.3.    Kgwebisano le Matsete a Tjhaena le Afrika Borwa 
2.3.1.    Kabinete e amohetse puisano e atlehileng pakeng tsa Modulasetulo wa Moifo wa Kgwebisano ya Matjhaba (CCPIT), Ren Hongbin le Motlatsa Mopresidente Paul Mashatile bakeng sa kgwebisano le matsete pakeng tsa Afrika Borwa le Tjhaena. 2.3.2.    Ketelo ena e etsahetse ho latela ketelo ya bobedi ya Mopresidente Cyril Ramaphosa Tjhaena ka Lwetse 2024. Sena hape se latela sephetho sa dipuisano tsa kgwebo ho tswa ofising ya Mopresidente ho kenyeletsa le Seboka sa Kgwebo sa Afrika Borwa le Tjhaena, le puisano ya Ketapele ya Boramatsete ba Tjhaena le Moifo wa Mopresidente mane Shenzhen moo ho neng ho buuwa haholo ka mahlale le thekenoloji ya Tjhaena. 2.3.3.    Afrika Borwa e memme borakgwebo ba Tjhaena ho tla dikopanong tse fapafapaneng tsa G20 naheng ena selemong sena mme ka ho le leng Tjhaena le yona e memetse Afrika Borwa Dipontshong tsa boraro tsa Matjhaba tsa Tlhahiso le Thekiso ya Dihlahiswa mane Beijing ka Phupu 2025.2.3.4.    Maqhama pakeng tsa Afrika Borwa le Tjhaena a boetse a tiiswa ke ho fihla ha sehlopha sa pele sa bahahlaudi ba Tjhaena tlasa Leano le letjha la Bohahlaudi la Afrika Borwa (TTOS). Lenaneo la TTOS le dumella sehlopha sa bahahlaudi ba hlahlobilweng ho tswa Tjhaena le Indiya ho kenya kopo ya bona ya ho tla kwano ka mokgwa wa dijithale mme ba fumane karabo nakong ya dihora feela.
3.    Tsa Bophelo bo Botle
3.1.    Lekgwekgwe la Matsohong, Matong le Molomong (HFMD)3.1.1.    Kabinete e thabetse ho kenella ka potlako ha mafapha a mmuso mathateng a ho ropoha ha HFMD mane KwaZulu-Natal le Kapa Botjhabela, e leng bohloko bo kang mokgohlane, bo nang le matshwao a kang matjhatjhetsi a bohloko le ho ruruha ha matsoho. Bohloko bona, ha bo tshwane le bona ba diphoofolo mme hape ha bo bolaye. 3.1.2.    Diprofensing tsena tse pedi ho fumanehile dikokwanahloko tse pedi tse tshwaetsanang dikolong tse fapafapaneng tsa poraemari le dikeretjheng. 3.1.3.    Basuwehlooho ba kopilwe hore ba hlahlobisise bana kamehla molemong wa ho kgona ho bona matshwao ana a HFMD ka pele.3.2.    Ho Kudiswa ke Dijo tse nang le Tjhefo 3.2.1.    Labohlano la la 28 Hlakola ke letsatsi la ho qetela la ho ngodisa di-spaza shop le ditheo tse rekisang dijo le bommasepala ba moo ba sebeletsang teng. Di-spaza shop tse sa ingodisang le tse sa ipapiseng le dipehelo tsa bophelo bo botle di tla kwalwa. 3.2.2.    Mmuso o hlahisitse dipehelo tsena ka Pudungwana 2024, e le matsapa a ho thibela ho shwa ha bana ka lebaka la ho ja dijo tse nang le tjhefo tse rekiswang ho di-spaza shop. Sehlopha sa kopanelo se tswela pele ho hlahloba dikgwebo tsena hore na di sebetsa semolao le hore di ipapisa le melawana le dipehelo ya polokeho le ya tsa bophelo bo botle. 3.2.3.    Kabinete e etsa kgoeletso ho bareki, batswadi le bahlokomedi ba bana hore ba reke dijo ditheong tse nang le mangolo a ho rekisa dijo mme ba hlokomele le hore na di ipapisa le dipehelo tsa polokeho ya dijo. Setjhaba le sona se kotjwa hore se sebedise dijo ka hloko jwalo ka ho hlapa matsoho ka metsi le sesepa pele motho a tshwara dijo kapa a eja.
4.    Ntshetsopele ya Setjhaba
4.1.    Akgente ya Afrika Borwa ya Kabo ya Dipei tsa Mmuso (SASSA) 4.2.    Letsatsi la ho qetela la hore ba fumanang dipei tsa mmuso ba fetolele dikarata tsa bona tsa SASSA Gold Card ho tsa Postbank Black Card le tjhetjhiseditswe ho la 20 Tlhakubele 2025.4.3.    E se e le batho ba fetang 716 900 ba seng ba na le karata tsena tsa Postbank mme ho se ho ekeditswe ditsi tseo dikarata tsena di ka fumanehang ho tsona naheng ka bophara e le hore motho a tle a kgone ho fumana karata ha hae haufi le moo a dulang teng. Postbank le yona e se e ekeditse palo ya basebeletsi ba yona ba thusang ka dikarata tsena ditsing tsa bona ho tloha ho ba babedi ho ya ho ba bahlano, empa seo se ya ka dibaka. 4.4.    Baamohedi ba dipei ba kgothaletswa ho ya lata dikarata tsa bona tse ntjha tsa Postbank mabenkeleng a haufi le bona a Checkers, Shoprite, Pick n Pay, Usave kapa Boxer. Ba tlameha ho ya teng ba tshwere bukana ya boitsebiso ya Afrika Borwa (ID) kapa ya nakwana. Dibakeng tsa mahaeng teng ho tla ba le diofisi tsa hloma-o-hlomole ho thusa setjhaba. Ho eketsa moo, Postbank e sebedisana le mabenkele a ha Spar, moo ho nang le mabenkele a 200 ao le ona a thusang mosebetsing ona naheng ka bophara. 4.5.    Kabinete e hopotsa ba fumanang dipei hore dikarata tsa kgale tsa SASSA Gold Card di tla emisa ho sebetsa ka la 20 Tlhakubele 2025 mme ba sa kgonang ho fumana dikarata tsa bona tse ntjha ba tla tlameha ho ya posong e haufi ho ya fumana tjhelete ya bona teng.
5.    Twantsho ya bonokwane 
5.1.    Kabinete e amohetse tlaleho ya moraorao ya Dipalopalo tsa Bonokwane tse bontshitseng ho fokotseha ha mefuta e mengata ya bonokwane. Dipalopalo tsa kotara ya boraro ya selemo sa ditjhelete sa 2024/25 di bontshitse ho fokotseha ha dipolao ka persente tse 9.8, dipeto di fokotsehile ka persente tse 3.3 mme tsa teko ya tlhekefetso ka thobalano di fokotsehile ka persente tse 3.2. ho boetse hape ha bonahala phokotseho bonokwaneng ba ho nkuwa ha dikoloi ka mahahapa le boshodu. 5.2.    Leha maemo a bonokwane a ntse a le maemong a sa amohelehang, empa phokotseho ena e bontsha hore matsapa a Sepolesa sa Afrika Borwa a ho etsa Afrika Borwa sebaka se bolokehileng a a sebetsa. 5.3.    Twantsho ya bonokwane ke mosebetsi wa kopanelo pakeng tsa sepolesa, setjhaba le borakgwebo. Kabinete e etsa kgoeletso ho setjhaba ho bapala karolo ya sona twantshong ya bonokwane ka ho tlaleha diketso tsa bonokwane diteisheneng tse haufi tsa sepolesa le ka Nomoro ya ho Tlaleha Bonokwane ya: 08600 10111.
6.    Dikgau tsa Boqolotsi ba Ditaba tsa SADC
6.1.    Kabinete e etsa kgoeletso ho baqolotsi ba ditaba ba Afrika Borwa hore ba kenele Dikgau tsa 2025 tsa SADC tsa Boqolotsi ba Ditaba. Ho kenela ho kwalwa ka la 28 Hlakola 2025.6.2.    Baqolotsi ba ratang ho kenela ba ka fumana dintlha ho www.gcis.gov.za. Moputso wa pele mekgahlelong yohle ke US$2500 ba tswileng bobeding bona e be US$1000. Ba hapileng moputso wa pele ba tla fumana moputso wa bona le ditifikeite tsa teng Sebokeng sa Dihlooho tsa Dinaha tsa SADC le Mmuso se tla tshwarwa ka Phato 2025.
B.    Ho hlajwa ha Kabinete malotsana
1.    Matsapa a ho lwantsha ho tingwa ha motlakase ka sepheo sa ho o baballa 
1.1.    Kabinete e amohetse tlaleho e e fumaneng ho Eskom mabapi le matsapa a ho tsitsisa phepelo ya motlakase ho latela ho robeha ba metjhini e mengata e fehlang motlakase e leng ntho e ileng ya etsa hore ho be ho kgutliswe ho tingwa ha motlakase ka sepheo sa ho o baballa molemong wa ho sireletsa phepelo ya rona ya motlakase. 1.2.    Ho robeha hona ho neng ho sa lebellwa ho etsahetseng ka la 2 Hlakola 2025, ho ile ha etsa hore ho be ho fele le motlakase o neng o behelletswe ka thoko. Diteishene tse neng di robehile di kenyeletsa sa Majuba, sa Camden le sa Medupi. 1.3.    Kabinete e ananetse ho tlola matjato ha sehlopha sa boratekginiki ba Eskom ba kgonneng ho kgutlisa di-megawatts (MW) tse 4 800 metjhining e mene ho e mehlano e neng e robehile seteisheneng sa Majuba le sa Camden ka hora ya bo 8 ka phirimana ka la 23 Hlakola 2025.1.4.    Ho tlola matjato hona ha Eskom ho ile ha etsa hore sekgahla sa ho tingwa hona ha motlakase ho phakise ho fokotsehe. Hona jwalo ho etswa matsapa a ho busetsa motlase ona o behellwang ka thoko haholoholo diesel, e le ho lokisetsa mathata a ka hlahang matsatsing a tlang. 1.5.    Ntle le mathata a sa tswa etsahala, ho na le kgatelopele e bonahalang tlhahisong ya motlakase le ho netefatsa phepelo e phatlaletseng. Ho tloha ka la 1 Mmesa 2024 ho ya ho la 20 Hlakola 2025, ha re a ka ra ba le ho tingwa ha motlakase ka sepheo sa ho o baballa e leng matsatsi a ka bang 323 ha ho bapiswa le matsatsi a 32 feela ka nako e tshwanang selemong se fetileng. Motlakase oo re neng re na le ona e ne e le persente tse 99 ha ho bapiswa le tse 9.8 feela selemong se fetileng. 1.6.    Kabinete e boetse ya hlajwa malotsana ka taba ya hore ho tla ba le keketseho ya motlakase wa 1 600 MW ka ho kgutlisetswa tshebetsong ha Unit 6 ya seteishene sa Kusile ho reretsweng ho qala ka la 9 Tlhakubele 2025 le Medupi Unit 4 mafelong Tlhakubele 2025, e leng se tla matlafatsa phepelo ya rona ya motlakase.
C.    Deqeto tsa Kabinete
1.     Lenaneo la Ntshetsopele la Nako ya Bohareng (MTDP) la 2024-2029
1.1.    Kabinete e tjhaetse monwana MTDP bakeng sa nako ya 2024-2029, eo e leng yona e hlakisang dintlhakgolo tsa Palamente ena ya bosupa. MTDP motheo wa yona o tloha ho Leano la Naha la Ntshetsopele, ha mmoho le Tokomane ya Tshebedisano ya Mmuso wa Kopanelo (GNU), mme tumellano e ile ya fihlelwa kopanong ya Cabinet Lekgotla e neng e tshwerwe ho tloha ka la 29 ho ya ho la 30 Pherekgong 2025. 1.2.    Ho feta moo, MTDP e kopanya maano a mararo a ka sehloohong a ileng a qohollwa ke Mopresidente puong ya hae ya pulo ya Palamente ka la 18 Phupu 2024. Leano le sebetsa e le tataiso ya ho aha naha e kenyeletsang bohle, e leng se dumellanang le boinehelo ba GNU. Hara tse ding ka leano lena, ho ikemiseditswe ho fihlela moruo o kenyeletsang bohle, ho fokotsa leqeme la mesebetsi, bofuma le ditjeho tse hodimo tsa bophelo, e le hore re tle re kgone ho ba le naha e nang le bokgoni, ntshetsopele ha mmoho le botshepehi. 
2.    Moralo wa Lenaneo la Naha la Dikgokahanyo (NCSF) la 2024-2029
2.1.    Kabinete e tjhaetse monwana ho kengwa tshebetsong ha NCSF maemong ohle a mmuso. NCSF ke karolo ya matsapa a mmuso a ho theha mokgwa o setletseng wa dikgokahanyo ka sepheo sa ho tshehetsa ho kengwa tshebetsong ha MTDP ya 2024-2029 jwalo ka ha e phatlaladitswe Leanong la Mmuso la Dikgokahanyo mme ya tjhaelwa monwana ke Kabinete ka 2018 mme ha jwale e le lekolwang botjha. 2.2.    NCSF e thusa ho fihlela se lebeletsweng mmusong jwalo ka hore dikgokahanyo tsa mmuso di tlameha ho tshepahala, di tlise boitshepo ho setjhaba le boramatsete. Leano la mmuso la dikgokahanyo le tlameha ho boela le kopanya setjhaba, le etse hore setjhaba se kgone ho sebedisa dintlha tsa mmuso ho ntlafatsa maphelo a sona le a moruo wa naha. 3.    Ho lokiswa ha Leano la Kgwebisano e sa Lefellweng la Kontinente ya Afrika (AfCFTA) Molawana o tobaneng le Basadi le Batjha ba Dikgwebong3.1.    Kabinete e tjhaetse monwana ho tliswa ha molawana ona o tobaneng le Basadi le Batjha ba Dikgwebong wa AfCFTA Palamenteng bakeng sa ho lokiswa. 3.2.    Ka leano lena, ho ikemiseditswe hore ho matlafatswe karolo e bapalwang ke basadi le batjha ho tsa kgwebisano tlasa leano la AfCFTA, mme lona le hlakisa dintlhakgolo tse kang ho thusa borakgwebo ba basadi le batjha ho nka karolo mebarakeng. Le boetse hape le eketsa tshebediso ya mahlale le bokgoni ho batjha le basadi bakeng sa ho eketsa thomello ya thepa mafatsheng a mang le ho amohela thepa a kenang dikgwebong tsa batjha le basadi le hore ba kgone ho nka kgarolo thekisong ya thepa kwano le ho phatlalla le kontinente. 3.3.    Leano lena le boetse le lwantshana le kgethollo ho tsa kgwebo esitana le ho tlisa tekatekano le ho fana ka menyetla e kenyeletsang batjha le basadi ho tsa kgwebo. Tse ding tsa dintlha tse teng leanong lena, ke ho lwantsha ditshita tse amanang le lekgetho dikgwebong tse amanang le batjha le basadi le hho bebofatsa menyetla ya bona ya ho fumana tshehetso ya ditjhelete. 3.4.    Leano lena le kgothaletsa basadi le batjha hore ba sebedise monyetla ona oo ba o tlisetswang ke AfCFTA mme ba eketse tshebediso ya bona ya menyetla ya tsa kgwebo Afrika.
4.    Ho lokiswa ha Leano la Ditlhodisano tlasa AfCFTA 
4.1.    Kabinete e tjhaetse monwana ho tliswa ha Leano la Ditlhodisano tlasa AfCFTA Palamenteng bakeng sa ho lokiswa. Leano lena, ke tumellano ya ditho tsa AU bakeng sa ho netefatsa hore tlhodisano e teng ho tsa kgwebo kontinenteng ena e ba le kabelo ho tsa kgwebo, kgolo ya moruo o kenyelletseng bohle, ntlafatsa ya diindsateri le ntshetsopele ya moruo. 4.2.    Leano lena, le boetse le thibella diketso tse sa amohelehang tsa tlhodisano ka ho tla le moralo wa tataiso ha re tla ho tsa mebaraka, tshebediso ya matla le mefuta e meng ya diketso tse sa tsamaisaneng le tlhodisano. 4.3.    AU e hlokometse taba ya ho se be le leano le laolang ditlhodisano , e leng se bulang menyetla ya diketso tse mpe tse sa tsamaisaneng le tlhodisano dikgwebong ha mmoho le tshebediso e bohlaswa ya matla mebarakeng. 4.4.    Molao ona, o tla sebetsa mefuteng yohle ya tsa kgwebo ka hara mebaraka ya AfCFTA mme o tla tsepamisa tshebetso haholo diketsong tse sa tsamaisaneng le tlhodisano ho kenyeletsa le maqulwana a borakgwebo ba etsang bolotsana ba tsa kgwebo maemong a matjhaba.
5.    Sephetho sa Ngangisano ya Seboka sa bo 79 sa UN (UNGA 79) seo Afrika Borwa e nkileng karolo ho sona 
5.1.    Kabinete e ile ya tjhaela monwana tlaleho ya sephetho sa UNGA 79 tlasa lepetjo le reng: “Ha re sihi mang ka morao: re sebetsa mmoho ho ntshetsa kgotso pele, ntshetsopele e setletseng ha mmoho le seriti sa botho molemong wa moloko o tlang”. 5.2.    Ha Afrika Borwa e nka karolo ho Seboka se tlang sa UN, e tla rata hore ho tsepamiswe maikutlo ho tumellano ya ho ntshetsapele maano a kang la Ntshetsopele e Setletseng bakeng sa dinaha tsa Afrika. Sebokeng seo, ho tla tlameha hape ho tsepamiswe maikutlo tabeng ya dinaha tsa matjhaba ho hore di tshehetse Leano la Ntshetsopele ya Kontinente ya Afrika la 2063.
D.    Kgiro
Pele batho bohle ba hirwa, ho hlahlobisiswa mangolo a bona a thuto le a mang a hlokahalang.
1.    Moprofesara John Lamola o kgethetswe ho ba Motsamaisi ya ka Sehloohong wa Khamphane ya Difofane tsa Afrika Borwa bakeng sa dilemo tse pedi. 2.    Moprofesara Busani Ngcaweni jwalo ka Molaodi Kakaretso (DG) Lefapeng la Naha la Sekolo sa Puso (ho ekeditswe konterata ya hae ya kgiro ka dilemo tse hlano).3.    Ntate Lindelwa Simphiwe Hamilton jwalo ka DG Lefapheng la Dikgwebo, Diindasteri le Tlhodisano. 4.    Ntate Tebogo Seokolo jwalo ka Motlatsi wa DG (DDG): Lefapheng la Dikamano tsa Matjhabeng mabapi le dinaha tsa Afrika. 5.    Mme Angela Sizakele Magangoe jwalo ka DDG: Bakeng sa Ditshebeletso tsa ntshetsopele Lefapheng la Ntshetsopele ya Setjhaba (DSD).6.    Mme Thandeka Gloria Ngcobo jwalo ka Motsamaisi ya ka Sehloohong wa Ditjhelete ho DSD.
7.    Balaodi bao e seng ba ka Nako Tsohle ho Boto ya Nakwana ho Akgente ya Naha ya Tsamaiso ya Thekenoloji (i)    Mme Sedzani Mudau (Modulasetulo);(ii)    Ntate Willie Vukela (O emetse Lefapha la Taolo le Ditshebeletso tsa Mmuso);(iii)    Ntate Willie Mathebula (O emetse Lefapha la Matlotlo a Naha);(iv)    Moatevokate Johannes Collen Weapond; le (v)    Ntate Omega Shelembe (Lefapheng la Dikgokahanyo le Ditshebeletso tsa Thekenoloji ya Dijithale).
E.    Diketsahalo tse tlang
1.    Kgwedi ya Ditokelo tsa Botho
1.1.    Ka Tlhakubele Afrika Borwa e tla Keteka Kgwedi ya Ditokelo tsa Botho tlasa lepetjo le reng: “Re sebeletsa ho fihlela toka ya setjhaba e ikamahantseng le ditokelo tsa botho”. Nalane ya Kgwedi ena ya Ditokelo tsa Botho e tloha tabeng ya Koduwa ya Sharpeville ya la 21 Tlhakubele 1960, moo sepolesa sa mmuso wa kgethollo se neng se thunye mme sa bolaya batho ba 69 ba neng ba entse mohwanto o se nang morusu. 1.2.    Nalane ya nako ya kgethollo e ntse e bonahala kajeno mme e entse hore ebe batho ba bangata e be ba ntse ba le bofumeng le tlhokehong ya mesebetsi le kajeno. Molaotheo wa Afrika Borwa wa 1996 oo e leng motheo wa demokrasi ya rona o hlakisa mokgwa wa ho tlisa toka setjhabeng ka ho leka ho lokisa diphoso tsa nako e fetileng. 1.3.    Molao o kang wa ho Kgutliswa ha Mobu, wa 2024 (Molao wa bo 13 wa 2024) o hlakisa tsela eo mmuso o ka lokisang ka yona diphoso tse bohloko tsa nako e fetileng le tsela ya ho thusa setjhaba se neng se tinngwe menyetla hore se kgone ho ba le kabelo moruong, ditshebeletsong tsa sethatho le hona ho fumana mobu. 1.4.    Letsatsi la Ditokelo tsa Botho selemong sena le tla ketekelwa mane Constitution Hill, mabaleng a Lekgotla la Molaotheo la Afrika Borwa, Johannesburg ka la Tlhakubele 2025.
2.     Seboka sa Motlakase sa Afrika sa 2025 
2.1.    Afrika Borwa e tla tshwara Seboka sa Motlakase sa 2025 sa Afrika ho tloha ka la 4 ho ya ho la 6 Tlhakubele 2025 mane Cape Town International Convention Centre. Seboka sena, ke kopano ya bohlokwa kontinenteng jwalo kaha e kopanya baetapele ba indasteri ena ho tla hlahisa ditharollo tse ntjha mathateng a tobaneng le lekala lena. 2.2.    Seboka sena se tshwarwa nakong eo Afrika Borwa e lekang ho bokeletsa motlakase o mongata bakeng sa nako e tlang. Selemong se fetileng, mmuso o ile wa phatlalatsa dintlafatso Molaong o Laolang Motlakase wa 2024 (Molao wa bo 38 wa 2024) ka sepheo sa ho theha lekala le setletseng le le hlodisanang ka nepo e le ho netefatsa hore naha ya rona e kgona ho emelana le tlhokeho e kgolo ya motlakase. 2.3.    Hore re tle re kgone ho ba le phepelo ya motlakase nakong e tlang, ho rerilwe ho qalwa diprojeke tse tharo tse tla re fa motlakase wa 11 gigawatts mme projeke tsena di reretswe ho tswela pele dilemong tse tharo tse tlang. Ka Tshitwe 2024, ho ile ha phatlalatswa boiketo ba Bid Window 7 moo ho mengwang bahlahisi ba ikemetseng ba motlakase ba tlo iketela ho hlahisa motlakase wa di megawatts tse 1 760.
F.    Melaetsa
1.    Dithoholetso
Kabinete e lebohisa le ho lebisa ditakaletso tse ntle ho:

Letona Nomakhosazana Meth ka ho kgethelwa ho ba Modulasetulo wa Sitsi sa Taolo ya tsa Kgiro Sedikeng sa Afrika. 
Mme Lerato Mataboge ka ho kgethelwa ho ba Mokomeshenara wa Motlakase le Meralo ya Motheo ho AU. 
Mme Tyla Laura Seethal, ya tummeng ka la Tyla, sebini sa pele sa Afrika Borwa seo pina ya sona ya mosollane “Water” e ileng ya mamelwa makgetlo a fetang a bilione kalaneng ya Spotify. 
Ntate Wouter Kellerman, maletsi wa foleiti wa Afrika Borwa a tsamaisana le Mme Eru Matsumoto le Mme Chandrika Tandon, ka ho hapa kgau ya Grammy ka albamo ya bona, Triveni.

2.    Matshidiso
Kabinete e lebisa matsidiso le kutlwelobohloko ho lelapa le metswalle ya: 

Mme Suthukazi Arosi (64), sebini se hapileng dikgau, seqapi le sebapadi sa dipale. O tsebisahala jwalo ka emong wa ditswere tsa Afrika Borwa mme o bapadile dipaleng tse ngata Afrika Borwa.

Ditlhakisetso: Mme Nomonde Mnukwa – Sebuelli sa Kabinete se Tshwereng MokoboboMohala: 083 653 7485"
"Tlaleho ka Kopano e Ikgethileng ya Palamente ka Mantaha, 3 Tlhakubele 2025",03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/st/news/cabinet-statements/tlaleho-ka-kopano-e-ikgethileng-ya-palamente-ka-mantaha-3-tlhakubele-2025,"A.    Diqeto tsa Kabinete
1.     Kabo ya Matlotlo ya 2025-2026
1.1.    Ho bile le Kopano e Ikgethileng ya Kabinete ka Mantaha wa la 03 Tlhakubele 2025 ho tla sekaseka diphehiso tsa ditho tse ding tsa Kabinete mabapi le mekgwa e ka sebediswang ho tshehetsa Kabo ya Matlotlo ya Selemo sa Ditjhelete sa 2025/26, ha mmoho le ya bohareng. Kopano ena e latela e bileng teng pejana ka Montaha wa la 24 Hlakola 2025 moo ho ileng ha sekasekwa mathata le ditshita tse tobaneng le matlotlo a naha le ho kenya tshebetsong dintlhakemo tse tharo tse ka sehloohong tsa Palamente ena ya bosupa tlasa Mmuso wa Kopanelo. Kopanong eo ya la 24 Hlakola 2025, Mopresidente Cyril Ramaphosa o ile a theha sehlopha sa Matona se etelletsweng pele ke Motlatsa Mopresidente Paul Mashatile se tlo sebetsa mmoho le Letona la Matlotlo ha mmoho le Lefapha la Matlotlo le sehlopha sa lona ho kopanya maikutlo ohle a hlahisitsweng ke Kabinete.
1.2.    Sehlopha sena se etelletseng pele ke Motlatsa Mopresidente Mashatile, se tsheheditswe ke Lefapha la Matlotlo, se ile sa hlahisa mekgwa e mengata e ileng ya ananelwa ke Kabinete. Ho ka ikamahanya le karolo ya bo 27 ya Molao wa Taolo ya Ditjhelete tsa Mmuso (Molao wa 1 wa 1999), Kabinete e ile ya laela Letona la Matlotlo ho kgetha ho dintlha tse ileng tsa tshohlwa mme a rale puo ya hae ya kabo ya matlotlo ho tsona a ntse a etse hloko tse latelang: 
(a)    Mathata a naha a ditjhelete;(b)    Ho thusa malapa a itlhophereng le a nang le lekeno le seng le kae, (c)    Ho tshehetsa kgolo ya moruo.
1.3     Ka ho phethela le ho kopanya dintlha tsohle tse hlahisitsweng ke Kabinete mabapi le kabo ya matlotlo, Letona la Matlotlo le Lefapha la matlotlo jwale ba tla qetela tsohle mme ba be malala-a-laotswe ho tshetlehela Palamente kabo ya matlotlo ka Laboraro la la 12 Tlhakubele 2025.
Ditlhakisetso: Ntate Sathasivan (Terry) Vandayar – Sebuelli sa Kabinete se Tshwereng MokoboboMohala: 082 444 9092"
Tlaleho ya Kopano ya Kabinete ya Laboraro la 12 Tlhakubele 2025,13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/st/news/cabinet-statements/tlaleho-ya-kopano-ya-kabinete-ya-laboraro-la-12-tlhakubele-2025-13-mar-2025,"A.    Maemo a Renang
1.    Moruo1.1.    Ditekanyetso tsa Naha tsa selemo sa 2025 1.1.1.    Kabinete e ananetse Ditekanyetso tsa Naha tsa selemo sa 2025 tse reretsweng ho baballa botsitso dipakeng tsa moralo wa Afrika Borwa wa ditjhelete, phumantsho ya tjhelete bakeng sa dintlha tse ka sehlohlolong tsa Tsamaiso ya Bosupa, jwalo ka ha di tekilwe ke Motlotlehi, Mopresidente Cyril Ramaphosa Nakong ya Puo ya Maemo a Naha ha ho ntse ho bebofatswa dikgahlamelo tsa ditlhokeho tsa matlole hodima malapa a bafumanehi le ba lekeno le mahareng.1.1.2.    Kabo e fetang R1 trilione bakeng sa ntshetsopele ya infrastraktjha hodima Moralo wa Nako e Bohareng wa Ditjeo (MTEF), ho thehwa ha thuso ya ditjhelete ho fapaneng ka ditiisetso tsa mekitlane le ho hlahiswa ha metjha e mengata ya boiketo mabapi le Motheo wa Ditekanyetso bakeng sa infrastraktjha ke pontsho ya boitlamo ba ho hodisa moruo ka lenaneo le matla la kaho ya infrastraktjha ha ka nako e le nngwe ho ntlafatswa phano ya ditshebeletso.1.1.3.    Malebaleba bakeng sa bonkakarolo ba lekala la poraefete, jwalo ka ha a hlalositswe puong ya Ditekanyetso – ao e leng karolo ya diphetoho tse kgannwang ke Operation Vulindlela makaleng a eneji, dipalangwang le ho thothwa ha thepa – ho supa boitlamo ba mmuso ba ho potlakisa  matsete lekaleng le poraefete le kgolong ya moruo e kenyeletsang. 1.1.4.    Ho ananelwa kgahlamelo ya ho nyollwa ha lekgetho, Ditekanyetso di fana ka mekgwa ya pebofatso kgahlanong le dinyollo tsena e kang:1.1.4.1.    ho se nyollwe ha lekgetho la mafura.1.1.4.2.    dinyollo tse ka hodima infleishene tsa dithuso tsa mmuso, ka ho nyollwa ha dithuso tsa ditjhelete tsa maqheku le diqhwala ka R130 ho isa ho R2 315 ka selemo 2025.1.1.4.3.    Kabo ya matlole bakeng sa Lekala la Bapalami ba Diterene la Afrika Borwa (PRASA) ho ntlafatsa dipalangwang tsa bapalami ba diterene e leng se tla fokotsa tshebediso ya lekeno la malapa mabapi le ditjeo tsa dipalangwang.1.1.5.    Sa bohlokwa ka ho fetisisa, nyollo ya lekgetho e tla thusa ka paballo ya ditjhelete bakeng sa naha ena, ka ho etsa hore matitjhere a 11 000 a be teng dikolong, ho be le basebeletsi ba kalafo ba 9 300, ho hirwe dingaka tse 800 kamora hore di phethele lenaneo la tshebeletso ya badudi le hore bana ba bang ba 700 000 (ba dilemo di nne) ba fihlelle dikolo tsa dikonyana (ECD), e leng se hlokehang bakeng sa thuto ya motheo bakeng sa katleho ya bona leetong la thuto.  
1.2.    Kgolo ya Moruo1.2.1.    Ho phahama ka 0.6% kotareng ya bone ha Paloyohle ya Dihlahiswa tsa Naha (GDP) bakeng sa 2024 ho bontsha tlhasimoloho ho phatlalla le moruo, kaha makala a temo, ditjhelete, kgwebisano le malapa di hotse kotareng ya ho qetela ya selemo.1.2.2.    Indasteri ya temo e iphumane ka 17,2%, mme e nyolla kgolo ya GDP ka 0,4 ya ntlha ya phesente. Ditshebeletso tsa ditjhelete, thepa ya meaho le indasteri ya dikgwebo di hotse bakeng sa kotara ya borobedi ka tatelano, moo mesebetsi ya setheo sa bohokahanyi ba ditjhelete, ya thepa ya meaho le ditshebeletso tsa kgwebo e leng tsona tse nyehetseng ka bokgabane kgolong.1.2.3.    Kabinete e na le tshepo ya hore ho phahama ha tsepamiso ya maikutlo le lebelo la phano mabapi le diphetoho tsa dibopeho tsa moruo, phano ya ditshebeletso le bokgoni ba mmuso, bonkakarolo bo phahameng ba lekala la poraefete, ho tla potlakisa kgolo ya moruo ho ya pele ka selemo sa 2025 le ka nqane.
1.3.    Matsete1.3.1.    Kabinete e ananetse tsebiso ya Microsoft South Africa ya ho tsetela R5.4 bilione mabapi le infrastraktjha ya artificial intelligence (AI) ka hara naha. Matsete ana a tla matlafatsa boemo ba Afrika Borwa jwalo ka setsi se itlhommeng pele sa AI kontinenteng ya Afrika le ho ahella hodima matsete a R20.4 bilione a Microsoft South Africa dilemong tse tharo tse fetileng.1.3.2.    Microsoft South Africa e boetse e tsebisitse ka nyehelo ya yona mabapi le ntshetsopele ya tsebo ya tsa dijithale ya Afrika Borwa ka ho lefella ditifikeiti tsa setekginiki bakeng sa batho ba 50 000 mabapi le tsebo  hlokehang haholo ya tsa dijithale.1.3.3.    Mabapi le ho tswella ho matlafatsa porofaele ya rona ya matsete, baetsi ba makoloi ba India e leng Mahindra ba saenne memorandamo wa kutlwisisano le Koporasi ya Ntshetsopele ya Diindasteri (IDC) ya Afrika Borwa ho batlana le bokgoni ba ho theha polante ya kaho ya makoloi ka botlalo ka hara naha. Mahindra e se e na le polante ya kaho ya makoloi ya letoto la makoloi a Pik Up Thekong e tsamaiswang ke AIH Logistics, moo haufinyana re ileng ra keteka tlhahiso ya bona ya makoloi a bo-25 000 a Pik Up a ahilweng lapeng mona. 1.3.4.    Kabinete e hopoditse Moafrika Borwa ka mong jwalo ka radiabo ya otlolohileng ho South Africa Incorporated (SA Inc.) ka ditabatabelo tsa yona mabapi le ho hodisa naha ya rona jwalo ka sebaka sa matsete tikolohong ya lefatshe lohle ya tlhodisano. Re lokela ho tswella ho ba ntswe leng mabapi le ho tsireletsa tabatabelo ya rona ya naha, boikemelo ba rona le demokerasi ya rona ya molaotheo.
2.    Dikamano tsa Matjhaba2.1.    Bopresidente ba Afrika Borwa ba Sehlopha sa Dinaha tse Mashome a Mabedi (G20)2.1.1.    Jwalo ka karolo ya yona ya Bopresidente ba G20, Afrika Borwa e ile ya tshwara ka katleho dihlopha tse latelang tsa tshebetso le dikopano tsa lebotho la tshebetso tsa G20 mafelong a Tlhakola le mafelong a beke ena:2.1.1.1.    Kopano ya Sehlopha sa Diphuputso le Ntjhafatso (RIWG) sa G20, e neng e tshwaretswe Yunivesithing ya Foreistata, Mangaung ho tloha ka la 23 ho isa ka la 25 Tlhakola 2025, e ile ya tshohla kamoo ho ka sebediswang diphuputso le ntjhafatso mabapi le ho sebetsana le diqholotso tsa lefatshe lohle, le ho kgothaletsa saense le thekenoloji. Ba ile ba boela ba bontshana ka dintlhakgolo tsa selemo seo re leng ho sona, e leng: (a)    Ntlhakgolo 1: Ho bula Ntjhafatso bakeng sa Ntshetsopele;(b)    Ntlhakgolo 2: Diphapang tsa Tlhaho bakeng sa Ntshetsopele ya Moshwelella; le(c)    Ntlhakgolo 3: Diphapano, Tekatekano, Kenyeletso, le Phihlello ho tsa Saense, Thekenoloji le Ntjhafatso.2.1.1.2.    Kopano ya Pele ya Sehlopha sa Tshebetso sa Ntwa Kgahlanong le Bobodu (Motse Kapa), ka la 3 ho isa ho la 5 Tlhakubele 2025 e neng e batlana le malebaleba a ho matlafatsa ho kenngwa tshebetsong ha disebediswa tsa semolao tsa ho lwantsha bobodu. Kopano ena e ne e le monyetla bakeng sa bankakarolo wa ho theha lenaneo le ho kgatha tema bakeng sa dipuisano tsa kamoso, ho kgothaletsa puisano le tshebedisano bakeng sa ho matlafatsa mawa a ntwa kgahlanong le bobodu. Nakong ya kopano ena, bankakarolo ba tshohlile le ho dumellana mabapi le dintlhakgolo tsena tse mmalwa:(a) Ntlhakgolo 1: Matlafatso ya Botshepehi ba Lekala la Mmuso;(b) Ntlhakgolo 2: Keketso ya Bokgabane ba Kgutliso ya Dithoto;(c) Ntlhakgolo 3: Bonkakarolo bo Kenyeletsang; le(d) Ntlhakgolo 4: Tshireletso ya Baphahli ba Makunutu.2.1.1.4.    Kopano ya Pele ya Sehlopha sa Tshebetso sa Temo, e neng e tshwerwe ka marangrang a vidio ka la 3 le la 4 Tlhakubele 2025, e tshohlile dintlha tse hlokolosi tse amang bankakarolo ba temo lefatsheng ka bophara le ho dumellana ka dintlhakgolo tsa selemo seo re leng ho sona. Tsena ke:(a)    Ntlhakgolo 1: Ho kgothaletsa bonkakarolo bo kenyeletsang dimmarakeng le kanetso ya dijo;(b)    Ntlhakgolo 2: Matlafatso ya batjha le basadi ditsamaisong tsa temo ya dijo;(c)    Ntlhakgolo 3: Ho kgothaletsa phetiso ya ntjhafatso le thekenoloji; le(d)    Ntlhakgolo 4: Kaho ya boitseko ho tsa tlelaemete bakeng sa temo ya moshwelella.2.1.1.5.    Kopano ya Pele ya Tshebetso ya Bohahlaudi e neng e tshwerwe ka marangrang a vidio ka la 5 Tlhakubele 2025 e tshohlile kamoo bohahlaudi bo ka sebediwang bakeng sa ho fetola maphelo a batho, metse le lefatshe. Ba boetse ba tshohlile le ho dumellana mabapi le ho sebetsana le dintlhakgolo tse nne bakeng sa selemo sena, e leng: (a)    Ntlhakgolo 1: AI e tobisitsweng bathong le ntjhafatso ya ho matlafatsa Thuthuiso ya Botsamai le Bohahlaudi le Dikgwebo tse Nyane tse Mahareng le tse Kgolo (di-SMME);(b)    Ntlhakgolo 2: Thuso ya Ditjhelete Mabapi le Bohahlaudi le Matsete bakeng sa ho Matlafatsa Tekatekano le Kgothaletso ya Ntshetsopele ya Moshwelella; (c)    Ntlhakgolo 3: Dikgokelo tsa Difofane le Botsamai bo se nang Mathata; le(d)    Ntlhakgolo 4: Boitseko bo Matlafetseng bakeng sa Ntshetsopele e Kenyeletsang, ya Moshwelella ya Bohahlaudi.2.1.1.6.    Kopano ya Pele ya Sehlopha sa Tshebetso sa Phokotso ya Dikoduwa e neng e tshwerwe ka marangrang a vidio ka la 5 Tlhakubele 2025 e ile ya tshohla akofiso ya ditemoso tsa esale nako bakeng sa maikitlaetso ohle, e leng boikemisetso ba bohlokwa ba lefatshe lohle jwalo ka ha ho tekilwe ke Mokgatlo wa Matjhaba a Kopaneng (UN) ho thatiselletsa ho kenngwa tshebetsong ha Moralo wa Phokotso ya Kotsi ya Dikoduwa wa Sendai wa 2015-2030. Afrika Borwa e bona kopano ena e le foramo ya bohlokwa ya matjhaba ya ho kganna lenaneo le boikarabelo bo kopanetsweng bakeng sa ho aha boitseko, ho matlafatsa tshebedisanommoho ya rona, le ho kganna tshebetso e molemo e hlokehang bakeng sa ho thibela ho phahama kapa mpefalo ya dikotsi. Kopanong ena ho ile ha dumellanwa ka dintlhakgolo tse latelang:(a)    Ntlhakgolo 1: Ho sebetsana le ho se Lekalekane le ho Fokotsa Mefokolo;(b)    Ntlhakgolo 2: Boteng ba Lefatshe Lohle ba Ditsamaiso tsa Temoso Esale Nako;(c)    Ntlhakgolo 3: Infrastraktjha e Itsekang bakeng sa Dikoduwa;(d)    Ntlhakgolo 4: Dithuso tsa Ditjhelete bakeng sa Phokotso ya Dikoduwa;(e)    Ntlhakgolo 5: Boiphumano kamora Koduwa, Tsosoloso le Kahobotjha; le(f)    Ntlhakgolo 6: Dikatamelo tse Amanang le Bodulo ba Tlhaho bakeng sa Ditharollo tse ithetlehileng hodima Tlhaho.2.1.1.7.    Kopano ya Pele ya Lebotho la Tshebetso: Mabapi le Kanetso ya Dijo e neng e tshwerwe ka marangrang a vidio ka la 5 Tlhakubele 2025 e tshohlile maano le mananeo a ho ntlafatsa kanetso ya dijo. Bankakarolo ba dumellane ka ho aha tsamaiso ya dijo e matla, e hlokang leeme le e batlang e le ya moshwelella. Ba boetse ba ile ba itlama ho sebetsana le diqholotso tsa bohlokwa tse kang ditshitiso tsa kgwebisano, matlole bakeng sa tlhahiso ya dijo le kgahlamelo ya ho fetofetoha ha tlelaemete hodima mathathama a phano ya dijo. Tse ding tsa diphetho tsa dintlhakgolo ke tse latelang:(a)    Ntlhakgolo 1: Maano a matla haholo a kanetso ya dijo;(b)    Ntlhakgolo 2: Ditheko tsa dijo tse tsitsitseng;(c)    Ntlhakgolo 3: Melawana le maemo a hlakileng;(d)    Ntlhakgolo 4: Moralo wa Tshebetso wa G20 bakeng sa Kanetso ya Dijo; le(e)    Ntlhakgolo 5: Tumello ya Matona a Mafapha le ho kenngwa tshebetsong.2.1.1.8.    Lenaneo la Phihlello la G20 le neng le tshwaretswe Yunivesithing ya Venda Thohoyandou ka la 7 Tlhakubele 2025 le ne le reretswe ho kgothaletsa puisano e batsi le bonkakarolo ba setjhaba tabeng ya Bopresidente ba Afrika Borwa ba G20. Kopano ena e ile ya sebedisetswa ho kgothaletsa batho ba naha ena ho itahlela ka setotswana mabapi le ho amohela baeti ba rona ka hara naha ha re ntse re tswella ho tshwara dikopano dibakeng tse fapafapaneng tsa naha, le ho hodisa botjhaba le mafa a bo bona. maAfrika Borwa a ile a boela a kgothaletswa ho bua hantle ka naha ya bo bona.2.1.2.    Dikopano tse latelang tsa dihlopha tsa tshebetso le mabotho a tshebetso a G20 di tla tshwarwa ho fihlela mafelong a Tlhakubele: 2.1.2.1    Kopano ya Pele ya Lebotho la Tshebetso: Kgolo ya Moru o Kenyeletsang, Kaho ya Diindasteri, Khiro, Le Phokotso ya ho hloka Tekatekano: 17 Tlhakubele 2025 – ka marangrang a vidio.2.1.2.2    Kopano ya Pele ya Sehlopha sa Tshebetso sa Kgwebisano le Matsete: 18-20 Tlhakubele 2025 – ka marangrang a vidio. 2.1.2.3    Kopano ya Bobedi ya Sehlopha sa Tshebetso sa tsa Kalafo:26-28 Tlhakubele 2025 – Thekong.2.1.2.4    Kopano ya Pele ya Sehlopha sa Tshebetso sa Tlelaemete le Tikoloho ya Moshwelella: 25-28 Tlhakubele 2025 – ka marangrang a vidio.2.1.3    Dintlha tse mabapi le dikopano tsena tse fapafapaneng le diphetho tsa tsona tsa G20 di ka fihlellwa ho www.g20.org KAPA www.g20.org.za
2.2    Thuso ya Thekolohelo ya Botho mabapi le Palestina2.2.2    Kabinete e tshwela ka mathe kganyetso ya Iseraele ya ho dumella dithuso tsa botho ho kena Motjhoporong wa Gaza le ho kwalwa ha ho tshelwa ha madiboho ka nako eo batho ba Gaza ba nang le mathata a maholo le ho hloka dijo, bodulo le phano ya meriana ka potlako.2.2.3    Ketso e nna ke ho tswella ha Iseraele ha ho sebedisa tlala e le sebetsa sa ntwa jwalo ka karolo ya letsholo le ntseng le tswela pele leo Lekgotla la Dinyewe la Toka la Matjhaba le entseng kahlolo ya hore ke polao e totobetseng ya batho ba Palestina.  2.2.4    Kabinete e boeletsa kgoeletso ya setjhaba sa bo rona matjhabeng ho beha molato hodima Iseraele le ho netefatsa phano e bolokehileng, e tswellang le e hlokang tshitiso ya dithuso tsa botho dibakeng tsohle tsa Motjhoporo wa Gaza.
3.    Botlokotsebe3.1.    Ho ananela Kahlolo ya Lekgotla la Dinyewe la Malawi mabapi le ho Kgutliswa ha Shepherd le Mary Bushiri3.1.1.    Kabinete e ananetse kahlolo ya Lekgotla le Leholo la Masetrata wa Riphabliki ya Malawi ya hore Shepherd le Mary Bushiri ba kgutlisetswe Afrika Borwa ho tla qoswa ka diqoso tse ngata tsa botlokotsebe tse kenyeletsang peto, tlolo ya Molao wa Boeletsi le Ditheo tsa  Ditshebeletso tsa Ditjhelete, wa selemo sa 2002 (Molao wa bo-37 wa selemo sa 2002), Molao wa Dibanka, wa selemo sa 1990 (Molao wa bo-94 wa selemo sa 1990), Molao wa Bofalli, wa selemo sa 2002 (Molao wa bo-13 wa selemo sa 2002) le ho hatikela dipehelo tsa beile.3.1.2.    Kahlolo ena e bontsha hore ha ho motho le a mong ya ka balehelang letsoho la molao le ho boela e thathiselletsa boikemelo ba makgotla, tshebedisanommoho ya matjhaba le ho tshepana pakeng tsa ditheo tsa semolao tsa Afrika Borwa le Malawi.3.1.3.    Re a tseba hore ba ha Bushiri ba supile hore ba na le maikemisetso a ho ipiletsa. Leha ho le jwalo, re na le tshepo ya hore re na le nyewe e matla kgahlanong le bona.3.1.4.    Afrika Borwa e malala-a-laotswe ho sebedisana le INTERPOL mapapi le ho hokahanya ditlhophiso tsa ho ba tlisa le ho netefatsa hore ba tliswa Afrika Borwa bakeng sa ho qoswa.
4.    Maemo a Lehodimo a Mabe4.1.    Dipula tse matla tsa moraorao tjena di fetile ka maphelo a batho ba mmalwa, tsa siya ba makgolo ba se na bodulo, moo ho bileng le tshenyo e matla ya matlo le infrastraktjha KwaZulu-Natal.4.2.    Kgahlamelo ya maemo a bohale a lehodimo KwaZulu-Natal e tsebahaditswe e le maemo a naha a koduwa ho etsa hore lefapha la provense la Kopanelo ya Puso le Merero ya Botjhaba le sebedisana le makala kaofela a puso ho matlafatsa mekgwa ya tshehetso, ho fokotsa kgahlamelo ya koduwa ena hodima metse.4.3.    Mmuso o tswella ho thusa mahlatsipa a dikgohola mme Lefapha la Bodulo ba Batho le abetse KwaZulu-Natal R100 milione ho thusa ho laola ditlamorao tsa dikgohola tsena.4.4.    Kabinete e ipiletsa ho maAfrika Borwa ohle ho fadimeha ka matla kamehla ha maemo a lehodimo a ba mabe. Dipula tse matla di tlisa kotsi ya dikgohola, haholoholo dibakeng tse tlase, marokgong le mebileng. 4.5.    Maemong a dipula tse matla, badudi ba kgothaletswa ho qoba ditsela tse tletseng metsi le ho dula ba mametse kgaso ya ditaba radiong le maqepheng a mmuso a dikgokahanyo tsa setjhaba bakeng sa ho ba sehlohlolong sa ditemoso.
B.    Tse Ntjha Mabapi le Kabinete1.       Tshireletso le Matlafatso ya Sekepele sa Moputso o Tlase wa Naha (NMW)1.1.    Kabinete e amohetse le ho sekaseka tlaleho ya Lefapha la Khiro le Basebetsi mabapi le kgatelopele e entsweng bakeng sa ho sireletsa le ho matlafatsa NMW.1.2.    Molao wa NMW, wa selemo sa 2018 (Molao wa bo-9 wa selemo sa 2018), o ileng wa qala ho sebetsa ka Pudungwana 2018, o ile wa teka motheo wa ho fokotsa ho se lekalekane ha lekeno le dikgeo tsa mokgolo, le ho tswella ho sireletsa basebeletsi ba mokgolo o tlase ka hara naha.1.3.    Ho tloha ka la 1 Tlhakubele 2025, NMW e phahame ka 4% ho tloha ho R27,58 ho isa ho R28,79 ka hora. Keketseho ena e rerile ho fana ka tshehetso ya bohlokwa ya moruo le kimollo e batlehang ka matla ho basebeletsi ba dimilione tse tsheletseng ba welang ka hara boemo bona ba NMW.
2.    Kgothaletso ya Boithuto ba Motheo2.1.    Kabinete e hlahisitse tshehetso ya yona bakeng sa lewa la ho rala botjha lekala la Thuto ya Motheo mabapi le boithuto ba motheo.2.2.    Ka Pherekgong 2025, Lefapha la Thuto ya Motheo le ile la tsebisa le ho keteka katleho e phahameng e etsang rekoto ya sekgahla sa katleho sa 87.4%. Leha ho le jwalo, kgwedi feela pejana ho moo, lefapaha le ile la lokolla sephetho sa tekolo se hlohlomisitsweng sa dipatlisiso tse fapaneng tse bontshang hore se ka batlang se etsa 80% ya bana ba Afrika Borwa ha ba kgone ho balla kutlwisiso, ka puo leha e le efe ha ba le dilemong tse leshome.2.3.    Ho rarolla qholotso ena, Letona la Thuto ya Motheo le qadile lewa la ho rala botjha le tla tlisa maikitlaetso a latelang:2.3.1.     Phihlello e tshwanang ya ECD ya boleng ka boingodiso ka bongata ba ditsi tsa ECD, ho netefatsa hore ngwana ka mong ya ho ECD o fumana tshehetso ya ditjhelete, tshehetso ya ditsi tsa ECD ka thepa ya ho Ithuta le ho Rutwa, le ho fana ka tshehetso ho basebetsi hore ba fumana mangolo a ho ruta. Matlole bakeng sa sena a abuwe nakong ya Ditekanyetso tsa Naha tsa selemo sa 2025.2.3.2.     Tekolo ya ditlwaelo le maemo bakeng sa ho eketsa dikgeo tsa mosebetsi thutong ya mokgahlelo wa motheo.2.3.3.     Basari ya Funza Lushaka e tla ralwa botjha ho beha ka sehlohlolong dibasari bakeng sa baithuti ba batlang ho ruta mokgahlelong ona wa motheo.2.4.    Lewa lena la ho rala botjha le tla matlafatsa tsebo ya motheo ya ho bala le ho ngola bakeng sa baithuti, le ho netefatsa hore hamorao ba tla kgona ho sebetsana le dithuto tse batlang di le thata tse akgang Mmetse, Saense, Bobadi ba Ditjhelete le Moruo, hara tse ding.3.    Tshebetso ya Phehlo ya Motlakase 3.1.    Kabinete e amohetse tlaleho ya mosebetsi o etswang ke Eskom bakeng sa ho ntlafatsa phehlo ya motlakase ho tsitsisa marangrang a naha bakeng sa ho fedisa diketsahalo tse ngata tsa ho kgaoha ha motlakase. 3.2.    Kamora tsosoloso ya dimekawate tse fetang 300 tsa bokgoni ba phehlo ya motlakase le ho fumana botjha diresefe tse lekaneng, ho kgaoha ha motlakase ho ile ha fanyehwa ka hora ya leshome ka Sontaha, sa la 9 Tlhakubele 2025. Ditshebetso tsa mashala Seteisheneng sa Motlakase sa Kusile di maemong a hodimo moo diyuniti kaofela di ileng tsa se sebetse ho tloha ka Labohlano la 7 Tlhakubele mme jwale di seng di sebetsa ka katleho le Yuniti ya Bobedi ya Koeberg e ile ya boela tshebetsong ka katleho.3.3.    Tshebetso ka kakaretso ya phehlo ya motlakase esale ho tloha ka lehlabula la selemo sa 2024 e bontshitse dintlafalo tsa bohlokwa le botsitso, e leng se bakileng hore ho be le 98% ya matsatsi moo ho neng ho se na ho kgaoha ha motlakase. Eskom e dula e lebeletse boemo bo botle bakeng sa nako ena e setseng ya lehlabula.
C.    Diqeto tsa Kabinete1.    Ho tshwarwa ha Indaba ya Metsi le Tsamaiso ya Dikgwerekgwere 1.1.    Kabinete e tjhaelletse monwana ho tshwarwa ha Indaba ya Metsi le Tsamaiso ya Dikgwerekgwere ka la 27 le 28 Tlhakubele 2025 Gauteng. 1.2.    Ketsahalo ena ke tshalomorao ya Seboka sa Metsi se neng se tshwerwe ka Pherekgong 2024, se neng se bokantse balaodi bohle ba ditshebeletso tsa metsi ho sebetsana le diqholotso tse ka sehloohong tsa lekala lena, ho latela Drops Reports.1.3.    Seboka se ile sa theha Moralo wa Tshebetso wa ho sebetsana le dintlha tsena, mme Indaba ena e tla fana ka monyetla wa ho lekola kgatelopele e entsweng le ho hlwaya mehato e batlehang.1.4.    Diphetho tse lebeletsweng tsa Indaba ke ho ba le tumellano mabapi le boemo ba kanetso ya metsi Afrika Borwa, kgatelopele mabapi le diketso tse sa phethelwang ho tloha ka Seboka sa Metsi sa selemo sa 2024 le diketso tse ka sehloohong tse batlehang bakeng sa ho ntlafatsa kanetso ya metsi le moralo o motjha wa tshebetso.1.5.    Kabinete e ananetse diqholotso tsa kanetso ya metsi tse tobileng naha le ho thathiselletsa boitlamo ba yona bakeng sa ho netefatsa hore moAfrika Borwa ka mong o ba le phihlello ya metsi a bolokehileng, le ditshebeletso tsa moshwelella tsa metsi le tsamaiso ya dikgwerekgwere.
2.     Tlaleho ya Nako ya Naha ya bobedi, ya boraro le ya bone ya Khonvenshene ya UN ya ditokelo tsa diqhwala (UNCRPD). 2.1.    Kabinete e tjhaelletse monwana hore Lefapha la Basadi, Batjha le Diqhwala le romele tlaleho ya nako le nako ya bobedi, ya boraro le ya bone ya UNCRPD ho UN. Tlaleho ena e fana ka dintlha tse ka sehlohlolong mabapi le kgatelopele e entsweng ke Afrika Borwa bakeng sa ho kgothaletsa le ho sireletsa ditokelo tsa diqhwala. 2.2.    Kabinete e tjhaelletse monwana Tlaleho ya Motheo ya Naha mabapi le ho kenngwa tshebetsong ha UNCRPD ka selemo sa 2013 mme tlaleho e ile ya qetella e rometswe ka selemo sa 2014.2.3.    Tlaleho ena ya kgatelopele e kopanetsweng e fana ka kakaretso ya tshebetso ya mmuso mabapi le ho kenngwa tshebetsong ya Tokomane ya Moralo wa Ditokelo tsa Batho ba Qhwadileng. E hlakisa diphetoho tsa maano le tsa ketsamolao, le mehato e nkuweng bakeng sa ho sireletsa le ho kgothaletsa ditokelo tsa batho ba qhwadileng. Tlaleho e tsenkolla mekutu ya thuto, tlhahiso ya temoso, kalafo, ditshebeletso tsa kahisano, phihlello ya toka le khiro bakeng sa batho ba qhwadileng. Tlaleho e tla phatlalatswa websaeteng ya: www.gov.za
D.    KhiroDikhiro kaofela di itshetlehile ka netefatso ya mangolo a thuto le tumello e amehang ya tshireletso.
1.    Monghadi Neil Jansen jwalo ka Motlatsi wa Motsamaisi-Kakaretso: Bolaodi ba Khiro ya Batho le Ntshetsopele ho Lefapha la Merero ya Lehae. Thonyo ya Ditho tsa Boto ya Alexkor (a)       Mofumahadi Dineo P. Peta (modulasetulo);(b)        Mofumahadi Hilary A. Swartbooi;(c)        Moprofesara Trevor G. Fowler;(d)        Mofumahadi Shinduvi Zitha; (e)        Mofumahadi Bongi Ngxishe;(f)        Ngaka Jonty Tshipa;(g)        Monghadi Nico Patrick Swart; le(h)        Monghadi Freddy Raseote.
E.    Diketsahalo tse Tlang1.    Seboka sa Tsamaiso ya Pele ya Naha ya Diphetoho tsa Ntjhafatso1.1    Seboka sa Tsamaiso ya Pele ya Naha ya Diphetoho tsa Ntjhafatso se tla etsahala ho tloha ka la 13 ho isa la 14 Tlhakubele 2025 ho qhaneha bokgoni ba Afrika Borwa ba saense, thekenoloji le ntjhafatso ka tsela e thusang ka kenyeletso.1.2    Seboka se bokanya makgotla a saense, ditsha tsa thuto e phahameng, mafapha a mmuso, lekala la kgwebo le mekgatlo ya basebetsi ho bontshana le ho tshohla seabo sa kamoso sa naha sa Tsamaiso ya Naha ya Ntjhafatso. Se tla kgothaletsa diketso tsa ho akofisa phihlello ya ntshetsopele ya moruo wa kahisano e kenyeletsang le ya moshwelella molemong wa maAfrika Borwa kaofela.
2.    Seboka sa borobedi sa Afrika Borwa – Kopano ya Yuropa2.1    Seboka sa borobedi sa Afrika Borwa – sa EU se tla etsahala Motse Kapa (kajeno) la 13 Tlhakubele 2025, mme se tla ba le bodulasetulo ba kopanelo ba Mopresidente Cyril Ramaphosa, Mopresidente wa Lekgotla la Yuropa, Monghadi António Luís Santos da Costa, le Mopresidente wa Khomishene ya Yuropa, Ngaka Ursula von der Leyen ho matlafatsa ho ya pele dikamano tse matla pakeng tsa Afrika Borwa le EU.2.2    Seboka se tla tshohla dintlha tsa kgwebisano le matsete, hammoho le kutlwano e toma ya tshebedisanommoho pakeng tsa Afrika Borwa le EU.2.3    Seboka se lebeletswe ho batlana le dikatamelo tsa tshebedisano mabapi le ho sebetsana le diqholotso tsa lebatowa le tsa lefatshe lohle, ho kenyeletsa diphetoho tsa tlelaemete, ho hloka tshireletso, kgotso, tshireletso le botsitso, ho fetohela maemong a hlwekileng, le diphetoho tsa ditheo tsa taolo tsa lefatshe lohle.2.4    Seboka se tla boela se thathiselletse Bopresidente ba Afrika Borwa ba G20 le dintlhakgolo tsa bona, ho kenyeletsa mookotaba wa Bonngwe, Tekatekano le Bokgoni ba Moshwelella.
F.    Melaetsa1.    DithoholetsoKabinete e fetiseditse matshediso a yona le ditakaletso tse molemo ho:•    Dylan Naidoo bakeng sa ho ba moAfrika Borwa wa pele wa motho e motsho ho hapa tlhodisano e tummeng ya SA Open, e leng e nngwe ya ditlhodisano tsa kgale tsa kolofo. Tlholo ya hae e mo buletse sebaka Tlhodisanong ya July Open ya Royal Portrush.•    Ncazelo Mlilo ka ho thonngwa mekgahlelong e mmedi ya Dikgau tse tummeng tsa Women Changing the World. Dikgau tsena di ananela basadi ho phatlalla le lefatshe ba etsang mosebetsi o babatsehang wa ho fetola maphelo.•    Badudi ba Moseleme ha ba shebana le kgwedi e halalelang ya Ramadan.•    Monghadi Patrice Motsepe ka ho kgethwa hape e le Mopresidente wa CAF. Nyehelo ya hae ntshetsopeleng ya bolo Afrika Borwa le Afrika e tswella hore re be motlotlo.2.    MatshedisoKabinete e lebisitse matshediso ho metswalle le malapa a:•    bapalami ba 31 ba hlokahetseng diketsahalong tse tharo tse arohaneng tsa dikotsi tsa dibese pakeng tsa Reddersburg le Smithfield ho la Foreistata; mmileng wa N2 Leboya, haufi le Mandeni, ho la KwaZulu-Natal le tseleng ya R21 Ekurhuleni, ho la Gauteng ka tatelano.•    baithuti ba bane ba sekolo sa poraemari ba hlokahetseng kotsing ya koloi mmileng wa N12 Daveyton, Ekurhuleni, ho la Gauteng.•    mophahli wa makunutu le molwanedi wa tsa bong Pamela Mabini ya neng eme ka maoto bakeng sa basadi ba bileng le mathata a Dikgoka tsa Bong (GBV) le ho netefatsa hore baetsi ba GBVF ba a tshwarwa.•    Crystal-Donna Roberts, sebapadi sa difilimi sa Afrika Borwa seo e neng e le naledi ya difilimi tse kang The Endless River and Krotoa, le ho hlahella ho Arendsvlei, Swartwater le 7de Laan.•    Ngaka Gomolemo Mokae, molwanedi kgahlanong le kgethollo le boitemoho ba batho ba batsho, ngaka le sengodi se neng se kgothaletsa dipuo tsa seAfrika. O ile a fumana kgau ya sebui sa dipuo tse ngata ya Boto ya Dipuo tsa seAfrika bakeng sa ho kgothaletsa tshebediso ya dipuo tsa ka hara naha mabapi le dingolwa tsa Afrika Borwa.•    Monghadi Athol Fugard, sebapadi sa kalaneng se tsebahalang lefatsheng ka bophara, sengodi sa dibuka le dipale se neng se ananelwa ka bobedi ka hara naha le matjhabeng bakeng sa dinyehelo tsa hae tse babatsehang ho tsa dipapadi tsa kalaneng. Ka selemo sa 2001, o ile a kenngwa ho American Theatre Hall of Fame   le ho amohela Tlotlo ya Ikhamanga ka selemo sa 2005.•    Ebenhaezer Dibakwane, rametlae, sebapadi sa kalaneng le sengodi se hapileng dikgau.•    Khomotso Jacob Makwetla, leqwetha la matlafatso ya dikgwebo tsa batho ba batsho, ya boetseng a nyehetse ntshetsopeleng ya bolo le ditebele ka hara naha.E ntshitswe ke: Tsamaiso ya Dikgokahanyo le Tlhahisoleseding ya Mmuso (GCIS)Dipotso: Mofumahadi Nomonde Mnukwa – Sebueledi se Tshwereng Mokobobo sa MmusoMohala: 083 653 7485"
Puo ya Kopano ya Kabinete ya Laboraro la 26 Tlhakubele 2025,27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/st/news/cabinet-statements/puo-ya-kopano-ya-kabinete-ya-laboraro-la-26-tlhakubele-2025-27-mar-2025,"A.    Maemo a Renang
1.    Moruo1.1    Letsete1.1.1    Kabinete e hlahisitse tshepo ya yona ho tsepameng ha moruo, jwalo ka ha naha e tswela pele ho theha dilekane ho aha makala a bohlokwa le ho hohela matsete a matjha. 1.1.2    Kabinete e boetse e amohetse ho thakgolwa ha tlelaoto ya Google ya Afrika Borwa ya diranta tse dibiliyone tse pedi le halofo tokolohong ya Johannesburg, e kenyeletsang Afrika Borwa Tlelaotong ya Google ya dikgokahanyo tsa lefatshe. Porojeke ena ke ya pele ya Google Afrika mme  ke matsete a bohlokwa meralong ya motheo ya theknoloji ya Afrika Borwa.1.1.3    Kabinete e ipiletsa ho makala ohle ho potlakisa motjha wa naha ya rona o lebisang kgolong ya moruo e tsitsitseng le ho kenyeletsa bohle le theho ya mesebetsi ka matsete a eketsehileng le ho toboketsa tse ntle ka naha ya rona.
1.2    Seabo sa Lekala la Poraefete Diporojekeng tsa ho Tsamaisa Thepa ka Terene le Dikepe1.2.1    Kabinete e amohetse ho thakgolwa ha Kopo ya Lesedi ka Seabo sa Lekala la Poraefete Diporojekeng tsa ho Tsamaisa Thepa ka Terene le Dikepe, ka ha sena e le karolo ya bohlokwa ya diphetoho tsa ntlafatso ya lekala la ho tsamaisa thepa la Afrika Borwa e le hore le ntlafatse kgolo ya moruo ka thomelo e ntlafetseng ya thepa ka ntle ho naha.1.2.2    Moralo wa Mokgwa wa Tsamaiso ya Dithoto Afrika Borwa o kgothaletsa tlhodisano e kgolo ditshebetsong tsa diterene le dikou tsa boemakepe, tse tla hohela matsete a poraefete empa meralo ya motheo e jwalo ka diporo tsa diterene le boemakepe di tla dula e le tsa setjhaba.
1.3    Motlakase1.3.1    Kabinete e amohetse dimekawate tse ding tse 800 tsa phehlo e ntjha ya motlakase ho tse teng naheng ka mora hore Eskom e atlehe ho reka yuniti ya Seteishene sa Motlakase sa Kusile ya ho qetela inthaneteng. Sena se tla thusa ho tsitsisa dikgokahanyo le ho matlafatsa tshireletso ya motlakase wa naha ya rona kamoso.
1.4    Dipalopalo tsa Kotara ka Nngwe tsa Khiro1.4.1    Kabinete e amohetse keketseho ya khiro ka mesebetsi e 12 000 ho isa ho dimiliyone tse 10.64 lekaleng la semmuso leo e seng la temo kotareng ya bone ya 2024. Dipalopalo tsa Kotara ka nngwe tsa Lefapha la Dipalopalo la Afrika Borwa le bontshitse keketseho ya khiro mesebetsing ya matsoho, ditshebeletsong tsa kgwebo, dipalangwang le lekaleng la motlakase.1.4.2    Ho sa natse ntlafatso e itekanetseng, mosebetsi wa ka nako tsohle o ntse o le tlase ho feta selemong se fetileng. Kabinete e itlamme ho kganna diphetoho tsa meralo, le ho kenya mananeo a tsepameng kgolong ya moruo tshebetsong ho theha sebaka se lokileng bakeng sa ho theha mesebetsi.
2.    Phatlalatso ya Molao wa Phetoho ya Maemo a Lehodimo, wa bo 22 wa 20242.1    Kabinete e amohetse phatlalatso ya Molao wa Phetoho ya Maemo a Lehodimo, wa 2024 (Molao wa bo 22 wa 2024) ka Moporesidente Ramaphosa ka Mantaha wa la 17 Tlhakubele 2025, o kgontshang ntshetsopele ya melawana e sebetsang ya phetoho ya maemo a lehodimo le leano la nako e telele bakeng sa phetohelo ho moruo wa khabone e tlase le setjhaba.2.2    Kabinete e boetse e amohetse Sehlopha sa Balekane ba Matjhabatjhaba (IPG), tshebetsommoho e kenyeletsang United Kingdom, Germany, France le EU, ho tlatsa sekgeo se butsweng ke Amerika kamora ho ikgula Selekaneng sa Phetohelo ho Eneji e Bobebe.2.3    Hajwale kakaretso ya boitlamo ba matjhabatjhaba ho Afrika Borwa ke dibiliyone tse 12.8 tsa didolara tsa Amerika ho tswa ho IPG mmoho le ho kenya letsoho ha Spain, Switzerland le Canada.
3.    Dikamano tsa Matjhabatjhaba3.1    Dikamano tsa Afrika Borwa le Japan3.1.1    Kabinete e amohetse dikamano tse tihileng mahareng a Afrika Borwa le Japan ka mora leeto la tshebetso la Motlatsa Moporesidente Paul Mashatile la Japan ho tloha ka la 17 ho isa ho la 19 Tlhakubele 2025 le reretsweng ho matlafatsa tshebedisanommoho e teng mahareng a Afrika Borwa le Japan dikarolong tse kgahlang dinaha ka bobedi.3.1.2    Ho ile ha boela ha tshwarwa ditherisano le Setheo sa Tshebedisanommoho ya Matjhabatjhaba ya Japan ho sekaseka dibaka tsa tshebedisanommoho moruong, Mokgatlo wa Ntshetsopele ya Moruo wa Afrika Japan bakeng sa ho sekaseka menyetla ya kgwebo le matsete le Mokgatlo wa Japan wa Tshireletso ya Ditshepe le Eneji ho totobatsa menyetla ya matsete lekaleng la merafo.
4.    Bophelo4.1    Ho Hulwa ha Melawana ya Dijo tse Entsweng ka Matekwane4.1.1    Kabinete e amohetse ho hulwa ke Lefapha la Bophelo ha Melawana e thibelang thekiso ya dijo tse entsweng ka matekwane4.1.2    Le ha re amohela tshusumetso e mpe ya thekiso e sa laolweng ya dijo tse entsweng ka matekwane ho kgonahalo ya ho jewa ke bana, Melawana e jwalo e tlameha ho lekolwa ka botlalo, ha e a tlameha ho nyahlatsa Kahlolo ya Lekgotla la Molaotheo mme ha e a tlameha ho tlola Molao wa Tshebediso ya Matekwane bakeng sa Merero e Poraefete.4.1.3    Lefapha la Toka le Ntshetsopele ya Molaotheo le hokahanya Tshibollo ya Melawana ya Mafapha a Kopaneng bakeng sa ho kenngwa tshebetsong ha Molao wa Matekwane Bakeng sa Tshebediso e Poraefete.
4.2    Lefu la Tlhako le Molomo (FMD)4.2.1    Kabinete e tsebisitswe ka keketso ya meedi ya Sebaka sa Taolo ya Mafu (DMA) sa KwaZulu-Natal ho thibela ho ropoha hape ha FMD. 4.2.2    DMA e ekeditswe ho kenyeletsa bomasepala ba latelang: Big Five Hlabisa; Mtubatuba; Nongoma; Ulundi; Umhlabuyalingana; Jozini; Pongola; Abaqulusi; Mfolozi; uMhlathuze; Mthonjaneni; Nqutu; Nkandla; uMlalazi le Mandeni.4.2.3    Ha ho diphoofolo tse tlhako e arohaneng (dikgomo, dinku le dipodi), dihlahiswa tsa tsona kapa disebediswa tse entsweng ka tsona tse ka tsamaiswang ho tloha ka hara dibaka tsa DMA ntle le ha eba di dumelletswe ka molao ke lengolo la tumello le entseng ke ngaka ya diphoofolo ya naha.
5.    Toka, Thibelo ya Botlokotsebe le Tshireletso‎‎‎‎‎5.1    Thibelo ya Ditlolo tsa Molao5.1.1    Kabinete e amohetse ho tshwarwa ha babelaellwa ba 12 892 mahareng a la 17 le la 23 Tlhakola 2025 ke Tshebeletso ya Sepolesa sa Afrika Borwa (SAPS) jwalo ka karolo ya Opereishene Shanela. 5.1.2    Ba kenyeletsa babelaellwa ba 1 753 ba neng ba batlelwa ditlolo tsa molao tse kgolo jwalo ka polao, teko ya polao, peto, boshodu ba dikgwebong le malapeng. Ho feta moo, babelaellwa ba 1 794 ba tshwaretswe ho otlakaka le ho Ntsha Kotsi le bahwebi ba dithethefatsi ba 203 ba tshwerwe. Babelaellwa ba bang ba 1 507 ba tshwaretswe ho ba le dithethefatsi mme ba 115 ba tshwaretswe ho ba le dithunya tse seng molaong.
5.2    Ho Tswela Pele ha Matsholo a Lesedi le Fosahetseng ka Phoso le Lesedi le Fosahetseng ka Maikemisetso 5.2.1    Kabinete e lemohile ka matshwenyeho a tswelang pele ka matsholo a tlhahisoleseding e fosahetseng ke Solidaritiet le AfriForum le balekane ba bona, mme ditheo tse kenyang molao tshebetsong di ntse di fuputsa ditlolo tsa molao tsa Aforika Borwa.5.2.2    Ho thibela ditaba tse ding tse fosahetseng, Sepolesa sa Afrika Borwa se kopane le AfriForum ho hlakisa diqoso tsa dipolao tsa makgowa mabapi le dipolao tsa mapolasing. 5.2.3    Kopanong AfriForum e amohetse hore dipalopalo tsa botlokotsebe tse lokollotsweng ke Letona la Sepolesa di nepahetse, ho kenyeletswa le dipolao tsa mapolasi.5.2.4    Ho a tsebahala hore tse ding tsa dipolao tsa mapolasing di etswa ke batho ba tsejwang ke dihwai ho kenyeletsa le ba malapa.5.2.5    Kabinete e boetse e tseba ka tlaleho ya leshano ya hore ho na le borapolasi ba makgowa ba ka bang 72 000 ba ingodisitseng ho fallela Amerika ho latela memo ya Moporesidente wa Amerika. 5.2.6    Ho ya ka lesedi le hatisitsweng, ka bobedi AgriSA le Lefapha la Temo, le StatsSA, Afrika Borwa e na le dihwai tsa kgwebo tse 41 000 feela.
5.3    Twantsho ya Bobodu5.3.1    Kabinete e amohetse ho thakgolwa ha Foramo ya Taolo ya Meedi le Thibelo ya Bobodu ho tsa Bofalli ka la 25 Tlhakola 2025, jwalo ka karolo ya teko ya ho thibela bobodu taolong ya meedi le bofalli.
B.    Ditsebiso ho Kabinete1.1.    Sehlopha sa Mashome a Mabedi (G20) Dikopano tse Lokisetsang Seboka1.1.1.    Afrika Borwa e tswelapele ho tshwara letoto la dikopano tsa maemo a hodimo tsa G20 mothating wa boitokisetso ba Seboka sa G20 ka Pudungwana 2025. Dikopano tsa moraorao di ile tsa tshwarwa ka tsela e latelang: 1.1.2.    Seboka sa Pele sa Sehlopha sa Tshebetso sa Kgwebisano le Matsete sa G20 se tshwerwe ka tshebediso ya marangrang ho tloha ka la 18 ho isa ho la 20 Tlhakubele 2025 mme se buisane ka kaho ya moruo o kenyeletsang, dikatleho le ho hloleha ha tsamaiso ya metjha e mengata ya kgwebo dilemong tse 30 tse fetileng. E ile ya boela ya tshohla kgwebisano le kgolo e kenyeletsang bohle, lenaneo la kgwebo le arabelang, kaho ya diindaseteri tse tala le tokiso ya Mokgatlo wa Lefatshe wa Kgwebisano.1.1.3.    Puisano ya Naha mabapi le boitlamo ba Sehlopha sa Tshebetso ya Temo le Seboka sa G20 sa Borasaense ba ka Sehloohong sa Temo se neng se tshwerwe ka la 18 Tlhakubele 2025 (ka marangrang) mme se buisane ka tshebetso ya temo, boiqapelo le boitelo. 1.1.4.    Sehlopha sa Tshebetso sa Meralo ya Ditjhelete sa Matjhaba sa G20 se kopane Pretoria ka la 18 Tlhakubele ho buisana ka bothata ba dikoloto tsa Afrika. 1.1.5.    Afrika Borwa e tshwere kopano ya boitokisetso ka la 20 Tlhakubele 2025 bakeng sa Samiti ya Matsete ya Metsi ya Lenaneo la Kopano ya Aforika le Lenaneo la Afrika la Metsi la 2025 le reretsweng ho tshwarwa ka Phato 2025. 1.1.6.    Sehlopha sa Tshebetso sa G20 sa Tikoloho le Moshoelella wa Tlelaemete se kopane ka la 25 Tlhakubele 2025, mme se tsepamisitse maikutlo a mantlha a tikoloho le phetoho ya maemo a lehodimo. 1.1.7.    Kopano ya bobedi ya Sehlopha sa Tshebetso sa Bophelo sa G20 se ntse se tswela pele ho fihlela ka la 28 Tlhakubele 2025. Kopano e rerisana ka ho matlafatsa le ho kgothaletsa phihlello e lekanang ya ditshebeletso tsa bophelo.1.1.8.    Sehlopha sa Tshebetso sa Moruo wa Dijithale wa G20 mabapi le Bohlale ba Maiketsetso se tla tshwarelwa Gqeberha ho tloha ka la 7 ho isa ho la 11 Mmesa 2025 ho tsepamisa maikutlo hodima phetoho ya dijithale, le kgolo e kenyeletsang ya setjhaba le moruo. 1.1.9.    Kabinete e boetse e amohetse sephetho sa tlhahlobo ya maemo le poloko ya dibaka tsa Afrika Borwa tsa Botjhaba ba Lefatshe ka ho tsamaellana le Bonyane ba Dipehelo tsa G20 bakeng sa boitokisetso le ho tshwara G20. Kabinete e lemohile hore ditsha tse supileng ho tse leshome le metso e mmedi (12) tsa Afrika Borwa tsa Botjhaba ba Lefatshe di se di loketse ho amohela baeti ba G20, empa ho hlokahala tokiso e itseng bakeng sa boiphihlelo bo matlafaditsweng ba moeti.
1.2.    Seboka sa bo 8 sa Afrika Borwa – Dinaha tse Kopaneng tsa Yuropa (EU)1.2.1.    Kabinete e amohetse ho matlafatswa ha Bolekane bo Botle mahareng a Dinaha tse Kopaneng tsa Yuropa Sebokeng sa bo robedi sa Afrika Borwa se tla tshwarwa ka la 13 Tlhakubele 2025 Afrika Borwa. 1.2.2.    EU e tobokeditse tshehetso ya yona bakeng sa Bopresidente ba G20 ba Afrika Borwa le bohlokwa ba G20 e le lekgotla la lefatshe la tshebedisanommoho moruong wa matjhaba. 1.2.3.    EU e boetse e phatlaladitse Sephuthelwana sa Global Gateway Investment Package ya R93,5-bilione ho tshehetsa merero ya leano la matsete phetohong ya matla e hlwekileng le e nepahetseng, meralo ya motheo ya kgokahanyo ya dijithale le mmele, le indasteri ya lehae ya meriana.
2.    Tlaleho ya kgatelopele mabapi le Ngodiso ya Mabenkele a Di-spaza le Ditsi tse ding tse Sebetsanang le Dijo le Ditshebetso tsa ho Thibela Mafu a Bakwang ke Dijo2.1.    Kabinete e amohetse tlaleho ya kgatelopele ka ngodiso ya mabenkele a di-spaza le dibaka tse ding tse sebetsanang le dijo mmoho le tlaleho ka mosebetsi o tswellang ho thibela mafu a bakwang ke dijo. 2.2.    Tshebetso ya ho ngodisa e phethetswe ntle le haeba motho a lakatsa ho bula lebenkele le letjha la spaza.
3.    Ho Fetola Karete ya Bajalefa ba Megolo ya Dithuso tsa Mmuso ya Setheo sa Tshireletso ya Setjhaba sa Afrika Borwa (SASSA) ho ya Kareteng e Ntjha ya Postbank3.1.    Kabinete e amohetse tsebiso ka phetolo ya karete ya baamohedi ba megolo ya dithuso tsa SASSA ho karete e ntjha e ntsho e tshireletsehileng ya Postbank. 3.2.    Nako ya ho qetela ya hore bajalefa ba SASSA ba fetolele Karete ya bona ya Kgauta ya SASSA ho Karete e Ntsho ya Postbank e ekeditswe ho fihla ka la 30 Mmesa 2025 ho dumella SASSA le Lefapha la Ntshetsopele ya Setjhaba ho palo e salletseng morao ya bajalefa ba soka ba fetolela dikarete tsa bona.
C.    Diqeto tsa Kabinete1.    Mokgahlelo wa bobedi wa Operation Vulindlela1.1.    Kabinete e tjhaelletse monwana dintlha tse tsepamisisang maikutlo tsa Operation Vulindlela, e leng boikitlahetso bo kopanetsweng ba Kantoro ya Moporesidente le Lefapha la Letlotlo la Naha la ho tsamaisa diphethoho tsa meralo.1.2.    Dibaka tse ho tsepamisitsweng maikutlo ho tsona di kenyeletsa ho phethelwa ha mosebetsi o tswileng matsoho Mokgahlelong wa pele dibakeng tsa Eneji, Metsi, Visa, le Dintlafatso tsa Tsamaiso le dibaka tse ntjha tse ho tsepamisitsweng maikutlo ho tsona tsa Mmuso wa Lehae, ho se lekane ha dibaka le phetoho ya dijithale.1.3.    Kabinete e laetse Operation Vulindlela ditherisanong le Mafapha a amehang ho nahana ka diphetoho tse ding tse tsepamisitseng maikutlo Ho Tsosweng Hape ha Diindaseteri le ho aha lehae, ho notlolla kaho ya meralo ya motheo, le lekala la oli le kgase le dipatlisiso.1.4.    Kabinete e lemohile hore Afrika Borwa e ntse e le naha ya borobedi e nang le dipolokelo tse kgolo ka ho fetisisa tsa kgase mme lefika le thibaneng la kgase le hloka hore naha e ikahele bokgoni ba ho iphedisa ka kgase. 1.5.    Kabinete e boetse e tla tshwara kopano e ikgethang ho tsepamisa maikutlo hodima Leano la Kgolo ya Moruo dibekeng tse nne (4) tse tlang.
2.    Leano la Naha le Kopanetsweng la Taolo ya Boleng ba Metsi2.1.    Kabinete e tjhaetse monwana ho kenngwa tshebetsong ha Leano le Kopanetsweng la Taolo ya Boleng ba Metsi. Leano lena le habile ho sebetsana le diphepetso tsa boleng ba metsi jwalo ka ha ho hlahisitswe Tokomane ya Ntlhakemo ya Mmuso ya 1997 ya mabapi le Leano la Naha la Metsi bakeng sa Afrika Borwa le Molao wa Naha wa Metsi.2.2.    Leano lena le hlakisa letoto la melao e thehang motheo wa taolo ya boleng ba metsi. E fana ka tokiso ho melao yohle e amehang e amanang le metsi, le boitlamo ba naha ba lefatshe lohle mabapi le phano le paballo ya metsi e le mohlodi o haellang.
3.    Leano le ka Sehloohong la Afrika Borwa la Eneji e Ntjhafatswang (SAREM)3.1.    Kabinete e tjhaelletse monwana Leano la Aforika Borwa la Eneji e Ntjhafatswang (SAREM) hore le kenngwe tshebetsong. 3.2.    SAREM e batla ho phahamisa tlhokahalo e ntseng e phahama ya eneji e ntjhafatswang le mahlale a polokelo ho kgothaletsa ntshetsopele ya diindasteri le tshebetso ya lehae. 3.3.    Morero o moholo o shebane le eneji ya letsatsi le ya moya, lithium-ion, betri le theknoloji ya polokelo ya betri e thehiloeng ho vanadium mme e etseditswe ho ba tokomane e phelang. 3.4.    Kabinete e laetse hore ho etswe mosebetsi o eketsehileng mabapi le Moralo o Moholo ho:3.4.1.    Kgothaletsa batsetedi ho tshehetsa ntshetsopele ya bafani ba motlakase o ntjhafatswang, 3.4.2.    Kenyelletsa le ntshetsopele ya mafura a haedrojene e tala e le ho fihlela boitlamo ba matjhaba ba diperesente tse hlano tsa mafura a kopantsweng makaleng a difofane le mawatle ka 2030.
4.    Phetoho ya Dijithale ya Moralo wa Mmuso4.1.    Kabinete e tjhaetse monwana Phetoho ya Dijithale ya Moralo wa Mmuso eo sepheo sa yona e leng ho matlafatsa theknoloji ho ntshetsapele phano ya ditshebeletso tsa setjhaba le bokgoni ba mmuso. Ditaba tse ntseng di rarollwa di kenyeletsa: kgokahanyo ya mafapha, ditsamaiso tse siilweng ke nako, ditaelo tse tsamaisanang le ditsebo kapa bokgoni bo fokolang.4.2.     E etseditswe ho fana ka mmuso wa dijithale o shebaneng le ditlhoko tsa batho o utlwisisang ditlhoko tsa batho hantle, haholoholo dihlopha tse tlokotsing, ka ho netefatsa phano ya ditshebeletso e lekaneng le ho sebetsang hantle.
D.    Dibili1.    Moralo wa Bili ya Sehlomathiso ya Setsi sa Naha sa Mehlodi ya Metsi ya Afrika Borwa (NWRIA)1.1.    Kabinete e tjhaetse monwana ho kenngwa ha Sehlomathiso sa Bili ya NWRIA Palamenteng. Dihlomathiso di amana le lenane la NWRIA jwalo ka Khamphani ya Mokgahlelo wa bobedi wa Mmuso.
E.    DikhiroDikhiro tsohle di ipapisitse le netefatso ya mangolo a thuto le tumello e nepahetseng ya tshireletso.
1.    Monghadi Fhululani Peter Netshipale jwalo ka Motsamaisikakaretso Lefapheng la Ntshetsopele ya Setjhaba.2.    Ditho tsa Lekgotla la Afrika Borwa la ho se Anetse Dibetsa tse Senyang ka Bongata:(a)     Mofumahadi Ditebogo Kgomo (Modulasetulo);(b)     Ngaka Kelvin Kemm; (c)     Ngaka Alison Lubisi;(d)     Monghadi Gian Marcon;(e)     Mofumahadi Kgaugelo Mogashoa;(f)     Mofumahadi Elsie Monale; (g)     Monghadi Sandile Ndlovu;(h)     Mofumahadi Deidre Penfold;(i)     Mofumahadi Lizell Reinecke; (j)     Moprofesa Bismark M Tyobeka; le (k)     Ngaka Jaqueline Weyer.
3.    Ditho tsa Khamphani ya Meru ya Afrika Borwa:(a)    Moprofesa Edward Nesamvuni (Modulasetulo)(b)    Monghadi Neeshan Balton (o kgethilwe hape)(c)    Monghadi Lahlane Malema (o kgethilwe hape)(d)    Monghadi Norman Baloyi;(e)    Monghadi Leo Long;(f)    Monghadi Ndyebo Grootboom;(g)    Moatevokate Nomazotsho Yvonne Memani;(h)    Monghadi Zwintayo Madula;(i)    Mofumahadi Sharon Mkhize; and (j)    Mofumahadi Ntombifuthi Nkosi.
F.    Diketsahalo tse Tlang1.1.    Letsatsi la Lefatshe la Lefuba (TB) 1.1.1.    Afrika Borwa e ketekile Letsatsi la Lefatshe la Lefuba ka la 24 Tlhakubele ka tlasa lepetjo la “E! Nna le Wena Re Ka Fedisa Lefuba: Ikemisetse, Tsetela, Phethisa”. 1.1.2.    Kabinete e thabetse hore Afrika Borwa e fokoditse sekgahla sa yona sa ho ba le Lefuba ka diperesente tse 57 ka 2023 ho fihlela maikemisetso a Mokgatlo wa Lefatshe wa Bophelo wa ho fokotsa ho ba teng ha Lefuba ka diperesente tse 50 ho tloha ka 2015 ho fihla ka 2025. Lenaneo la rona la di-ARV le thusitse ho sephetho se ntlafetseng sa Lefuba, ho kenyeletsa phekolo e atlehileng le mafu a fokotsehileng.1.1.3.    Kabinete e ipiletsa ho Maafrika Borwa ohle ho etela tleliniki kapa sepetlele se haufi bakeng sa tlhahlobo ya mahala ya Lefuba.
2.    Indaba ya Metsi le Dikgwerekgwere (27 ho isa ho 28 Tlhakubele 2025)2.1.    Indaba ya Metsi le Dikgwerekgwere ya 2025 e tla tshwarwa ka la 27 le la 28 Tlhakubele Gallagher Estate ka tlasa lepetjo la: “Tshireletso ya Metsi le Phepelo.” 2.2.    Indaba e tla ntshetsapele boitlamo bo entsweng ho Leano la Ntshetsopele la Nako e Bohareng la 2025 ho isa ho 2029 le Operation Vulindlela 2.0, jwaloka karolo ya lewa la Tsamaiso ya Bosupa bakeng sa lekala la metsi.2.3.    Indaba e tla boela e lekanye kgatelopele e entsweng ho Leano la Tshebetso la Seboka sa Metsi sa 2024 le ho bua ka ditlaleho tsa Bobolou, Botala le Tlhokeho ya Lerothodi ka Tshitwe 2023.
3.    Kopano ya Moruo wa Basadi (WECONA)3.1.    WECONA, e buellang seabo se lekanang sa basadi moruong wa mantlha bakeng sa ho thibela sewa sa tlhekefetso ya bong le dipolao tsa basadi (GBVF), e tla etsahala ka la 28 Tlhakubele 2025.3.2.    Boikitlaetso bona ba naha bo kopanya dikhampani, mafapha a mmuso, mekgatlo le batho ka bonngwe ho theha metjha ya hore dikgwebo tsa basadi di be le seabo moruong.
4.    Kgwedi ya Tokoloho4.1.    Afrika Borwa e tla keteka Kgwedi ya Tokoloho ka Mmesa le Letsatsi la rona la Tokoloho ka la 27 Mmesa 2025. 4.2.    Letsatsi la Tokoloho le Kgwedi ya Tokoloho ke ketsahalo ya bohlokwa ya ho keteka re le setjhaba se le seng, ka ha naha ya rona e tshwaya ho thehwa ha Afrika Borwa e kopaneng, e hlokang kgethollo ya morabe, e sa kgetholleng ka bong le ya demokrasi, e itlammeng ho latela boleng ba seriti sa botho, e sa kgetholleng morabe le ho se kgetholle bong, le ho hlompha molao jwalo ka ha ho boletswe Molaotheong wa rona. 4.3.    Mekete ya Naha ya Selemo sena ya Letsatsi la Tokoloho e tla tshwarelwa Mpumalanga mme boetse e tla tshwaya ho phethelwa ha mokete wa dilemo tse 30 tsa Tokoloho le Demokerasi.
5.    Seboka sa Bana ba Afrika (3 – 7 Mmesa 2025)5.1.    Afrika Borwa e tla tshwara Seboka sa Bana ba Afrika (ACS) ho la Johannesburg ho tloha ka la 3 ho isa ho la 7 Mmesa 2025. 5.2.    Afrika Borwa e kgethilwe e le sebaka sa Samiti e latelang, mme Letlole la Bana la Nelson Mandela e le Mokgatlo o etelletseng pele wa Mekgatlo ya Setjhaba.5.3.    Bankakarolo ho tswa kontinenteng yohle ba tla kopana bakeng sa seboka sena se etelletsweng pele ke bana ho tsamaisa dipuisano dipakeng tsa baetsi ba melawana le bana.
6.    Seboka sa bo-17 sa Matjhaba sa Baahlodi ba Basadi (IAWJ) sa Dilemo tse Pedi6.1.    Afrika Borwa e tla tshwara Seboka sa bo-17 sa IAWJ sa Selemo ka seng ho la Motse Kapa ho tloha ka la 9 ho isa ho la 12 Mmesa 2025 tlasa mookotaba: “Ho mamella: Basadi ba Boetapeleng ho Fedisa GBVF”.6.2.    Seboka sena, se tshwarwang ke Kgaolo ya Afrika Borwa ya IAWJ, se kopanya baahlodi le ditsebi tsa molao ho tswa lefatseng ka bophara. Se tla hlahloba mekgwa ya ho fedisa GBVF ka ho buella ditokelo tsa basadi, le boetapele. Seboka se tla ba le bahlasedi ba molao ba kang Moahlodi a Moholo Mandisa Maya.
7.    Ketelo ya Moporesidente ya Tlhokomelo ho Metro ya Nelson Mandela Bay7.1.    Moporesidente Ramaphosa o tla nka Leeto la Boporesidente la Tlhokomelo Gqeberha ka la 15 le la 16 Mmesa 2025 ho lekola kgatelopele ya phano ya ditshebeletso, diphephetso le menyetla ya kgolo ya moruo e kenyeletsang.7.2.    Leeto la Moporesidente la Tlhokomelo le tla kenwa ke baetapele ba tswang mafapheng ohle a mararo a mmuso mme le fana ka monyetla wa hore mmuso o buisane le baahi.
4.    Seboka sa Haedrojene e Tala sa Afrika (12 - 13 Phuptjane 2025)4.1.    Afrika Borwa e tla tshwara Seboka sa sethatho sa Afrika sa Haedrojene e Tala ho tloha ka la 12 ho isa ho la 13 Phuptjane 2025. 4.2.    Seboka sa Afrika sa Haedrojene e Tala se ikemiseditse ho kgothaletsa tshebedisano ya lebatowa, ho nolofatsa kabo ya thekenoloji, kaho ya bokgoni le ho kgontsha phihlello ya mebaraka lekaleng la haedrojene e tala.
G.    Melaetsa1.    DithoholetsoKabinete e fetisitse dithoholetso le ditakaletso tse ntle ho:1.1.    Motlotlehi, Moporesidente Netumbo Nandi-Ndaitwah ha a ne a hlomamiswa ho ba Moporesidente wa Namibia. Hape ke Moporesidente wa pele wa mosadi wa naha ya habo, a kgethileng Motlatsa Moporesidente wa pele wa mosadi, Motlotlehi Lucia Witbooi le kabinete e nang le basadi ba bangata. 1.2.    Dihlopha tsa Afrika Borwa ka tshebetso ya tsona e tswileng matsoho Diolimpiking tse Ikgethileng tsa Dipapadi tsa Mariha tsa Lefatshe tsa 2025 ho la Italy le Ditlhodisanong tsa Lefatshe tsa Bomampodi ba Diatleletiki tsa ka Hara Moaho ho la China. 1.2.1.    Diolimpiking tse Ikgethileng tsa Dipapadi tsa Mariha tsa Lefatshe, Afrika Borwa e hapile metale wa kgauta e le nngwe, dimetale tsa silivera tse tharo le dimetale tse pedi tsa boronse:a)    Naledi Hlalele o hapile kgauta papading ya ho thellisa leqhweng;b)    Bianca Basson le Kenneth Mokabo ba hapile silivera papading ya ho thellisa leqhweng;c)    Shane Bentley o hapile silivera Lebelong le Lekgutshwane la ho Thellisa Leqhweng; d)    Tyrell Sykes o hapile boronse papading ya ho thellisa leqhweng; le e)    Shirnel Swarts o hapile boronse Lebelong le Lekgutshwane la ho Thellisa Leqhweng.
1.2.2.    Sehlopha sa Afrika Borwa Ditlhodisanong tsa Lefatshe tsa Bomampodi ba Diatleletiki tsa ka Hara Moaho ho la China di hapile ka mokgwa o laletang: a)    Prudence Sekgodiso o hlotse le ho etsa nalane ka ho ba mosadi wa pele wa Afrika Borwa wa ho hapa metale wa kgauta Ditlhodisanong tsa Lefatshe tsa Bomampodi ba Diatleletiki tsa ka Hara Moaho ho dimitara tse 800.b)    Akane Simbine ka ho hapa metale wa boronse ho makgaolakgang a dimitara tse 60 Ditlhodisanong tsa Lefatshe tsa Bomampodi ba Diatleletiki tsa ka Hara Moaho.c)    Boiteko ba ho tsotwa bo boetse bo fihletswe ke Cheswill Johnson papading ya ho qhoma ha lelele ya banna le Chris van Niekerk papading ya ho akgela bolo e boima.1.3.    Motjha wa mabelo Bayanda Walaza, ya ileng a roba rekoto e ka tlase ho dilemo tse 10, a fihlela boemo ba bohlano ba motjha a lebelo ka ho fetisisa lefatsheng ho dimitara tse 100 le rekoto ya Aforika Borwa ya ba ka tlase ho dilemo tse 20 ka metsotswana e 9.99 ho hapa Kgauta ho Bompodi ba Diatleletiki Gauteng Leboya.1.4.    Rassie Erasmus ka ho kgethwa ho ba Mokwetlisi wa Selemo wa 2024 Dikgaung tsa Rakbi tsa Afrika Borwa.1.5.    Cheslin Kolbe wa Mabokoboko ka ho ba sebapadi sa pele sa morao ho tloha ka 2013 ho hapa Sebapadi sa Selemo sa 2024 sa Rakbi ya Afrika Borwa ya Banna.1.6.    Nadine Roos ka ho hlomphuwa jwalo ka Sebapadi sa Basadi sa Rakbi ya Afrika Borwa sa Selemo bakeng sa 2024, lekgetlo la bobedi dilemong tse tharo.1.7.    Bafana Bafana ka ho ba sehlohlolong sa Sehlopha sa C Tlhodisanong ya Mohope wa Lefatshe wa FIFA wa 2026 ka tlholo ya 2-0 ho Lesotho Lebaleng la Peter Mokaba le neng le tletse tswete.1.8.    Sebini sa Afrika Borwa Tyla Laura Seethal, ya tsebahalang haholo ka lebitso la Tyla, o rehilwe Sebini sa Selemo sa Lefatshe ka Dikgau tsa IHeartRadio Music.
2.    MatshedisoKabinete e lebisitse matshediso ho metswalle le ba lelapa la:
2.1.    Mme Yolanda Nyembezi, a neng a tumme ka lebitso la Yallunder, a neng e le sebini sa mefutafuta ya mmino se neng se kgahla matshweletshwele ka lentswe la hae le matla le tjantjello ya bonono.2.2.    Monghadi Ashwin Trikamjee, Moporesidente wa Hindu Maha Sabha ya Afrika Borwa le Modulasetulo wa Foramo ya Baetapele ba Ditumelo ba Naha. Mmuelli wa Ditokelo tsa Botho. O bile le seabo haholo ntshetsongpele ya bolo ya maoto Afrika Borwa. Jwalo ka molwanedi a neng a le kgahlano le aparteiti, o ile a etella pele lekala la Durban Bohareng la National Indian Congress. 2.3.    Balebedi ba setjhaba ba tshelela (6) ba bolailweng le ho romela ditakaletso tsa pholo e potlakileng ho ba bang ba tshelela (6) ba ileng ba tswa kotsi motseng wa baipehi wa Marry Me ho la Soshanguve. Bafu ke Mpho Johannes Koko, Phelemon Seshoka, Katlego Motloutsi, Andries Moreteledi Tlhabane, Siliky Ngoeng, le motho a le mong a ntseng a sa eso tsejwe hore ke mang. Batho ba babedi (2) ba amahangwang le botlokotsebe ba tshwerwe mme ba hlahile lekgotleng la dinyewe ka Laboraro la 26 Tlhakubele 2025. 2.4.    Monghadi James O'Connell, mofofisi wa difofane a hlokahetseng ha sefofane sa hae sa Impala Mark 1 se swahlamana a ntse a etsa makgabane Dipontshong tsa Bofofisi tsa Lebopong le Bophirima la Kapa Bophirima.
E Ntshitswe ke: Tsamaiso ya Dikgokahanyo tsa Mmuso le Tlhahisoleseding (GCIS)Dipotso: Mme Nomonde Mnukwa – Sebuelli sa Mmuso se Tshwereng MokoboboMohala: 083 653 7485"
Tlaleho ya Kopano ya Kabinete ya Labone la 15 Motsheanong 2025,15 May 2025,https://www.gov.za/news/cabinet-statements/statement-cabinet-meeting-14-may-2025-15-may-2025,https://www.gov.za/st/news/cabinet-statements/tlaleho-ya-kopano-ya-kabinete-ya-labone-la-15-motsheanong-2025-15-may-2025,"A. Maemo a Renang
1. Moruo1.1 Mokgahlelo wa bobedi wa Operation Vulindlela1.1.1 Ka la 7 Motshehanong 2025, Mopresidente Cyril Ramaphosa o thakgotse Mokgahlelo wa bobedi wa Operation Vulindlela, lenaneo la mmuso la diphetoho le reretsweng ho tlisa kgolo ya moruo o kenyeletsang bohle le ho theha mesebetsi.1.1.2  Operation Vulindlela e tla shebana le ho phethela mosebetsi wa diphetoho o qadilweng ke Palamente ya botshelela makaleng a eneji, metsi, ho tsamaiswaha thepa, marangrang a dipuisano, le ho tlisa dintlha tse ntjha tse tsepameng metjheng ya mmuso wa lehae bakeng sa ho ntlafatsa phano ya ditshebeletso tsamotheo, le ho meralo ya bodulo.
1.2 Kopanelo ya Kgwebo ya Mmuso1.2.1 Kabinete e amohetse sephetho sa kopano ya tekolo ya kgatelopele ya tshebetso ya Kopanelo ya Kgwebo ya Mmuso. Kopanelo ena e shebane le tshehetso ya ho kenngwa tshebetsong ha diphetoho tsa bohlokwa le ditshebetso tse ka sehloohong tse reretsweng ho tlisa kgolo ya moruo le ho theha mesebetsi. 1.2.2 Tse ding tsa dikgatelo pele tse seng di fihletswe di kenyeletsa ho thehwa ha moralo wa naha ho dumella borakgwebo ba ikemetseng ho hlahisa motlakase ka tsela ya tlhaho, ho ntlafatsa tshebetso ya Transnet le phumantsho ya di-visa ka mokgwa wa elektroniki.1.2.3 Leano le ka sehloohong la tshebetso bakeng sa mehato e latelang le se le kene tshebetsong, mme dihlopha tse kgethilweng di tla tswelapele ho beha tshebetso leihlo le ho rarolla mathata a ka bang teng ka mora dibeke tse ding le tse ding tse tshelela.
1.3 Kgoeletso ya ho ntsha Maikutlo ka Letlole la Diphetoho 1.3.1 Kabinete e lemohile thahasello e bonahetseng ho Letlole la Diphetoho mme e kgothaletsa Maafrika Borwa ho nka karolo motjheng wa ho ntsha maikuto jwalo ka ha Lefapha la Dikgwebo, Diindasteri le Ditlhodisano le phatlaladitse.1.3.2 Ho kenngwa tshebetsong ha Letlole la Diphetoho ho tla ntshetsapele boitlamo ba rona ba molaotheo ba tokiso le ntlafatso ya moruoe ne e le jwalo ka karolo ya ho fetola maano a mabe a nako ya kgethollo. 1.3.3 Maikutlo a ka romelwa ho DTIC mme dintlha tsa puisano di tla fumanwa websaeteng ya bona www.dtic.gov.za.
1.4 Diphuputso tsa Kotara ka Nngwe tsa Basebetsi1.4.1 Kabinete e etse hloko Diphuputso tsa Basebetsi tsa Lefapha la Dipalopalo la Afrika Borwa (Stats SA) tse bontshang ho nyoloha ha palo ya batho ba sa sebetseng ho ya ho diperesente tse 32.9 kotareng ya pele ya 2025 ho tloha ho diperesente tse 31.9 kotareng ya ho qetela ya selemo se fetileng.1.4.2 Diindasteri tse hlano ho tse 10 tseo Stats SAe di fupuditseng di hatisitse kgolo ya khiro, haholoholo lekaleng la dipalangwang le la ditjhelete, le ha mesebetsi e mengata e lahlehile lekaleng la mesebetsi ya matsoho le tsa kaho.1.4.3    Kabinete e dula e ikemiseditse ho tlisa kgolo ya moruo e thehang mesebetsi.
1.5 Afrika Borwa: Naha e Motlotlo1.5.1 Afrika Borwa e boletswe e le boemong ba bosupa lefatsheng ho dinaha tseo batho ba lakatsang ho di etela dikgaung tsa selemo sa 2024 tsa Wanderlust Reader Travel mme e ile ya abelwa kgauta mokgahlelong wa bophelo ba tse hlaha le tsa tlhaho. 1.5.2    Afrika Borwa e boetse ya fumana tlotla jwalo ka naha e nang le setswalle ka ho fetisisa lefatsheng Ditekong tsa Remitly’s Big 5 Personality, ho toboketswa mofuthu le kamohelo e ntle ya Maafrika Borwa, mme toropo ya Cape town le yona e fumane maemo a bohlano a ditoropo tse labalabelwang ka ho fetisisa lefatsheng.
2. Tsa Matjhaba
2.1 Ketelo ya Tshebetso ho la Côte d’Ivoire2.1.1 Kabinete e amohetse Ketelo ya Tshebetso ya Mopresidente ho la Côte d’Ivoire e ileng ya nepana le Seboka sa bo 12 sa Bolaodi ba ka Sehhoohong ba Phethahatsoba Afrika se neng se le ka la 12 le la 13 Motsheanong 2025. Ka ketelo ena e ne e le ho tiisa dikamano dipakeng tsa dinaha tsena tse pedi. Mopresidente Ramaphosa o ile a ba le kopano le Motlotlehi Alassane Ouattara, Mopresidente wa Côte d’Ivoire ho tshohla ditaba tsa ho tiisa tshebedisano pakeng tsa dinaha tsena tse pedi.
2.2 G-202.2.1 Afrika Borwa e tswela pele ho tshwara letoto la dikopano tsa dikomiti tsa tshebetso tsa G20 ho lokisetsa Seboka sa G20 ka Pudungwana 2025 tlasa lepetjo la: “Bonngwe, Tekatekano le Ntshetsopele ya Moshwelella.” Ho ile ha tshwarwa dikopano tse latelang kgweding ya Motsheanong:2.2.1.1.1 Kopano ya G20 ya Ditjhelete e Kenyeletsang Bohle ha mmoho le Seboka sa Tshehetso ya Basadi ka la 6 ho ya ho la 9 Motsheanong 2025 ho la Leboya Bophirima. Ho sona, ho ile ha thehwa Moralo wa Tataiso wa ho beha Tshehetso ya Basadi Pele moo ho netefatswang hore tshehetso ya bona ka ditjhelete e ba ya mantlha ditheong tsa matjhaba mmoho le dintlafatso tsa moruo. 2.2.1.1.2 Kapano ya bobedi ya G20 ya tsa Tshebetso ho tsa Setso e ne e tshwerwe ka la 5 ho ya ho la 6 Motsheanong 2025 Gauteng moo ho neng ho hlophiswa maano a tsa setso bakeng sa lefatshe ka bophara ho ikamahantswe le diphephetso tsa bodulo le moruo. Maano ana a ne a ipapisitse le sepheo sa Agenda 2063, eo e leng Lenaneo la UN la Ntshetsopele ya Moshwelella esitana le ho tshireletsa tsa botjhaba jwalo ka ditokelo tsa botho. 2.2.1.1.3 Kopano ya Boraro ya Tshebetso ho tsa Bophelo e ne e tshwerwe ka mokgwa wa vidiyo ka la 8 ho ya ho la 9 Motsheanong 2025 moo ho neng ho tsepamisitswe tshebetso ho basebeletsi ba tsa bophelo, bao e leng motheo wa ditshebeletso tsena ka sepheo sa ho fihlela leano la kakaretso la bophelo, paballo ya tsa bophelo tekatekano mmoho le moruo o kenyeletsang bohle. 2.2.1.1.4 Kopano ya Bobedi ya Tshebetso ya G20 ho tsa Bohahlaudi e ne tshwerwe ka la 11 ho ya ho la 13 Motsheanong 2025 ho la KwaZulu-Natal moo ho tshohlilweng dintlha tse pele tsa bohahlaudi tsa G20 moo ho ikemiseditsweng ho tlisa kgolo ya moshwelella ya tsa bohahlaudi mmoho le ho rala Leano la Tshebetso la Bohahlaudi la G20.2.2.1.1.5 Kopano ya Bobedi ya Sehlopha sa Pele sa Tshebetso: Kopano ya Kgolo ya Moruo o Kenyeletsang Bohle, katiso ya Diindasteri, tsa Khiro le Phokotso ya ho se Lekalekane o ne o tshwerwe ka la 14 le la 15 Motsheanong 2025 ka mokgwa wa vidiyo.
2.3 Tlhahlobo ya baphaphathehi ba US2.3.1 Qeto ya Amerika ya ho amohela sehlopha sa Maburu a Afrika Borwa jwalo ka baphaphathehi e nkilwe ho latela qeto ya ditaba tseo e seng nnete hobane sehlopha seo ha se batho ba maemo a ho bitswa baphaphathehi ho latela Tumellano ya Matjhaba ya Bophaphathehi ya 1951 le Dipehelo tsa yona tsa 1967.2.3.2    Kabinete e boetse e toboketsa ho menyenyetsi eo e seng nnete ya hore ho na le kgethollo e etsahalang mme hape tseo kaofela ha di dumellane le maemo a lehae le a matjhaba a molao wa bophaphathehi.2.3.3 Ho eketsa ho seo, dipalopalo tsa bonokwane ba dipolao tsa borapolasi tse ntshwang ke Sepolesa sa Afrika Borwa ha di dumellane le menyenyetsi ya dipolao tsa borapolasi ka bongata kapa le ha e le morabe ofe feela.2.3.4    Kabinete ha e dumellane le tsela eo mmuso wa Amerika o nkang taba ena ka yona mme e ntse e ikemiseditse ho ba le dipuisano tse ka tlisang kutlwisisano tabeng ena.
2.4 Ho kgutliswa ha SANDF ka botjhabela ba DRC2.4.1 Kabinete e ile ya hlajwa malotsana ka mohato wa ho ntshwa ha Sesole sa Naha sa Afrika Borwa ka mekgahlelo botjhabela ba Democratic Republic of Congo (DRC), ho latela ho kgaolwa ha taelo ya Mokgatlo wa Dinaha tse ka Borwa bakeng sa ntwa ya Democratic Republic of Congo (SAMIDRC). Qeto ena, e tlile ka mora ditherisano tse matla dipakeng tsa AU/ SADC/ EAC tsa hore ho be le dipuisano tsa peho ya dihlomo fatshe dipakeng tsa batho ba Congo.2.4.2 Kabinete e thoholetsa boitelo bo bontshitsweng ke ditho tsa SANDF tse sebeditseng ka tlotla, boipelo, le boitelo ho phethahatsa maikemisetso a AU a ho fedisa ntwa tlasa maemo a boima.
3. Puso
3.1 Moralo wa ho tlisa Diphetoho tsa Dijithale Mmusong wa Afrika Borwa3.1.1 Kabinete e thabetse ho thakgolwa ha Moralo wa Diphetoho tsa Dijithale bakeng sa Mmuso wa Afrika Borwa oo e leng karolo ya ntlafatso ya phano ya ditshebeletso le ho ntlafatsa kgolo ya moruo ka ho kenya mokgwa wa dijithale tshebetsong.3.1.2 Moralo ona ke karolo ya bobedi ya Operation Vulindlela, eo ka yona ho ikemiseditsweng ho ntlafatsa tsela ya phano ya ditshebeletso ka ho kenya meralo ya motheo ya dijithale tshebetsong.
4. Toka, Thibelo ya Bonokwane le Tshireletso4.1 Komishene ya Toka ya Dipatlisiso tsa dinyewe tsa TRC4.1.1 Kabinete e amohetse ho thehwa ha Komeshene ya Toka ya Dipatlisiso ho fumana hore na ho bile le diteko tsa ho thibela dipatlisiso kapa ho qoswa ha dinyewe tsa nako ya kgethollo tse ileng tsa iswa ho Komishene ya Toka le Poelano (TRC). Ho thehwa ha Komishene ya Dipatlisiso ho latela dipuisano le malapa a mahlatsipa a dinyewe tsa nako ya kgetholo ka mora hore a tlise ditletlebo tsa ona lekgotleng la dinyewe.4.1.2 Ka Komishene ena, Mopresidente Ramaphosa o na le tshepo ya hore nnete e tla hlaha mme tsohle di phethelwe hantle.
4.2 Bonokwane4.2.1 Kabinete e thoholetsa mosebetsi o tswileng matsoho wa SAPS ka matsholo a yonaa neng a reretswe ho lwantsha bonokwane bo amanang le ditlhekefetso tsa bonga lebisitseng ho tshwerweng ha babelaellwa ba 224 ka lebaka la peto, le ba bahlano ka teko ya peto. Hara bao ba tshwaretsweng peto dipakeng tsa la 05 Motsheanong le 11 Motsheanong 2025, ke morupelli wa mapolesa, eo e bileng e le morena ya tswang KwaZulu Natal le moshemane ya dilemo di 15 wa Mpumalanga.4.2.2 Ka hodimo ho moo, babelaellwa ba 148 ba ne ba tshwarwe bakeng sa diteko tsa polao, ba 256 bakeng sa ho hweba ka dithethefatsi, ba 2841 bona ba tshwaretswe ho fumanwa le dithethefatsi mme ba 86 bona ba fumanwe le dikoloi tse utswitsweng le tse nkilweng ka mahahapa. Ho feta moo, ho ile ha fumanwa diqhomane tse 74 tseo bongata ba tsona di sebedisitsweng ho rafeng ho seng molaong le ho tshwarweng ha dikoloi tse tsamaisang tjhelete poho. Tsena kaofela di hapilwe ke sepolesa sa Leboya Bophirima. SAPS e tswela pele ho matlafatsa letsholo la yona la ho fedisa dithunya tse seng molaong setjhabeng, e le ho netefatsa polokeho setjhabeng. Beke le beke, SAPS e kgona ho hapa dithunya tse seng ka tlase ho tse 100 naheng ena.
4.3 Ntwa Kgahlano le Tlhekefetso ya Bong (GBVF)4.3.1 Kabinete e elelletswe qeto ya Lekala la Naha la Botjhotjhisi (NPA) ya ho ipiletsa kgahlano le ho fumanwa ha Timothy Omotoso le baqosuwa mmoho le yena ba babedi ba se molato ke Lekgotla le Phahameng la Dinyewe la Gqeberha, Kapa Botjhabela.4.3.2 Kabinete e tjhaetse letsholo la matsatsi a 90 monwana la JCPS la ho lwantsha GBVF. Lena ke letsholo la nakwana leo ka lona ho ikemiseditsweng ho thusa ho kenya Moralo wa Leano la Naha mabapi le GBVF tshebetsong. Leano lena, le hlwaya dikarolo tse 19 tse tla kenngwa tshebetsong matsatsing a 90 ka sepheo sa ho fedisa GBVF naheng ena.4.3.3 Matsholo a kopanelo a thehile Komiti e Ikgethileng e nang le dipheo tse robedi tsa tshehetso tse ka sehloohong. Komiti ena e se e hlwaile mehato e tsheletseng, e potlakileng, le ya bohlokwa e tla tlameha ho kenngwa tshebetsong matsatsing a 90, mme tsona di kenyeletsa:(a) Thibelo: mona ho tla tsepamiswa tshebetso ho ruteng Maafrika Borwa ho fetola boitshwaro.(b) Ho kenngwa tshebetsong, tlhokomelo le tshehetso e tla netefatsa ho matlafatsa lekala la toka ka sepheo sa hore baetsi ba diketso tsena ba tle ba kgone ho ikarabella.(c) Ho lokisweng ha Moralo wa Leano la Taolo la Semolao ka sepheo sa hore lekala la toka le tle le re fe sephetho se betere.(d) Tshebediso e nepahetseng ya Dintlha ka sepheo sa ho ba le Lekala le Matlafetseng la Toka.(e) Puisano, tshebedisano mmoho le tshebedisano ya setjhaba ho netefatsa hore mmuso, mekgatlo ya setjhaba le setjhaba ka kakaretso ho sebetswa mmoho molemong wa ho lwantsha sekgobo sena sa GBVF, le(f) Ho eketswa ha disebediswa tse kang basebeletsi le ditjhelete ho netefatsa hore setjhaba se kgona ho lwantsha sekgobo sena sa GBVF.
B. Ho hlajwa malotsana ha Kabinete1. Phumantsho ya metsi a hlwekileng Hammanskraal1.1. Kabinete e hlabilwe malotsana ka mehato e seng e nkilwe ho netefatsa phano ya metsi a hlwekileng Hamanskraal1.2. Lefapha la Metsi le Tsamaiso ya Dikgwerekgwere ka 2023 le ile la thonya Magalies Water ho tla le leano le tla sebediswa ho rarolla mathata a metsi sebakeng sa Hammanskraal.1.3. Leano lena, le entswe ka mekgahlelo e mene mme wa pele o phethetswe ka Pudungwana 2024, mme o se o qadile ho fepela metsi dikarolong tse itseng.1.4. Sepheo ke hore letsholo lena kaofela le be le phethetswe mafelong a Phato 2025 ka mekgahlelo e mengata pele ho moo.
2. Mehato ya ho rarolla mathata a metsi Masepaleng wa Lehae wa Emfuleni2.1. Kabinete e fumane tlaleho ka kgatelopele ya ho kenngwa tshebetsong ha Karolo ya bo 63 ya Molao wa Ditshebeletso tsa Metsi bakeng sa ho rarolla mathata Masepaleng wa Lehae wa Emfuleni. E se e le nako baahi ba Emfuleni ba shebane le mathata a mantle a qhalanelang tikolohong ya bona.2.2. Lefapha la Metsi le Tsamaiso ya Dikgwerekgwere le ikemiseditse ho sebedisa tjhelete e fetang dibilione tse R7 dilemong tse supileng tse tlang ho rarolla mathata a metsi sebakeng sa Emfuleni ho kenyeletsa ho ntlafatsa le ho lokisa setsi sa teng se hlwekisang metsi.2.3. Ho fihlela kajeno, ho se ho na le kgatelo pele e seng e bonahala ho kenyeletsa ho thibolla dipeipi tsa dikgwerekgwere tse neng di thibane, ho tsoseletswa ha diteishene tse pompang metsi, ho fepela setjhaba ka metsi a dilori, tshebediso ya di-TLB mmoho le tshireletso ya meralo ya motheo ya tlhwekiso ya metsi. 2.4. Mosebetsi ona kaofela o se o fokoditse ho dutlela hona ha mantle diterateng tsa baahi ba Emfuleni mme ha eketseha metsi a yang setsing sa a hlwekisang.
C. Diqeto tsa Kabinete1. Moralo wa Leano la Naha la Sepolesa (NPP)1.1. Kabinete e tjhaetse monwana moralo wa Leano la Naha la Sepolesa, leo ka lona mmuso o ikemiseditseng ho lokisa dikgaello tsa tshebetso ya Sepolesa sa Afrika Borwa (SAPS) twantshong ya bonokwane. NPP e tla shebana le diphephetso tse kang ho haella ha mapolesa diteisheneng tse itseng tsa sepolesa ho kenyeletsa le phumantsho ya disebediswa ka sepheo sa ho netefatsa hore meralo ya motheo e behwa maemong a amohelehang.1.2. Ditshisinyo leanong lena, di kenyeletsa ho thehwa ha mokgwa wa boleng le wa profeshenale wa tshebetso ya sepolesa, ho fana ka tshebeletso e maemong le ya boleng sepoleseng. Ho boetse hape ho kenyeletswa le ho ntlafatsa ho tshetjwa ha sepolesa ke setjhaba, mmoho le ho theha ketapele le taolo e nang le botshepehi ka hara SAPS.
2. Leano le Pharaletseng la Bofofisi2.1. Kabinete e tjhaetse monwana moralo wa Leano le Pharaletseng la tsa Bofofisi bakeng sa maikutlo a setjhaba.2.2. Ka leano lena, ho kgothaletswa ho thehwa ha indasteri e tsitsitseng ya bofofisi e ka tlisang diphetoho lefatsheng ka bophara. Leano lena, le sisinya diphetoho tse tla ntlafatsa polokeho le tshireletso, ditshebeletso tsa taolo ya sephethephethe, meralo ya motheo boemafofaneng mmoho le ditshebeletso tse ding tsa boleng tsa bofofisi, e leng dintho tsa tlang ho ba le kabelo kgolong ya moruo wa rona.3. Leano le mabapi le Diminerale tse Ikgethileng Afrika Borwa3.1. Kabinete e tjhaetse monwana Leano la Diminerale tse Ikgethileng bakeng sa Afrika Borwa. Ka leano lena, ho ikemiseditswe ho ntlafatsa menyetla ya Afrika Borwa ya ho kena mebarakeng ya matjhaba ya dimenerale tse ikgethileng, haholoholo tse mabapi le leano la naha la tlhahiso ya motlakase ka tsela ya tlhaho, mmoho le tse tla tswela naha molemo. Hara tsona re ka bala PGMs, lithium, cobalt le mahakwe a mang a sa tlwaelehang, a bohlokwa mesebetsing e kang tlhahiso ya dikoloi tsa motlakase, tlhahiso ya motlakase ka mokgwa wa tlhaho le e meng mekgwa ya tlhahiso ka mokgwa wa tlhaho.3.2. Ditshiya tsa bohlokwa tsa leano lena di tsepamisa tshebetso tekolong le tlhwekisong; ho tsetela; paballo; tlhahisong ya melawana, tlhahisong ya mekgwa ya tshebediso ya mahlale le theknoloji ho rafeng; thupello ya basebeletsi; ho ntlafatsa ditshebeletso tsa ho thothwa ha thepa le ho fana ka merokotso ho ba fanang ka matsete.3.3. Leano lena, le boetse le tla le tshisinyo ya bohlokwa ba tshebedisano le dinaha tse ding ka sepheo sa ho matlafatsa lekala la diminerale tse ikgethileng.
D. Tshisinyo ya Melao1. Tshisinyo ya Ntlafatso ya Molao o Akaretsang (wa tsa Malapa) wa 20251.1. Kabinete e tjhaetse monwana ho tliswa ha Tshisinyo ya Ntlafatso ya Molao o Akaretsang wa 2025 Palamenteng. Ka dintlafatso tsena, ho ikemiseditswe ho netefatsa hore melao yohle ya ditaba tsa malapa e ipapisa le molaotheo wa naha mme dintlafatso tsena di rerilwe ho etswa ho Molao wa Tlhalano wa 1979, (Molao wa bo 70 wa 1979), wa Kabo ya Mafa a Lenyalong, wa 1984, (Molao wa bo 84 wa 1984) wa Tharollo tsa Mathata a itseng a tsa Tlhalano wa 1987, (Molao wa bo 24 wa 1987).1.2. Ka Tshisinyo ena ya Molao, ho ikemiseditswe ho tsireletsa ditokelo tsa batho ba nyalaneng lenyalo le arohantseng mafa, haholoholo basadi le bana, le ho netefatsa tekatekano le hore ba tle ba kgone ho tlisa taba tsa bona makgotleng a dinyewe.
2. Tshisinyo ya Molao wa Kgutliso ya Babelaellwa 2.1. Kabinete e tjhaetse monwana ho tliswa Palamenteng ha Tshisinyo ya Molao wa ho Kgutliswa ha Babelaellwa bakeng sa ho sekasekwa.2.2. Ka Tshisinyo ena ya Molao, ho ikemiseditswe ho tlisa diphetoho ho molao wa hajwale wa ho Kgutliswa ha Babelaellwa wa 1962 (Molao wa bo 67 wa 1962), o seng o feletswe ke nako. Molao ona, ha o a ipapisa le Molaotheo wa Afrika Borwa wa 1996 le mekgwa ya hajwale ya tshebetso mmoho le ya matjhaba.2.3. Ka Tshisinyo ena ya Molao, ho ikemiseditswe ho matlafatsa moralo wa tshebetso ya molao ho kgutlisweng ha babelaellwa kapa baqosuwa ba entseng ditlolo tsa molao Afrika Borwa kapa dinaheng tse ding. Tshisinyo ena e hlalosa karolo ya baahlodi dinyeweng tsa ho kgutliswa ha babelaellwa hore ba fuwe matla a ho fana ka dikahlolo tsa hore motho a tshwarwe, a kgutliswe ke setheo sa matjhaba bakeng sa dinyewe tsa matjhaba tse kang dipolao tsa batho ba bangata esitana le tsa ditokelo tsa botho.
3. Tshisinyo ya Molao wa Tshebedisano ya Matjhaba Ditabeng tsa Bonokwane wa 20253.1. Kabinete e tjhaetse monwana ho tliswa Palamenteng ha Tshisinyo ya Molao wa Tshebedisano ya Matjhaba Ditabeng tsa Bonokwane bakeng sa ho sekasekwa.3.2. Ka Tshisinyo ena ya Molao, ho ikemiseditswe ho tlatselletsa Molao wa Tshebedisano ya Matjhaba Ditabeng tsa Bonokwane (Molao wa bo 75 wa 1996) ho ntlafatsa tshebedisano ya matjhaba ditabeng tsa bonokwane.3.3. Tshisinyo ena e tla matlafatsa tshebedisano dintlheng tse kang pokelletso ya bopaki le ho tswellisa kahlolo tsa kwano kapa tsa dinaha tse ding. Tshisinyo ena e tla boela e tobana le dikarolo tse ding tsa molao ditabeng tsa ho kgutliswa ha babelaellwa le ho hatjwa kapa ho kgutliswa ha thepa e amanang le bonokwane.4. Tshisinyo ya Molao wa Ntshetsopele ya Diminerale wa 20254.1. Kabinete e tjhaetse monwana ho phatlalatswa ha Tshisinyo ya Molao wa 2025 wa Ntshetsopele ya Diminerale bakeng sa maikutlo a setjhaba.4.2. Ka Tshisinyo ena ya Molao ho ikemiseditswe ho hohela batsetedi ka ho nyehlisa dipehelo tsa melawana ya taolo.4.3. Ka tshisinyo ena ho ikemiseditswe ho leka ho kwala dikgeo tse teng ho melawana, ho hlakisa mekgwa ya ho fumana dilaesense le ho netefatsa kabo e hlokang leeme ya merokotso ya dirafshwa, le ho netefatsa hore diminerale tsa rona di kgona ho hlwekiswa kwano ka sepheo sa ho nyolla maemo a dihlahiswa tsa Afrika Borwa.4.4. Tshisinyo ena e kenyeletsa ho fumantshwa ha dilaesense ho barafi ba ntseng ba thuthuha le dikhamphane tse nyane ka sepheo sa ho nyolla moruo wa rona. Ho feta moo, dintlafatso tsena tsa molao, ka tsona ho ikemiseditswe ho matlafatsa mekgwa ya taolo ho ka fedisa ditlolo tsa molao le ho lwantsha ho rafa ho seng molaong.
E. KhiroPele batho bohle ba hirwa, ho hlahlobisiswa mangolo a bona a thuto le a mang a hlokahalang.1. Ngaka Mlungisi Bhekizizwe Gabriel Cele jwalo ka Molaodi Kakaretso (DG) Lefapheng la Saense, Thekenoloji le Mahlale. 2. Ngaka Sabelo Siyabonga Sandile Buthelezi jwalo ka DG Lefapheng la Bophelo (ho ekeditswe konteraka). 3. Ntate Takalani Lucky Ramaru jwalo ka Motlatsa Molaodi Kakaretso: Tekolo le Tshebedisano ho tsa Maano Lekaleng la Dikeletso ho Letona la Sepolesa.4. Ntate Patrick Dlamini jwalo ka Motsamaisi e Moholo (CEO) wa Lekala la Matsete a Setjhaba.5. Ntate Mokgema Mongane jwalo ka Molaodi a ka Sehhoohong wa Phethahatsowa Inkomati-Usuthu Catchment Management Agency.6. Ntate Ofentse Nthutang jwalo ka Molaodi a ka Sehhoohong wa Phethahatsowa Magalies Water.7. Ho hirwa ha balaodi bao e seng ba kamehla ho Boto ya Banka ya Afrika Borwa ya Ntshetsopele: (a) Monghadi Malemolla David Makhura; le(b) Mofumahadi Lynette Milne.
F.   Diketsahalo1. Diboka tse tlang1.1 Ho tshwarwa ha Seboka sa bo 27 sa Afrika sa Mokgatlo wa Matjhaba wa Sepolesa (INTERPOL)a) Kabinete e tjhaetse monwana hore SAPS e tshware Seboka sa bo 27 sa INTERPOL sa Afrika ka la 27 ho isa ka la 29 Phato 2025.b) INTERPOL hajwale e na le dinaha tse 196 tseo e leng ditho tsa yona mme ho tshwarelwa ha seboka sena kwano, ho tla thusa makala a Afrika Borwa a qobellang molao ho sebedisana le a mang kontinenteng.c) Ho tshwara seboka sena, ho tla neha Afrika Borwa monyetla wa ho rerisana le dinaha tse ding tsa kontinente ya Afrika dinthong tse amanang le bonokwane. Ditherisano tsena, di tla thusa ho tla le ditharollo mathateng a lebatowa a ho lwantshana le mathata a bonokwane bo hlophisitsweng ha mmoho le borabele. Ho lebeletswe baetapele ba ka sehloohong ba makala a kenyang melao tshebetsong ba ballwang ho 550 ho tswa dinaheng tse 54 ho tla sebokeng sena, e leng ntho e tlang ho nyolla le moruo wa rona.
1.2 Ho tshwarwa ha Seboka sa bo 96 sa Selemo le Selemo sa INTERPOL (AGA) sa Afrika Borwaa) Kabinete e tjhaetse monwana ho tshwarelwa ha NTERPOL AGA Afrika Borwa ka 2028 ho ya pele.b) Ho tshwarwa hona ha INTERPOL AGA, ho neha Afrika Borwa monyetla wa ho bontsha boetapele boemong ba lebatowa le ba matjhaba. Ho feta moo, ho tshwara AGA ho tla thusa Afrika Borwa ho hatela pele twantshong ya bonokwane boemong ba lebatowa le ba matjhaba.c) Ho tshwarwa ha AGA ke bopaki ba boinehelo ba naha ena ba ho lwantsha leha e le mofuta ofe wa tlolo ya molao le boemong ba matjhaba.
1.3 Ho ba malala a laotswe ha Afrika Borwa ho tshwara Kopano ya Ntshetsopele ya Leano la Meralo ya Motheo ya Afrika Borwa (SIDSSA) ya 2025 a) Kabinete e thabisitswe ke ho utlwa ho ba malala  a-laotswe ha ho tshwarwa ha SIDSSA, e leng seboka sa matsete a meralo ya motheo se kopanyang bankakarolo ba fapaneng ho kenyeletsa ditheo tsa ditjhelete, baradi ba maano le balekane ba bang ba bohlokwa ba ka thusang Afrika Borwa tabeng ya matsete a meralo ya motheo.b) SIDSSA 2025 e tla netefatsa kgatelopele e seng e fihletswe ho kenngweng tshebetsong ha Leano la Naha la Meralo ya Motheo la 2050 le tjhaetsweng monwana ke Kabinete leo ho lona ho seng ho phatlaladitswe Diprojeke tsa Meralo ya Motheo tse 12 tse ka Sehloohong le tse ding tse ngata. SIDSSA e tla tshwarwa ka la 25 ho ya ho la 27 Motsheanong 2025.
2. Diboka tse seng di tshwerwe2.1 Seboka sa Afrika se mabapi le Diterene2.1.1 Afrika Borwa e tshwere Seboka sa bo 25 Afrika se mabapi le Diterene, se neng se tshwaretswe Johannesburg ka la 13 ho isa ho la 14 Motsheanong 2025, moo ho neng ho kopane baeti ba fetang 5 000 ho tswa kontinenteng ho kenyeletsa le dikhamphani tse tsamaisang diterene, baemedi ba mmuso le batsetedi lekaleng lena.2.1.2 Kabinete e amohetse ditherisano tsa ho nyolla lekala lena la diterene Afrika leo le leng bohlokwa ho thothweng ha batho le thepa e leng se nyollang moruo ka lebaka la ho thothwa ha disebediswa le dihlahiswa tse so kang di ntlafatswa.2.1.3 Lekala la diterene la Afrika Borwa le ntse le le tlasa dintlafatso ka sepheo sa ho ntlafatsa tshebetso le maemo a lona.
2.2 Seboka sa Lebatowa sa Commonwealth sa Dihlooho tsa Makala a Lwantshang Bobodu 2.2.1 Afrika Borwa e tshwere ka katleho Seboka sa bo 15 sa Lebatowa sa Commonwealth sa Dihlooho tsa Makala a Lwantshang Bobodu ho la Kapa ho tloha ka la 5 ho ya ho la 9 Motsheanong 2025. Seboka sena, se ile sa kopanya dihlooho tsa ditheo tsohle tse lwantshang bobodu dinaheng tsohle tsa Afrika tseo e leng ditho tsa Commonwealth.2.2.2 Afrika Borwa e ile ya kgethelwa ho ba modulasetulo wa Mokgatlo wa Dihlooho tsa Ditheo tse Lwantshang Bobodu ho Commonwealth Afrika nako ya 2025-2026. Bodulasetulo ba naha ya rona, bo tsamaisana le ba sehlopha sa tshebetso sa G20 sa twantsho ya bobodu.
3. Dihopotso3.1 Kgwedi ya AfrikaAfrika Borwa le yona e ikamahantse le kontinente ya rona ho keteka Kgwedi ya Afrika ka Motsheanong 2025, ho hatellwa bohlokwa ba mohla la 25 Motsheanong 2025. Sena se fana ka monyetla wa ho bapatsa keletso ya ho ba le Afrika e kopaneng, le ho kgothaletsa dinaha tsa Afrika ho sebedisana ho ntlafatsa maphelo a batho ho ipapisitswe le Leano la Mokgatlo wa Dinaha tsa Afrika la Agenda 2063 ho tsa moruo le ntshetsopele ya kontinente ya Afrika.
3.2 Kgwedi ya Tshireletso ya Banaa) Afrika Borwa e tshwaya Kgwedi ya Tshireletso ya Bana ka Motsheanong tlasa lepetjo le reng: “Re sebetsa mmoho ho fedisa tlhekefetso kgahlano le bana” jwalo ka karolo ya motjha o tjhele ya matsatsi a 365 ya Leano la Tshireletso ya Bana. Selemong sena Beke ya Tshireletso ya Bana e tla ba ka la 29 Motsheanong ho isa ka la 5 Phuptjane 2025.b) Setjhaba, batswadi, bahlokomedi ba bana mmoho le matitjhere ba tlameha ho tlaleha leha e le mofuta ofe wa tlhekefetso kapa yona tshotlo kgahlano le bana seteisheneng se haufi sa sepolesa kapa ba letsetsa 08600 10111. Bana ba kgothaletswa ho letsetsa nomoro ya Tlhokomelo ya Bana ya 0800 055 555.
3.3 Letsatsi la Matjhaba la Ngwana Moshemanea) Afrika Borwa e tla tshwaya Letsatsi la Matjhaba la Ngwana Moshemane ka la 16 Motsheanong 2025 tlasa lepetjo: ""Bophelo bo Botle le Tlhokomelo"" e le ho lekola ho kwena, maikutlo, kelello le dikarolo tsa bophelo ka kakaretso bakeng sa kgolo ya ngwana moshemane.b) Lefapha la Thuto ya Motheo le tla kopanya meloko e meraro e fapaneng ya banna ho tla buisana tlasa lepetjo le reng: ""Mekaubere, Batjha le Bashemane"" ho tla bontshana ka mekgwa e ka sebediswang ho tshehetsa bashemane hore ba phele hantle le ho bona tsela ya ho fumana disebediswa tsa ho fihlela seo.
4 Melaetsa1. MatshidisoKabinete e lebisa matsediso le kutlwelobohloko ho lelapa le metswalle ya:

Konstabole Cebekhulu Linda (24), Boipelo Senoge (24), Keamogetswe Buys (30) ba ileng ba hlokahala ka sehloho nokeng ya Hennops. Ditopo tsa bona di ile tsa fumanwa mmoho le sa Jan Mzwane, mohlokomedi wa mabala ya sebeletsang Seteisheneng sa Sepolesa sa Lyttleton, le e mong motho eo lebitso la hae le so kang le fumanwa. Re boetse re lebisa matshidiso a rona le lelapeng la Jan Mzwane.
Moqolotsi wa ditaba Aserie Ndlovu le molekane wa hae, Zodwa Mdhluli ba ileng ba fumanwa ka mora letsholo le ho ba batla ho tloha ka Hlakola.
Batho ba robong ba hlokahetseng KwaZulu-Natal moo ho thulaneng lori le vene e neng e palamisitse batho mme re lakaletsa ba lemetseng ho fola ka pele.
Elona Sombulula, motjhotjhisi ya sa leng monyane wa setereke ya neng a sebeletsa Lekgotleng la Dinyewe la Ngcobo ya neng a qale ho sebeletsa NPA ka mora ho atleha ho lenaneo la thupello ya batjhotjhisi ka 2022. O hlokahetse a tshwere mokobobo jwalo ka Motjhotjhisi wa Lebatowa.

2. DithoholetsoKabinete e lebohela le ho lebisa ditakaletso tse ntle ho:Ramabelo Akani Simbine a hapileng lebelo la dimitara tse 100 ka metsotswana e 9.98 mabelong a Shanghai-Keqiao Diamond League ho la China. Simbine ha a so hlolwe mabelong a dimitara tse100 sehleng sena.

Akani Simbine o boetse a tshehetsa sehlopha sa Afrika Borwa sa banna ba bane ba lebelo la dimitara tse 100 la lesokwana mmoho le Bayanda Walaza, Sinesipho Dambile le Bradley Nkoana. Ke sehlopha sa pele sa Afrika sa ho hapa kgauta Mabelong a Lefatshe a Lesokwana ho la Guangzhou, China mme ba etsa nalane e ntjha ya nako e kgutshwane ka ho fetisisa lefatsheng selemong sena.
Sehlopha sa Afrika Borwa sa basadi ba bane ba lebelo la lesokwana la dimitara tse 400 - Shirley Nekhubuni, Miranda Coetzee, Precious Molepo, le Zeney Van Der Walt – ka ho hapa bronze Mabelong a Lefatshe a Lesokwana ho la Guangzhou, China mme ba etsa nalane a ntjha ya naha.
Sehlopha sa Afrika Borwa sa lesokwana sa banna ba bane sa dimitara tse 400 – Zakithi Nene, Udeme Okon, Lythe Pillay, le Mthi Mthimkhulu – ka ho hapa kgauta Mabelong a Lefatshe a lesokwana ho la Guangzhou, China mme ba etsa nalane ka ho qeta lebelo ka noko e kgutshwane ho feta naleng ya lefatshe selemong sena.
Ka lebaka la tshebetso ena e tswileng matsoho, dihlopha tsa rona tsa naha tsa lesokwana di phunyeleditse ho ya ho Ditlhodisano tsa Bompodi ba Diatleletiki tsa Lefatshe ho la Tokyo ha morao selemong sena.
Di-Blitzboks ka ho hapa Bompodi ba HSBC Sevens World ho la Los Angeles.
Sehlopha sa bolo sa Afrika Borwa sa bashemane ba dilemo tse ka tlase ho tse 20 ka ho fihlella ho seka makgaolakgang a Mohope wa Dinaha tsa Afrika ho ba dilemo di ka tlase ho tse 20 mme seo sa etsa hore ba kene dipapading tsa Mohope wa Lefatshe wa ba dilemo di ka tlase ho tse 20 tse tla bapalwa ka Lwetse selemong sena. 
Radifilimi Murena Emmanuel Netshitangan ka ho hapa Kgau ya Filimi e Pele ya Afrika Dikgaung tsa Matjhaba tsa Difilimi ho la Cannes Fora ka filimi ya hae Lubunyu.
Kabinete e ikopanya le Mopresidente Cyril Ramaphosa ho lebohela Mokhadinale Robert Prevost ka ho kgethelwa ho ba Mopapa Leo wa bo XIV, e leng mopapa wa bo 267 wa Kereke e Katolike. 

Moitseki a tummeng le leqwetha Duma Nokwe ka hore a fuwe tlotla ya ho ba moatevokate e moholo (Senior Council) ka mora lefu ke Mopresidente Cyril Ramaphosa ka lebaka la mosebetsi le kabelo ya hae e tswileng matsoho setjhabeng.
Ditlhakisetso: Ms Nomonde Mnukwa – Sebuelli sa Kabinete se Tshwereng MokoboboMohala: 083 653 7485"
