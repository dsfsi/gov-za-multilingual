title,date,origin_url,url,text
Tshitatamennde tsha muṱangano wa Khabinete wa dzi 30 Lambamai 2013,2 May 2013,https://www.gov.za/statement-cabinet-meeting-30-april-2013,https://www.gov.za/ve/tshitatamennde-tsha-mu%E1%B9%B1angano-wa-khabinete-wa-dzi-30-lambamai-2013,"1. Tshiimo tsha Khabinethe nga ha mafhungo a ndeme kha nyimele ya zwino1.1. Khabinete i khou humbudza maAfurika Tshipembe vhoṱhe uri ndayotewa yashu i khwaṱhisedza pfanelo ya u gwalaba lwo tendelwaho nga mulayo. Khabinete yo dzhiela nṱha na u sa farea zwavhuḓi nga ha dzikhakhathi na migwalabo zwi si ho mulayoni zwine zwi nga vha khombo kha demokirasi yashu. Maṱamba e a livhiswa kha Minisṱa wa Pfunzo ya Mutheo nga Dzangano ḽa Vhagudisi ḽa Demokirasi ḽa Afurika Tshipembe na u ṱaniwa ha zwiluvhelo zwa vhafumakadzi musi vha tshi khou gwalaba zwi sumbedza u sa ṱhonifha vhafumakadzi nahone zwo bva. MaAfurika Tshipembe vho lwa nga maanḓa nahone tshifhinga tshilapfu vha tshi lwela demokirasi yashu, ngauralo ri tea u ḓibvisa kha mikhwa kana vhuḓifari vhu si havhuḓi vhune ha tshimbilelana na mivutshelano.  Hu si kale hu ḓo vha hu tshi khou swika tshifhinga tsha nyambedzano dza miholo, zwo ralo Khabinete i khou ita khuwelelo kha tshitshavha, vhashumi na madzangano a vhashumi u litsha u ita nyito dzine dza ḓo tshinyadza demokirasi yashu. Khabinete i khou ombedzela uri nndwa yashu ya mbofholowo na demokirasi yo khwaṱhisedza uri milayo yashu ya shango i ri tendela u ita migwalabo yo tsireledzeaho. Khabinete i dovha hafhu ya ombedzela khuwelelo yayo kha vhashumi vhoṱhe ya u shumisa nḓila dzine dza vha hone nahone dzi re nga fhasi ha ndaulo dza u tandulula na nyambedzano dza miholo vha tshi khou ṱhonifha demokirasi yashu ye ra i lwela zwi tshi konḓa.1.2. Khabinete yo khoḓa u bvelela ha mbekanyamaitele na mbekanyamushumo zwo sedzanaho na u khwaṱhisedza tshiimo tsha Afurika Tshipembe sa vhuendelamashango ha dzitshaka vhuhulwane na mashango kana fhethu ha zwa mabindu. Izwi zwo khwaṱhisedzwa nga Tshitatisitiki tsha Vhuendelamashango tsha Ṅwaha nga Ṅwaha, tshe tsha rwelwa ṱari nga Muphuresidennde Vho Jacob Zuma. Tshitatisitiki tshi sumbedza uri nga 2012, vhaendelamashango vha dzitshaka vha linganaho 9.2 miḽiyoni vho dalela Afurika Tshipembe, tshivhalo tsho engedzea u bva kha 8.3 miḽiyoni nga 2011. Tshivhalo tsha vhaendelamashango Afurika Tshipembe tsho gonya nga phesenthe dza 10,2 nga 2012 – tshine tsha vha nṱha ha mbalokati ya ḽifhasi kavhili ya 4%.Iyi nyaluwo khulwane ngaurali kha vhuendelamashango ndi vhuṱanzi vhu vhonalaho ha u kona u ṱanganedza na u fara zwavhuḓi vhaendelamashango na tshenzhemo nnzhi ya vhuendelamashango ine shango ḽa vha nayo. Muṱangano wa zwa Vhuendelamashango wa 2013 (2013 Tourism Indaba) une wa ḓo farelwa ngei Durban u bva nga dzi 11 u swika dzi 14 Shundunthule u ḓo ṋetshedza tshikhala tsha u ṱana Afurika Tshipembe na vhathu vhaḽo.  1.3. Afurika Tshipembe sa fhethu ha vhubindudzi ḽo dovha hafhu ḽa wana iṅwe ṱhuṱhuwedzo nga u wina Pfufho ya Ṅwaha ya 2013 ya Shango ḽine ḽa isa mushumo Nnḓa ḽa Dzangano ḽa u isa Mushumo Nnḓa ḽa Yuropa (EOA). Izwi zwo itiswa nga vhubindudzi ho bvelaho phanḓa u bva kha khamphani dza ḽifhasi. Pfufho i ṋetshedzwa mashango na dzikhamphani dze dza shuma zwavhuḓi kha u ṋetshedza tshumelo kha makete wa Yuropa wa u isa mishumo nnḓa. Pfufho i na khonadzeo ya u ita uri hu vhe na vhubindudzi vhunzhi vhuswa nga 2013 na u ya phanḓa.1.4. Khabinete yo khoḓa u bvelela ha Mbekanyamushumo yo Ḓiimisaho ya u Wanwa ha Mveledziso ya Mannḓa a Fulufulu a Vhuedzedzeaho Mbekanyamushumo yo Ḓiimisaho ya u Wanwa ha Mveledziso ya Mannḓa a Fulufulu a Vhuedzedzeaho  Afurika Tshipembe (REIPPP) ye ya livhuwiwa nga u wina Pfufho ya Ṅwaha ya Themamveledziso ya Thandela Yavhuḓi (ya zwa Mupo) nga Foramu ya Vharangaphanḓa ha themamveledziso ya Ḽifhasi.1.5. Khabinete i livhuwa MaAfurika Tshipembe vhoṱhe kha mushumo wavhuḓi wa u thusa shango uri ḽi kone u vhulunga 3 586 Mega Watts (MW) dza fulufulu u bva nga 2005, ḽine ḽa lingana na ḽine ḽa ṋetshedzwa nga tshiṱitshi tsha muḓagasi tshithihi.Ngauralo, Khabinete i khou ita khuwelelo kha vhathu vhoṱhe uri vha lingedze nga nḓila dzoṱhe u sa shumisesa muḓagasi sa izwi nḓisedzo ya fulufulu i tshi ḓo vha i tshi khou konḓelwa nga itshi tshifhinga. Roṱhe kha ri vhulunge fulufulu nga u dzima zwishumiswa zwoṱhe zwi si  zwa ndeme.  maAfurika Tshipembe vhoṱhe vha na maanḓa a uri mbone dzi dzule dzo fungiwa.Khabinete i ombedzela uri zwazwino a hu na nzudzanyo dzo itwaho malugana na u tsimiwa ha mavhone hu tshi itelwa u  vhulunga muḓagasi. maAfurika Tshipembe vha ḓo ḓivhadzwa hu tshe na tshifhinga arali hu na ṱhoḓea ya u ita izwo, uri roṱhe ri kone u ḓilugisela hu tshe na tshifhinga.Khabinete i dovha hafhu ya ombedzela uri nyimele ya fulufulu i si yavhuḓi i vha i tshi khou itiswa nga u lugiswa ho teaho khathihi na zwithu zwa thekhinikhaḽa zwi songo lavhelewaho sa u tswiwa ha dzikhebuḽu. Khabinete i fhulufhedzisa maAfurika Tshipembe uri hu na mbekanyamushumo dzo vhalaho dza u khwaṱhisedza uri ṱhoḓea ya u vha na muḓagasi i swikelelwe na uri sisiṱeme ya maanḓa a muḓagasi i vhe i kha tshiimo tshavhuḓi tshifhinga tshoṱhe. Mbekanyamushumo ya u fhaṱa themamveledziso i fhulufhedzisa uri i ḓo vhona uri ikonomi i tikedzwa nga themamveledziso ya ndeme kana yo teaho kha miṅwaha i ḓaho.  1.6. Khabinete i dovha hafhu ya fhululedza vhathu vhoṱhe vho wanaho pfufho dza Oda dza Lushaka na u vha livhuwa kha u shela mulenzhe kha u khwinisa demokirasi yashu na u khwinisa matshilo a maAfurika Tshipembe.1.7. Khabinete i khou ita khuwelelo kha vhabebi vhoṱhe vha Afurika Tshipembe na vhaunḓi vhane vha vha na vhana vha u bva kha miṅwedzi ya 9 u swika kha miṅwaha miṱanu (5) u tsireledza mutakalo wavho nga u shumisa fulo ḽa shango ḽoṱhe ḽa u hayela tshifumbu na phoḽio kha vhana. Muhasho wa Mutakalo wo thoma iḽi fulo ḽa u hayela nga dzi 29 Lambamai 2013, hu tshi ṋetshedzwa vhana vho teaho mishonga hu tshi khou ḓadzisiwa kha khayelo dzo ḓoweleaho dzine vha dzi wana.1.8. Khabinete i tikedza nga vhuḓalo Vhege ya Tsireledzo Dzibadani ya Yuno (UN) ine ya thoma nga dzi 6 u swika dzi 12 Shundunthule 2013 nga fhasi ha thero ya “Tsireledzo ya Vhaendangaṋayo”.Khabinete i khou ita khuwelelo kha maAfurika Tshipembe vhoṱhe, nga maanḓa vhareili vha mimoḓoro na vhaendangaṋayo, uri vha vhe na vhuḓifhinduleli, vha vule maṱo na u ṱhogomela badani dzashu. Khabinete yo ombedzela uri vhathu vhane vha lovhesa kha bada dzashu dza Afurika Tshipembe ndi vhaendangaṋayo.Khabinete i dovha hafhu ya ita khuwelelo kha maAfurika Tshipembe vhoṱhe uri vha vule maṱo kana u ṱhogomela nga itshi tshifhinga na u tevhedzela milayo yoṱhe ya badani.1.9. Zwi tshi tevhela madalo a malugana na mushumo a Muphuresidennde Vho Jacob Zuma ngei kha Riphabuḽiki ya Nigeria vhukati ha ṅwedzi wa Lambamai 2013, Muphuresidennde wa Nigeria Vho Goodluck Jonathan vha ḓo dalela Afurika Tshipembe u bva nga ḽa 6 u swika nga ḽa 7 Shundunthule 2013. Nga tshenetsho tshifhinga, vhushaka vhukati ha mashango mavhili vhu ḓo khwiniswa na u haseledzwa nga fhasi ha thikhedzo ya Khomishini ya Tshaka mbili ya Afurika Tshipembe na Nigeria.  Khabinete i khwaṱhisedza vhuḓinekedzeli ha muvhuso wa Afurika Tshipembe malugana na u khwaṱhisedza vhushaka haḽo na Nigeria u itela u engedzedza mbambadzo vhukati ha mashango mavhili na tshumisano u itela Afurika ḽa khwine.1.10. Khabinete yo ṱanganedza lwa tshiofisi khumbelo ya pfarelo u bva kha Minisṱa Muhulwane wa Riphabuḽiki ya Vhukati ya Afurika, Vho Nicholas Tiangaye, nga ha mafhungo a si avhuḓi a u lovha ha miraḓo ya Mmbi ya Maswole ya Afurika Tshipembe (SANDF).Khabinete i dovha hafhu ya ombedzela vhuḓinekedzeli kha Afurika ḽa mulalo, ḽo bvelaho phanḓa na u vha na vhudziki nga kha u dzhenelela na mbekanyamushumo, hu tshi katelwa ndivho dza malugana na u ita uri hu vhe na mulalo. 1.11. Khabinete yo imela Muvhuso na vhathu vha Afurika Tshipembe, yo rumela ndiliso kha Riphabuḽiki ya Vhathu ya China nga murahu ha u vha hone ha mudzinginyo we wa fhedza tshitshavha kha vundu ḽa Sichuan ḽa shango nga dzi 20 Lambamai 2013. Khabinete yo dovha hafhu ya rumela ndiliso kha vhathu vha Bangladesh vhe vha kwamea kha khombo ya fekiṱhiri.1.12. Khabinete yo ṱanganedza u dala ha miraḓo ya ḽihoro ḽivhusi kha Muphuresidennde wa kale Vho Nelson Mandela. Ayo madalo o vha a tshi tshimbilelana na milayo yo ṱanganedzwaho ya vhuthu (Ubuntu)  malugana na u ṱhonifha vhaaluwa. Vhafari vha ofisi vhenevho vho sumbedza dzangalelo kha lushaka kha nyimele ya Muphuresidennde wa kale vha dovha hafhu vha shumisa itshi tshifhinga u ḓivhadza lushaka, dzhango na ḽifhasi nga ha nyimele ya avha muhulisei washu vhane ra vha funesa. 2. Nyambedzano na tsheo dza ndeme dza Khabinethe2.1. Khabinete yo sedzuluswa malugana na u dzhenelela ha Afurika Tshipembe na ndeme dza Foramu ya Ḽifhasi (WEF) ya Afurika 2013 ine ya ḓo fariwa ngei Kapa u bva nga dzi 8 u swika nga dzi 10 Shundunthule 2013, nga fhasi ha thero: “Nḓisedzo ya pfulufhedziso dza Afurika”.WEF-Africa ndi foramu ya dzingu yo sedzesaho kha ikonomi ine ya ṋetshedza mabindu na vhabindudzi vhapo na vha dzingu na vhane vha vha na dzangalelo kha dzingu tshikhala tsha u rengiselana na u shumisana na mivhuso. Foramu ine ya ḓo vha hone i ḓo ṋetshedza Afurika Tshipembe tshikhala tsha u davhidzana na u ṱuṱuwedza vharangaphanḓa vha Afurika na mabindu a dzitshaka na a dzingu nga ha u dzhenelela hu konadzeaho malugana na u konanya na u khwinisa nyaluwo Afurika Tshipembe na kha dzingu.2.2. Khabinete yo themendela uri edishini ya vhurathi ya Zwisumbi zwa Mveledziso i anḓadziwe. Zwisumbi zwa Mveledziso zwo no vha nyanḓadzo ya ṅwaha muṅwe na muṅwe nahone edishini ya 2012 i nweledza datha ya zwiitei zwa u swika kha tshifhinga tsha vhukati ha ṅwaha wa 2012. Zwisumbi zwi thusa kha u pfesesa  mbekanyamaitele dza muvhuso dzo fhambanaho na vhurangeli ha nḓisedzo ya tshumelo.  Tsenguluso ya zwiitei yo katelwaho kha tshisumbi tshiṅwe na tshiṅwe i khwaṱhisedza nḓivho yashu malugana na u bvelela ha mveledziso ya vhathu ine ra khou ita sa lushaka kha masia a ndeme a mbekanyamaitele na u sumbedza masia ane ra tea u shumesa khao. Hu ḓo dzudzanywa muṱangano wo khetheaho na vhoramafhungo u itela u ṋea muvhigo.2.3. Khabinete yo ḓivhadza dzi 31 Ṱhangule 2013 sa datumu ya u fhedza kha Riphabuḽiki ya Afurika Tshipembe malugana na dzitshavhi dza Angola dzine dza kwamea. Izwi zwi tshimbilelana na datumu ya u fhedza yo ḓivhadzwaho nga Khomishinari Muhulwane wa Yuno wa Dzitshavhi (UNHCR) nga Tshimedzi 2009 na u ita uri hu vhe na u khwinisea ha u ṱangana ha madzingu.Ho vha na tshanduko khulwane u bva tshe ha fhela nndwa ya vhapo ya Angola. Hu pfi tshavhi dza Angola dzi tea u kona u dovha dza vha na vhudzulapo ha shango ḽadzo ḽine dza bva khaḽo, vhunga nyimele dzine dza ṱalusa uri muthu a vhe tshavhi dzi si tsheho.Muvhuso wa Afurika Tshipembe u ḓo vhona uri vhadzulapo vhoṱhe vha Angola vha re Afurika Tshipembe vha  ḓivhadzwe nga ha maitele a datumu ya u fhedza ya dzitshavhi kha vhathu vhane zwa vha kwama na u vha ṱuṱuwedza uri vha ḓibvisele khagala uri vha kone u humiselwa shangoni ḽavho. 2.4. Khabinete yo sumbedza uri Union Buildings i ḓo pembelela ṅwaha wayo wa vhu 100 nga Nyendavhusiku. Yo dovha hafhu ya ṱanganedza uri miṅwaha ya ḓana i pembelelwe nga kha thandela dzo fhambanaho u fana na u pembelela nga Ḓuvha ḽa Vhupfumedzani, 16 Nyendavhusiku 2013 nga fhasi ha thero ya u ṱuṱuwedza vhushaka ha vhathu, vhuthihi ha lushaka, u katelwa na vhupfumedzani.   2.5. Khabinete yo tenda uri muvhigo wa nga ha Kushumele kwa Sekithara ya  Pfunzo na  Mannḓalanga a Vhugudisi  (SETAs) une wa bva kha Tshigwada tsha Mushumo tsha Minisṱa nga ha SETA u anḓadzwe uri vhathu vha kone u ṋea mihumbulo. Muvhigo u ṋetshedza themendelo nga ha uri kushumele kwa SETA ku nga khwiniswa hani nga kha tsengululo ya masia a ndeme o fhambanaho a no nga sa U dzudzanya na Nḓisedzo, Thevhedzelo na Kuvhusele, na Ndambedzo na Ndangulo ya Masheleni.  2.6. Khabinete yo tendela Tsumbanḓila ya Tsedzuluso ya Thekhinoḽodzhi ya Vhudavhidzani (ICT), Mveledziso na Vhusiki (RDI) sa vhubindudzi ha tshifhinga tshilapfu na nzudzanyo ya u shumisa ya ICT RDI Afurika Tshipembe u itela u tikedza mveledziso ya matshilisano na ikonomi.RDI kha sekithara ya ICT ndi ya ndeme kha u ṱuṱuwedza u ṱaṱisana ha dziikonomi.  Vhunga zwo sumbedzwa kha Puḽane ya Mveledziso ya Lushaka ya 2012, Afurika Tshipembe a ḽi tsha vha kha vhuimo haḽo ha u thoma kha dzhango kha Inthanete na ṱhumano ya inthanete ya luvhilo luhulwane.Iyi tsumbanḓila ndi nḓila ya u shumisa ya nzudzanyo yo teaho, yo vhumbiwaho nga sethe ya puḽane dza vhuitwa na mitheo ya u shumisa, u itela u langa vhubindudzi ha Afurika Tshipembe kha ICT RDI kha miṅwaha ya 10 i ḓaho.Nzudzanyo ya ICT RDI yo no ḓi thoma u sumbedza u bvelela hu vhonalaho u fana na thandela ya u sumbedzela ya ṱhekhinoḽodzhi i sa ṱumiwi kha thambo dza muḓagasi, ine ya thusa kha nḓisedzo i sa ḓuri ya ṱhumano ya inthanethe ine ya vha na luvhilo luhulwane kha zwikolo zwa mahayani zwine zwa fhira 200 ngei Mpumalanga na Limpopo.2.7. Khabinete yo amba nga ha u fariwa ha Muṱangano wa Ḽifhasi wa Dzangano ḽa Vhadizaini vha Zwifhaṱo ḽa Dzitshaka wa 2014 (UIA) ngei Durban nga Tshiimiswa tsha Afurika Tshipembe tsha Vhadizaini vha Zwifhaṱo (SAIA).SAIA yo wina bidi ya u fara Muṱangano wa Ḽifhasi wa UIA we wa farelwa ngei Turin, kha ḽa Italy. Muṱangano wa 2014 u ḓo vha wa ndeme vhukuma kha u ṱuṱuwedza zwa u dizaina zwifhaṱo kha dzhango khathihi na u ṋea vhadizaini vha zwifhaṱo nḓivho ya vhupo ha zwa u dizaina zwifhaṱo yo fhambanaho nahone hu shandukaho.3. U thola3.1. Khabinethe yo tendelana kha vhathu vha tevhelaho vhe vha khethwa:a) Vho Coceko Bambihlelo Johan Pakade vho khethwa sa Mulanguli-Dzheneraḽa Muhashoni wa Mveledziso ya Matshilisano.b) Vho Fhumulani Peter Netshipale vho khethwa sa Mufarisa Mulanguli-Dzheneraḽa: Mveledziso ya Ṱhanganyelo Muhashoni wa Mveledziso ya Matshilisano.c) Vho Harold Maloka vho khethwa sa Mufarisa Mulanguli Mutshimbidzi Muhulwane: Mashumele a Mveledziso na Phaḓaladzo ngei kha zwa Tshumelo ya Muvhuso ya Vhudavhidzani na Mafhungo.d)  Vho Mogogodi Doris Dioka vho khethwa sa Mulanguli-Dzheneraḽa (Mufarisa Mulanguli-Dzheneraḽa) ngei kha zwa Mishumo ya Vhuganḓisi ha Muvhuso.e) Vho Constance Glerah Nxumalo vho khethwa sa Mufarisa Mulanguli-Dzheneraḽa: Tshumelo dza Vhulondavhathu Muhashoni wa Mveledziso ya Matshilisano.3.2. Khabinethe yo dzhiela nzhele u khethiwa ha Vho Mr Asogan Moodley sa Mulanguli Mutshimbidzi Muhulwane wa Vhulanguli ha Lushaka kha Vhudodombedzi ha Khombekhombe {NRCS} lwa u bva nga dzi 01 Fulwi 2013 na nga themo ya ofisi yo salaho i ne ya khou fhela nga dzi 31 Nyendavhusiku 2014.3.3. Khabinethe yo dzhiela nzhele u khethwa ha miraḓo i tevhelaho ine ya ḓo shuma kha Bodo ya Vhulanguli ha Lushaka kha Vhudodombedzi ha Khombekhombe {NRCS} u bva nga dzi 1 Fulwi 2013 lwa tshifhinga tsho salaho tsha themo ya ofisi tshine tsha ḓo fhela nga ḽa 23 Ṱhafamuhwe 2014.a) Vho Jeff Molobela (Mudzulatshidulo)b) Vho Paul Kabelo Kgothatso Serote3.4. Khabinethe yo tendelana kha u khethiwa ha Bodo ya Maḓi ya Sedibeng ntswa, lwa tshifhinga tsha miňwaha miṋa (4) u bva nga dzi 30 Lambamai 2013.a) Muimeleli wa zwa mulayo Vho Shami Kholongb) Vho Derick Mbowenic) Vho Maemili J Ramataboe (Mudzulatshidulo)d) Vho Goitse Griessel Ramakaranee) Vho Eric Atlholang Gaboronef) Vho Kgalalelo Gloria Serekog) Vho Pulane Elsie Molokwaneh) Vho Moses Mphahlele Mthombenii) Vho Matshedisho David Dikoko (Mufarisa Mudzulatshidulo)j) Vho Deon Daniel Madyo3.5. Khabinethe yo dzhiela nzhele zwauri Bannga ya Mveledziso ya Afurika i ḓo fara khetho dzi angaredzaho dza Vhalanguli Vhahulwane Muṱanganoni wa Ňwaha wa 2013 ngei Marrakech, Morocco nga dzi 31 Shundunthule 2013.a) Khabinethe i tikedza u khethwa ha Vho Shahid Khan uri vha shume themo ya vhuvhili sa Mulanguli Muhulwane vho imela Afurika Tshipembe, Lesotho na Swaziland.3.6. Khabinethe yo tendelana kha u khethwa ha Bodo ntswa ya Zhendezi ḽa Vhutsila ha Thekhinolodzhi  lwa tshifhinga tsha miňwaha miṋa, i ne ya ḓo thoma nga dzi 1 Shundunthule 2013.a)  Vho Khungeka Njobe (Mudzulatshidulo)b) Vho Rosetta Xabac) Dokotela Vho Bonakele Mehlomakulud) Vho Mohamed Moollae) Vho Helen Brown (vho nangwa hafhu)f) Muphurofesa Vho David Ellis Kaplang) Adv Motlatjo Josephine Ralefataneh) Dokotela Vho Petro Terblanchei) Vho Fadl Hendricksj) Dokotela Vho Steve Lennon3.7. Khabinethe yo tendelana kha u khethwa ha miraḓo i tevhelaho lwa themo yo salaho ya Bodo ya Zhendedzi ḽa Tshikhalani ḽa Lushaka ya Afurika Tshipembe ya zwino, ine ya khou fhela nga dzi 31 Shundunthule 2014.a) Vho Esther Khambuleb) Vho Marius Rezelmanc) Muphurofesa Vho ADM Walkerd) Dokotela Vho Daphney Mayindie) Dokotela Vho Jonas MphepyaMbudziso:Vho Phumla Williams (Mufarela Muambeli wa Khabinethe)Vhukwamani: 083 501 0139"
Tshiṱaṱamennde tsha muṱangano wa Khabinethe wa dzi 15 Shundunthule 2013,16 May 2013,https://www.gov.za/statement-cabinet-meeting-15-may-2013,https://www.gov.za/ve/tshi%E1%B9%B1a%E1%B9%B1amennde-tsha-mu%E1%B9%B1angano-wa-khabinethe-wa-dzi-15-shundunthule-2013,"1. Tshiimo tsha Khabinethe nga ha mafhungo a ndeme kha nyimele ya zwino1.1. Khabinethe yo sumbedza u kwamea kha dzipfudzungule Mugodini wa Marikana wa Lonmin dze dza itisa uri hu vheiwe zwishumiswa fhasi na u thithisa vhubveledzi. Phambano dzo vhigwa sa dzo ḓisendekaho kha mafhungo a vhuimeleli ha vhanzhi vhukati ha Mbumbano ya Lushaka ya Vhashumi vha Migodini (NUM) na Mbumbano ya Dzangano ḽa zwa Migodi na u Fhaṱa (AMCU).Khabinethe i humbela vhurangaphanḓa ha mbumbano dzoṱhe (NUM NA AMCU) uri vha tandulule phambano dzavho zwavhuḓi na uri vha vhee madzangalelo a shango na a vhashumi nṱha kha zwoṱhe. Vhashumi vha tea u limuwa uri mugwalabo u songo tsireledzwaho u nga vha na masiandaitwa a vhaisaho hu si kha vhone vhaṋe fhedzi, na kha vhumatshelo ha mugodi na ha mishumo yavho.Khabinethe i humbela hafhu na vhulanguli ha Lonmin u ita zwoṱhe zwine ha nga konadzea u vhona uri thaidzo dzi a tandululwa nga u ṱavhanya nga afho hune zwa konadzea hu si na dziňwe dzi tshinyalelo. Zwi kha dzangalelo ḽihulwane ḽa shango uri vhoṱhe, dzimbumbano na vhulanguli ha Lonmin vha sumbedze maimo a ṱoḓeaho a vhurangaphanḓa na vhushaka ha ngomu kha nḓowetshumo.1.2. Khabinethe i tikedza tshoṱhe mawanwa-thangeli kha u kavha hu songo tendelwaho ha bupo ḽa vhathu Beizini ya Mmbi ya Muyani ya Waterkloof.Khabinethe yo ombedzela uri tsireledzo na u ḓiimisa ha Afurika Tshipembe ndi zwa ndemesa. U khakhiswa ha milayo na zwidayo zwi tshimbidzanaho na afho hu dzhenwaho ngaho na tshomedzo dza kha zwiṱirathedzhi zwa vhundeme ha lushaka zwi tea u shumaniwa nazwo ho tou khwaṱhiswa hu si na u shavha kana u takalela muthu. Avho vhane vha ḓo wanala vho kandekanya na u nyadza zwidayo vha tea u lavhelesana na maanḓa oṱhe a mulayo.1.3. Khabinethe i ṱanganedza mushumo nga Mihasho ya Muvhuso ye ya fhiwa mivhigo nga hayo nga dziMinisiṱa dzo fhambanaho nga tshifhinga tsha u ṋetshedzwa ha Migaganyagwama ya mihasho. Khabinethe i tenda uri u angaredzwa he ha ṋewa u ṋetshedzwa ha Migaganyagwama hu thusa kha u nea vhadzulapo mafhungo na u ita uri muvhuso u vhe na vhuḓifhinduleli. 1.4. Khabinethe i ṱanganedza nyambedzano dzo vhaho hone vhukati ha Muhasho wa  Pfunzo   na Mbumbano ya Demokirasi ya Vhadedezi ya Afurika Tshipembe (SADTU) dze dza ita uri hu vhe ho imiswa zwiito zwa migwalabo.Khabinethe i kwengweledza vhoṱhe vha kwameaho kha sekithara ya pfunzo u tandulula phambano dzavho uri pfunzo ya vhathu vhashu vhaṱuku i si dzhielwe fhasi.1.5. Khabinethe yo tenda Ṱhodisiso ya zwa Mishumo ya Kotara (QLFS) i sumbedzaho u aluwa kha u sa tholiwa u bva kha phesenthe dza 24,9 u ya kha phesenthe dza 25,2.Muvhuso u khou engedza maga, sa fulo ḽa themamveledziso yo rangwaho phanḓa nga muvhuso, u engedza u tholiwa nga kha u dzhenelela ha Sekithara ya Tshitshavha.Muvhuso khathihi na vhashumi na mabindu vho rwela ṱari Thendelano ya Lushaka ya u Tholiwa ha Vhaswa nga Lambamai 2013. Hezwi zwi isa phanḓa na u sumbedza vhuḓikumedzeli ha ṱhanganelano kha u lugisa fhungo ḽa u sa tholiwa. I sumbedza u ḓinetshedza ha sekithara yo ḓiimisaho kha u lusana na u sa tholiwa ha vhaswa nga zwipikwa zwo khwaṱhaho na zwifhinga uri hu kone u itwa nga nḓila i bvelelaho, u lavheleswa na u lingululwa ha vhudzheneleli ho tiwaho.Khabinethe i kha ḓi vha na fulufhelo uri maga are hone a ḓo thusa shango u sika mishumo miswa ya kona u swikelela tshipikwa tsha mishumo miswa ya 5-miḽiyoni nga 2020.1.6. Khabinethe yo ṱanganedza thendelano ya puḽane ya maitele u Dzhenisa Mushumoni ha Ḽinwalo ḽa Thendelano ya u Pfesesana kha u Tsireledzwa ha Phambano dza Zwimedzwa na Tsireledzo vhukati ha Afurika Tshipembe na Vietnam.Puḽane ya u Dzhenisa Mushumoni i ḓo tshimbila u swika nga 2017, huno i ḓo thusa kha nungo dza u fhelisa vhugevhenga vhu katelaho phukha dza ḓaka, nga maanḓa u zwimiwa ha dzitshugulu. Khabinethe i dovholola ḽa uri Muvhuso wo ḓikumedzela u lwisa zwiito zwa u zwimiwa ha dzitshugulu ya khwaṱhisedza uri vhakhakhi vha ḓo sengisiwa.1.7. Khabinethe i ṱanganedza nḓivhadzo nga Muhasho wa zwa Muno ya u lingedza Sisiteme ya Garaṱa dza Bugundaula ine hafhu ya khwaṱhisedza vhuvha hashu ha lushaka ya engedza vhutsireledzi ha lushaka.Heḽino ḽiga ḽo fara khonadzeo dza u ṱavhanyedzisa tshumelo dza muvhuso, ngeno ḽi tshi fhungudza vhugevhenga na vhuaḓa vhu katelaho bugundaula.Khabinethe i humbela maAfurika Tshipembe u tikedza maitele aya uri nga 2020 ri vhe roṱhe ri tshi khou wana Garaṱa ya Bugundaula sa tsumbo ya vhuvha ha lushaka.1.8. Khabinethe i nyefula u ṱhaselwa ha muṱapatila wa Mbumbano ya dzitshaka ngei Abyei, kha ḽa Sudan, zwe zwa isa kha u dzama ha khosi ya lushaka na mudziamulalo wa Muiṱopia. Zwiito izwi zwi soliseaho zwi thithisa vhudziki ha Abyei na mvelaphanḓa yo  itwaho hu si kale nga Sudan na Sudan Tshipembe.1.9. Khabinethe i sasaladza u ṱhaselwa ha Syria nga mmbi ya tsireledzo ya Isiraele. Khabinethe i humbela Mbumbano ya Dzitshaka u bvelela kha mmbi dzisili u ṱhompha vhuḓilangi ha Syria na u tendela vhaSyria vha tshi shumisana kha u tandulula thaidzo dzavho.1.10. Khabinethe yo ṱanganedza u aniswa ha Ramilayo vho Lawrence Mushwana sa Mudzulatshidulo muswa wa Komiti ya Vhukonanyi ya Dzitshaka (ICC) ya Zwiimiswa zwa lushaka zwa u Aluswa na Tsireledzo ya Pfanelo dza Vhathu. Ndi tshifhinga tsha u thoma uri Afurika i rangele ofisi ya vhudzulatshidulo ha ICC. Vhuimo ha vhudzulatshidulo ha ICC vhu ita uri hu vhe na u lavheleswa ha rekhodo i tevheleleaho ya pfanelo dza vhathu lushakani na u tevhedza ṱhoḓea dza dzitshaka dza pfanelo dza vhathu.1.11. Khabinethe yo ṱanganedza uri tshihumbudzi tsha vhu 50 tsha Dzangano ḽa Vhuthihi ha Afurika (OAU) tshi ḓo pembelelwa nga Ḓuvha ḽa Afurika, ḽa dzi 25 Shundunthule 2013.Khabinethe yo sumbedza uri u tikedza ha OAU kha u bvisela nnḓa muvhuso wa tshiṱalula u bva kha zwiendanungo zwayo zwo takulela nṱha vhuzhakanḓila hashu ha mbofholowo na u wanwa ha demokirasi.Afurika Tshipembe ḽi ḓo ṱangana na dzhango kha u pembelela tshihumbudzi tsha vhu 50 tsha Mbumbano ya Afurika. Mishumo i angaredza u ṱaniwa ha ňwedzi woṱhe ha vhutsila ha tshizwinozwino ha maṱo u bva dzinguni ḽa SADC u bva dzi 24 Shundunthule u swikadzi 28 Fulwi 2013. Tshiimiswa tsha zwa Afurika tsha Afurika Tshipembe tshi ḓo kuvhanganya muṱa wa vho radzipfunzo na mishavho sa tshipiḓa tsha zwihumbudzi nga dzi 19-20 Shundunthule 2013. U ya phanḓa, hu ḓo vha na ṱano Muziamu wa Ditsong (Ḓoroboni ya Tshwane) u humbula Ḓuvha ḽa Afurika nga dzi 21 Shundunthule fhasi ha thero “miňwaha ya 50 nga murahu ha u vhumbwa ha Mbumbano ya Afurika - Afurika ḽi tea u ṱangana kana ḽa lovha”. Izwi zwi ḓo tevhelwa nga ḓikita ḽa muzika wa Ḓuvha ḽa Afurika Zwifhatoni zwa Mbumbano (Union Buildings) nga dzi 25 Shundunthule 2013.1.12. Khabinethe yo ṱanganedza u fhindulwa nga u ṱavhanya nga MuPhuresidennde vho Jacob Zuma kha thambo ya vhadzulapo ya u dalela vhathu vha Eldorado Park na muhura Kliptown, nga Ḽavhuvhili, ḽa dzi 14 Shundunthule 2013. Khumbelo ya tshitshavha yo vha i ya u amba ngaha thaidzo ya thengiso ya zwidzidzivhadzi ine ya khou ṋaṋa vhuponi uvho.Muvhuso, khathihi na tshitshavha, zwo ḓikumedzela kha u engedza mbekanyamushumo dza u dzhenelela u imisa dandetande ḽi ne ḽa khou hoṱefhadza vhathu vhaṱuku.1.13. Khabinethe yo ṱanganedza madalo a ndovhololo nga Muthusa Muphuresidennde vho Mutlanthe, vho fheletshedzwa nga vhurangaphanḓa ha vhupapa vhuraru ha muvhuso, u ya De Doorns ngei Kapa Vhukovhela nga Mugivhela wa dzi 11 Shundunthule 2013. Madalo na nyambedzano na vhakwameaho zwi angaredzaho vhashumi vha mabulasini, a tutuwa kha madalo a Muthusa Muphuresidennde nga dzi 12 Luhuhi 2013. Mvelaphanḓa yo khwaṱhaho yo vhonala kha mihasho yo vhalaho kha u khwinisa tshumelo vhuponi uho. Vhuḓikumedzeli ho sumbedzwaho nga miraḓo yoṱhe vhu adza mutheo wo khwaṱhaho uri hu vhe na vhuambedzani vhu bvelaho phanḓa vhu isaho kha sekithara ya zwa vhulimi i re na vhutshilo vhulapfu.2. Nyambedzano na tsheo dza ndeme dza Khabinethe2.1. Khabinethe yo nyeṱulelwa zwiṱuku ngaha ndugiselo dza Vhege ya Tsireledzo ya Vhana (CPW) vhukati ha dzi 27 Shundunthule na dzi 2 Fulwi 2013, fhasi ha thero: “U shuma roṱhe kha u tsireledza vhana.”Nyambedzano dza vhana na vhaswa dzi khou itwa mavunḓuni oṱhe hu u itela u lugisela Vhege ya Tsireledzo ya Vhana na khuvhangano. Sa tshipiḓa tsha fulo ḽa nḓivho, Vhege ya Tsireledzo ya Vhana i ḓo rwelwa ṱari khathihi na khuvhangano ya Vhana vha dzitsiwana, vha re khomboni na Vhaswa (OVCY) nga dzi 27 Shundunthule kha Inkosi Albert Luthuli ngei KwaZulu-Natal.Khabinethe i ramba maAfurika Tshipembe oṱhe u shelamulenzhe kha tsireledzo ya vhana vhashu, na uri vha ite vhupo ho tsireledzeaho ha vhutsireledzi. maAfurika Tshipembe vha nga sumbedza u tikedza havho lu vhonalaho nga u ambara riboni dala sa tsumbo ya vhutshilo, nyaluwo,, fulufhelo, ṱhogomelo na thikedzo kha vharangaphanḓa vhashu vha matshelo.Zwo sedzwaho kha dzikhuvhangano dza Vhege ya Tsireledzo ya Vhana na Dzitsiwana, vhana vhare khomboni na Vhaswa ndi u shelamulenzhe ha vhana vhukati hashu na zwitshavhani zwashu u itela uri vhana vha pfiwe kha mafhungo a vha kwamaho.2.2.  Khabinethe yo tendela Mbekanyamaitele ya Maitele a Lushaka ya Aquaculture (NAPF).   ino i ṋetshedza maitele a fanaho a u sima na u bveledzisa nḓowetshumo i shelaho mulenzhe kha tsiko ya mishumo ya tshifhinga tshilapfu na vhuvhulungi ho engedzeaho. NAPF yo bveledziswa nga murahu ha u wa ha sekithara ya ḽifhasi ya Aquaculture zwe zwa ita uri hu vhe na ṱhoḓea nnzhi ya zwibveledzwa zwa kha vhureakhovhe. Afurika Tshipembe, Marine na Aquaculture dzo ḓisa tshikhala tshavhuḓi u bveledzisa vhubveledzi ha khovhe u fusha ṱhoḓea dzapo, u shelamulenzhe kha vhutsireledzi ha zwiḽiwa, tsiko ya mishumo, mveledziso ya ikonomi na mveledziso ya vhupo ha mahayani, na zwikhala zwa u vhambadzela nnḓa.2.3.  Khabinethe yo tendela uri Afurika Tshipembe ḽi fare Khuvhangano ya vhuraru ya ḽifhasi ya Vhulimi, Tsireledzo ya Zwiḽiwa na Tshanduko ya Kilima kha kotara ya vhuṋa ya 2013, yo rangwaho phanḓa nga Muhasho wa zwa Vhulimi, Vhusima-maḓaka na Vhureakhovhe.Tsireledzo ya zwiḽiwa i dzula i thaidzo khulwane nahone khuvhangano i ḓo vha na masiandaitwa a vhuḓi kha uri ri bveledza hani, u langa na u shumisa zwiḽiwa.U bva tshe ha vha na COP17/CMP7, Afurika Tshipembe ḽo ḓi vha ḽiňwe ḽa mashango o rangaho phanḓa kha u ṱuṱuwedza vhulimi havhuḓi kha kilima, vhu konaho u fhindula khaedu dza tsireledzo ya zwiḽiwa na tshanduko ya kilima. Khuvhangano ya ḽifhasi yo itelwa u bveledzisa nḓila dza nyaluwo dzine dza vha dza matshilisano na mupo dza tshifhinga tshilapfu.2.4.  Khabinethe yo tendelana na Mbofho ya Tshampungane na Phytosanitary (SPS) kha Matshimbidzele a Zwitshavha zwa Mveledziso ya Tshipembe ha Afurika kha zwa Makwevho, na uri i khou tea u ṋetshedzwa Phalamennde.Matshimbidzele a SADC kha zwa Makwevho e Afurika Tshipembe ya tendelana nao, a shuma u alusa tshumisano na ṱhangano ya dzingu vhukati ha mashango ane a vha miraḓo kha mbambadzelano ya thundu na tshumelo ngomu dzinguni, hu tshi katelwa zwibveledzwa zwa vhulimi.Thendelano ya SADC SPS kha Matshimbidezele a SADC kha zwa Makwevho i ṋetshedza maitele a konisaho kha tshumisano ya SPS. I alusa hafhu vhuḽedzani ha maga a SPS zwo ḓisendeka kha maimo a dzitshaka na tsumbamaitele uri hu kone u tshimbidzwa vhuvhambadzelani ho tsireledzeaho havhuḓi ha zwibveledzwa zwa vhulimi dzinguni.2.5.  Khabinethe yo ṱalutshedzwa ngaha miṱangano ya mvelaphanḓa kha u farwa ha Tshikimu tsha Maitele a u ṱanziela tsha Kimberley (KPCS) nga 2013, i katelaho miṱangano ya u dzhenelela vhukati ha miňwe Kimberley u bva dzi 4 u swika  7 Fulwi na KPCS Gauteng u bva nga dzi 26 u swika 29 Ḽara 2013. U farwa ha miṱangano ya KPCS hu ḓo shelamulenzhe kha u aluswa ha Nḓowetshumo ya daimane na vhuendela mashango.Maimo a Afurika Tshipembe sa mudzulatshidulo wa KPCS zwi ita uri zwine Afurika Tshipembe ḽa ita kha sekithara ya dzitshaka ya daimane zwi vhonale. Sa mudzulatshidulo, Afurika Tshipembe ḽi khou ṱoḓa u khwaṱhisa vhushaka ha makwevho a dzitshaka, nga u ṱoḓa u khwaṱhisa na u engedza vhuṱala ha Afurika kha KPCS na u shela mulenzhe kha mupo wo tsireledzeaho wa ḽifhasi.3. Dzimvetamveto3.1.  Khabinethe yo tendela phaḓaladzo ya Mvetamveto ya Mbuisedzo ya Pfanelo dza Shango yo Shandukiswaho ya 2013 na Memorandamu wa zwivhangalelwa zwa Mvetamveto, uri lushaka lu bvise vhupfiwa.Hezwi zwi ita uri nḓivhadzo ye Muphuresidennde vha amba kha  Lushaka wa 2013 ngaha u shandukiswa ha Mulayo wa Mbuisedzo ya Shango i vhe hone. Hezwi zwi na vhushaka na ḓuvha ḽa u iswa ha mbilo dza mbuisedzo, u konisa miraḓo iyo vhe vha si kone u dzhenisa dzimbilo nga datumu ya u vala ya dzi 31 Nyendavhusiku 1998 kana vhe vha vha vho siiwa nnḓa ha matshimbidzele, uri vha dzi ṋetshedze.U vulwa hafhu ha u iswa ha dzimbilo hu dededzwa nga mbonelaphanḓa ya Puḽane ya Mveledziso ya Lushaka khathihi na mbekanyamushumo yo dzingindelaho ya Mveledziso ya Vhupo ha Mahayani, na zwiňwe zwiṱirathedzhi zwa nyaluwo zwo itelwaho vhupfumedzani ha lushaka na matshilisano a khwine.3.2.  Khabinethe yo tendela u ṋetshedzwa ha Mvetamveto ya Vhudavhidzani ha Eḽekitroniki ha Lushaka yo Shandukiswaho kha Phalamennde.Tshandukiso yo itiswa nga mbofholowo ya sekithara ya vhudavhidzani ha eḽekitroniki na nyaluwo i sa imi ya thekhinoḽodzhi zwe zwa ita uri dziňwe mbetshelwa dzi re kha mulayo dzi si tsha shuma. Tshanduko i ṱoḓa u shuma na u fhungudzwa ha nyaluso ya muṱaṱisano, u swikelelwa ha themamveledziso ya vhudavhidzani ha eḽekitroniki, mbadelo dza vhudavhidzani khathihi na matshimbidzele a vhukwamani.Mvetamveto Tshandukiswa i ḓisendeka na Mulayo wa u maanḓafhadzwa ha ho sendekwaho kha vhathu vharema vhoṱhe kha zwa ikonomi (B-BBEE); i shandukisa u ṋetshedzwa ha dziḽaisentsi; i khwinisa mbetshelwa dza muṱaṱisano; i ṱusa vhukonḓi ha milayo ya ṋetshedza hafhu mbetshelwa dza zwithu zwi elanaho nazwo.3.3.  Khabinethe yo tendela u ṋetshedzwa ha Mvetamveto ya Maanḓalanga a Vhudavhidzani ho Ḓiimisaho nga Hoṱhe ha Afurika Tshipembe (ICASA) kha Phalamennde. Mvetamveto Tshandukiswa i fhindula kha zwiňwe zwithu zwa Puḽane ya Mveledziso ya Lushaka (NDP).Tshandukiso dza Mulayo wa Maanḓalanga a Vhudavhidzani ho Ḓiimisaho nga Hoṱhe, Mulayo wa vhu 13 wa 2002 (Mulayo wa ICASA) dzo itwa nga ṱhoḓea ya khwiniso ya tshiimiswa u khwaṱhisa Maanḓalanga o ḓiimisaho. Hezwi zwi ḓo vha nga kha ṋetshedzo ya ṱhalutshedzo kha zwiteňwa zwa maanḓa ao; u sendeka Mulayo tsini-tsini na ṱhoḓea dza Mulayo wa Ndango ya Masheleni a Tshitshavha (PFMA) na u khwinisa mashumele ao. Hezwi ndi u itela u khwinisa vhuḓifhinduleli na u vha khagala zwine zwa ḓo ita uri hu vhe na maitele a vhuvhusi havhuḓi ngomu kha ICASA.Muvhuso u tea u ita zwihulwane u vhona uri sekithara ya vhudavhidzani ha eḽekitroniki i a languliwa nga nḓila ine ya tikedza zwipikwa zwoṱhe zwa lushaka. Hezwi a zwo ngo tea u vhonala sa u gaganya u fhungudzwa kha vhuḓilangi ha ICASA.Ndeme ya vhulanguli ho ḓiimisaho na vhu sa sedzi sia kha sekithara ya vhudavhidzani a zwi koni u sa ombedzelwa.4. U thola4.1.  Khabinethe yo tendela u tholiwa ha vho Ebrahim Mohamed sa MuKhomishinari wa Khomishini ya Lushaka ya Vharengi lwa tshifhinga tsha miňwaha miṱanu (5).Mbudziso: Phumla Williams (Mufarela Muambeli wa Khabinethe)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 29 Shundunthule 2013,30 May 2013,https://www.gov.za/statement-cabinet-meeting-29-may-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-29-shundunthule-2013,"1. Tshiimo tsha Khabinethe kha mafhungo a ndeme a mupo zwazwino                             1.1. Khabinethe i tsivhudza zwitshavha uri zwi dzhiele nṱha khonadzeo ya mvusuludzo kana u ya phanḓa ha khakhathi dza vhutshinyi dzo livhanaho na tshaka dza vhabvannḓa. Khabinethe ai khou dzhia izwo sa vengo ḽa vhabvannḓa ngauri vhuṱanzi vhure hone ha zwo iteaho vhu khou sumbedzisa uri izwo zwi nga vha zwo vhangwa nga vhutshinyi kana vhuvemu.Khabinethe yo khoḓa mazhendedzi a mulayo kha maga e vha dzhia.1.2. Khabinethe i livhisa ndiliso kha miṱa na khonani dza vhatukana vho lozwaho matshilo avho nga nṱhani ha mirundu isiho ngonani. Khabinethe i tikedza mbidzo ya Muphuresidennde Vho Jacob Zuma ya ṱhavhanyo ya vhulamukanyi kha u tsivhudza vharangaphanḓa vha sialala na miraḓo ya tshitshavha uri vha dzhiele nṱha u lwa na u tambudzwa kana u litshedzelwa.Muvhuso u khou tikedza tshoṱhe sialala na mvelele dza tshitshavha tshashu tsho ṱanganelaho na u sumbedzisa uri izwo zwi tea u livhana na pfanelo dza ndayotewa.1.3. Khabinethe yo ṱanganedza u dzhenelela ha Afurika Tshipembe kha Samithi ya zwenezwino ya Mbumbano ya Afurika (AU), he Afurika Tshipembe ḽa dzhiela nṱha mafhungo a na tshivhalo kha adzhenda ya Samithi.  Izwi zwi katela Puḽane ya Tshiṱirathedzhi ya Khomishini ya AU ya u bva 2014-2017 na Mugaganyagwama wa AU wa 2014; tshiimo tsha Mulalo na vhutsireledzi Afurika; zwiko zwi elanaho zwa u lambedza AU; Adzhenda ya Mveledziso ya u bva nga 2015; muṱangano wa Vharangaphanḓa vha Muvhuso vha NEPAD na Komiti ya u Endedza ya Muvhuso, na Samithi ya Foramu ya Maitele a u Sedzulusa Ndinganyo ya Afurika (APRM).1.4. Khabinethe yo khoḓa vhurangapganḓa ha Mveledziso ya Tshitshavha ya Tshipembe ha Afurika (SADC) kha u tshimbidza maitele o itaho uri Zimbabwe ḽi vhe na ndayotewa ntswa. Ndayotewa ya Zimbabzwe i swaya tshiga tshiswa tsha ndeme kha u bvelela ha u shumiswa ha Thendelano ya Mulalo wa Ḽifhasi1.5.  Phanḓa ha Ṅwedzi wa Vhaswa, Khabinethe i vhidza masia oṱhe a tshitshavha uri vha aluse mbekanyamushumo dza u lwa na u shumiswa ha zwidzidzivhadzi nga nḓila isi yone. Thero ya Ṅwedzi wa Vhaswa ndi: “U shuma Roṱhe kha Mveledziso ya Vhaswa na Afurika Tshipembe ḽi si na Zwidzidzivhadzi.”Ḽiga ḽa muvhuso ḽa u amba ngaha u shumiswa ha zwidzidzivhadzi nga nḓila isi yone ngei Eldorado Park, Gauteng, ḽo ita uri vhathu vha vhupo uvho vha limuwe ngaha u vha tshitshavha tshi si na zwidzidzivhadzi. Khabinethe yo ṱanganedza mvelaphanḓa yo itwaho nga mapholisa, vharangaphanḓa vha tshitshavha na zwiṅwe zwiimiswa zwa Eldorado Park fhasi ha vhurangaphanḓa ha Muvhuso wa Vunḓu wa Gauteng.Vho shumisana kha mveledziso ya ndeme ya u lwa na samba ḽa u shumiswa ha zwidzidzivhadzi nga nḓila isi yone. Khabinethe iya zwi ḓivha uri nyimele ya Eldorado Park i hone na kha zwiṅwe zwitshavha zwinzhi u mona na shango na uri i khou tsivhudza zwitshavha zwoṱhe u mona na shango uri zwi range phanḓa kha u lwa na uri Afurika Tshipembe ḽi sa vhe na zwidzidzivhadzi kha vhupo hoṱhe. Kha Ṅwedzi wa Vhaswa, kha ri ḓivhuedzedze kha nndwa ya u lwa na zwidzidzivhadzi na zwikambi kha vhupo hoṱhe ha shango.1.6. Khabinethe i ṱanganedza nyengedzeo ya u thomiwa ha nyambo dza Afurika kha Gireidi R na Gireidi 1 he nyambo idzo dza sa athu u ṋetshedzwa.Khabinethe i dovha ya khoḓa nḓivhadzo yo itwaho nga Yunivesithi ya Kwazulu- Natal ya uri luambo lwa isiZulu lu vhe khombe khombe kha matshudeni vha sa athu wanaho digirii, vha sa koniho isiZulu, uri vha ṅwalise khoso ya u bveledza vhukoni ha vhudavhidzani.Khabinethe i ṱuṱuwedza maAfurika Tshipembe vhoṱhe uri vha gude nyambo dzapo vhunga zwi tshi alusa u ḓivha nyambo dzo fhambanaho na u fhaṱa lushaka.1.7. Khabinethe yo sumbedzisa uri u bva dzi 1 u swika dzi 3 dza Fulwi 2013 Muphuresidennde Vho Jacob Zuma vha ḓo dalela Japan lwa tshiofisi vha dzhenelela Khuvhangano ya Dzitshaka ya Vhuṱanu ya Mveledziso ya Afurika ngei Tokyo (TICAD V). Thero ya TICAD V ngei Yokohama, kha ḽa Japan, ndi: “Tshanḓa nga Tshanḓa na Afurika ḽi Shandukaho Zwihulwane.”1.8. Khabinethe yo vhaiswa nga lufu lwa ramafhungo muhulwane wa kale Vho Vuyo Mbuli na uri i khou livhisa ndiliso kha muṱa wa ha Mbuli, dzikhonani na vhashumisani kha nḓowetshumo ya nyanḓadzamafhungo. Vho Mbuli vho shela mulenzhe zwihulwane kha u vhumba lushaka kha mafhungo a ndeme, vhuḓikumedzeli havho na u funa mushumo wavho zwo kwama mbilu dza maAfurika Tshipembe.1.9. Khabinethe i livhisa ndiliso khulwane kha vhadzulapo vha Bangladesh na mashaka na dzikhonani a vhashumi vha feme ya nguvho vha fhiraho 1 000 vho lovhaho musi hu tshi wa tshifhaṱo. Mihumbulo yashu na thabelo dzashu zwi kha vhathu vha Bangladesh.1.10. Khabinethe yo vhaiswa vhukuma nga u lozwea ha matshilo na khuvhalo zwo vhangwaho nga miḓalo ya tshipembe ha China.1.11. Khabinethe yo dovha ya vhaiswa nga mpfu dza vhagudiswa vhaṱanu vha bvaho kha Muvhundu wa Lwandile ngei Ngqeleni, Kapa Vhubvaḓuvha, vho lovhaho kha khombo ya basi. Vhagudiswa vha linganaho 30 vho huvhala kha khombo iyo. Muvhuso u livhisa ndiliso kha miṱa, dzikhonani, vhagudiswa ngavho na vhadededzi vha zwipondwa.  Zwi a vhavha musi Afurika Tshipembe ḽi tshi lozwa vharangaphanḓa vha matshelo.2. Nyambedzano na dzitsheo dza Ndeme dza Khabinethe2.1. Khabinethe yo themendela Muvhigo wa makumedzwa a muvhuso kha Tshipholisa uri u phaḓaladzwe kha Gazethe ya Muvhuso uri tshitshavha tshi bvise vhupfiwa.U bva tshe ha thomiwa Tshumelo ya Mapholisa Afurika Tshipembe (SAPS) nga 1994, ho no vha na tshanduko nnzhi kha mupo, nnḓa na ngangomu zwi kwamaho kha u pfesesea ha Tshumelo kha u fhindulwa ha mafhungo a kwamaho vhutshinyi na vhutsireledzi.U bva 1994, muvhuso wa wo sedzana na u amba ngaha ndivho mbili dzi fanaho dza u sika muvhuso u bvelelaho ngeno u tshi khou dovha wa shandukisa mapholisa u ya kha tshiimiswa tsha vhuvhusi.Muvhigo uyu wa makumedzwa a muvhuso u fhindula kha khaedu dzo topolwaho zwi tshi tevhela ndingo dzi elanaho na Tshiṱirathedzhi tsha Thivhelo ya Vhitshinyi (NCPS) dza 1996 na Nḓivhadzamulayotibe na Vhutsireledzi na Tsireledzo ya 1998. Ho sedzwa kha mbekanyamaitele iyi, ho vha muhumbulo wa u amba ngaha tsireledzo na vhutsireledzi nga kha mveledziso na u thomiwa ha mbekanyamushmo ya sekithara dzo ṱanganelaho. Dzoṱhe dzo dzudzanya muangarambo wo fhelelaho wa u shumana na mafhungo mahulwane a tsireledzo na vhutsireledzi u swika 2004.Muvhigo wa makumedzwa a muvhuso u shumana na “u Sedzana na Vhutshinyi kha Afurika Tshipembe ḽa Demokirasi, Tshipholisa Afurika Tshipembe, Mbekanyele khulwane ya Phurofesheni ya Mapholisa na Ndugiselo dza Tshiimiswa”. Izwi zwi ita uri SAPS i fhindule kha vhutshinyi vhu no khou itea ngeno i tshi dovha ya swikelela ṱhoḓea dza mveledziso ya Muvhuso.2.2. Khabinethe yo themendela Puḽane ya Vhuitwa ya Vhana ya Lushaka ya 2012-2017 sa puḽane yo fhelelaho ya u endedza na u sumbedza nḓila kha mihasho ya muvhuso, tshitshavha tshapo na vhaṅwe vhashumisani kha sekithara ya vhana zwi tshi ya kha u limuwa pfanelo dza vhana.Puḽane i angaredza Ndayotewa, thendelano ya dzitshaka na dzingu, buthano ḽa vhana vha Afurika Tshipembe, Ndivho dza Mveledziso ya Miḽiniamu na Bono ḽa Puḽane ya Mveledziso ya Lushaka ḽa 2030.Puḽane i na thero ṱhanu dza ndeme: u tshila ha ṅwana (tsumbo. u fhungudzea ha u lovha ha dzitshetshe); mveledziso ya ṅwana (tsumbo. tshumelo dza Mveledziso yo Vhilulaho ya Hana); tsireledzo ya ṅwana (tsumbo. u tsireledzwa kha dzikhakhathi na u tambudzwa lwa vhudzekani); tshiimo tshine vhana vha tshila khatsho (tsumbo. nyimele ya hune vhana vha dzula hone) na u dzhenelela ha ṅwana (tsumbo. u dzhia vhuḓifhinduleli ha vhana musi vha tshi khou ḓiphina nga pfanelo dzavho).Puḽane iyi ya Vhuitwa ya Vhana ya Lushaka ya 2012-2017 i ḓo ambiwa nga hayo kha muṅwe muṱangano ya nyanḓadzamafhungo2.3. Khabinethe yo themendela uri Thendelonzwiwa ya Mvuwo ya Mvelele ya Afurika i iswe Phalamenndeni uri i themendelwe u ya ngaha Khethekanyo 231 (92) ya Ndayotewa ya Riphabuḽiki ya Afurika Tshipembe.Thendelo ya thendelonzwiwa nga muvhuso ndi phindulo ya Mulevho kha mvuwo ya Mvelele na u Kovhelwa ha Ndeme ha Sesheni Zwayo ya vhu 16 ya Vharangaphanḓa vha Muvhuso vha Mbumbano ya Afurika yo farelwaho Equatorial Guinea, nga Phando 2011, na u rwelwaṱari ha fulo ḽa AU kha Thendelonzwiwa ya Mvuwo ya Mvelele ya Afurika yo vhaho hone mafheloni a 2011 Afurika Tshipembe.Thendelo ya thendelonzwiwa i engedza tsireledzo ya ndeme dza mvelele ya Afurika na vhufa ha mvelele na u alusa muya wa Vhuafurika kha Roṱhe.Thendelonzwiwa i alusa vhuthihi ha mvelele, vhutsila, ndeme dza mvelele, luambo, vhufa khathihi na nḓowetshumo dza mvelele na dzi shumaho sa mveledziso ya vhukati i bvelelaho. Izwi zwi ita uri hu vhe na u dzhenelela kha nyaluwo ya ikonomi na matshilisano. Thendelonzwiwa yo livhanywa na Nḓila Ntswa ya Nyaluwo, Puḽane ya Mveledziso ya Lushaka, Nḓivhadzamulayotibe kha vhutsila, Mvelele na Vhufa na Tshiṱirathedzhi tsha Ikonomi ya Musuku ya Mzanzi. Minisiṱa wa Vhutsila na Mvelele vha ḓo vha na muṱangano ya nyanḓadzamafhungo wo sedzanaho na izwo.2.4. Khabinethe yo sedza na kha u fara Samithi ya u thoma ya Tshanduko ya Saintsi na Thekhinoḽodzhi u bva dzi 20 u swika dzi 21 dza Fulwana 2013.Nyambedzano dzo puḽaniwaho kha Samithi dzi na puḽatifomo ya u sumbedzisa nḓila dza u engedza vhupfananyi vhukati ha muvhuso na sekithara ya phuraivethe.Samithi i ḓo tendela vhadzheneleli vha tshi sumbedzisa nḓila dzine saintsi, thekhinoḽodzhi na tshanduko (STI) zwa nga shela ngayo mulenzhe kha lwendo lwashu lwa u ya kha ikonomi yo thewaho kha nḓivho na u limuwa Bono ḽa 2013.3. Milayotibe3.1. Khabinethe yo themendela tshanduko dzo kumedzwaho kha Mulayotibe wa Vhulangi ha Vhuvhusi ha Mvetamveto ya Muvhuso (PAM) ine ya ḓo anḓadzwa u itela uri tshitshavha tshi bvise vhupfiwa.Mvetamveto ya mulayotibe i ḓo sika muangarambo u fanaho wa mulayo kha ndangulo ya vhashumi na maṅwe mafhungo a madzangano na a muvhuso kha lushaka, kha vunḓu na kha vhuvhusi ha masipala. Ndivho ya izwi ndi u engedza ṋetshedzo ya tshumelo nga kha sisiṱeme i fanaho ya vhuvhusi ha tshitshavha, u khwiniswa kha u shumiswa ha tshiṱafu na u sikwa ha muṋango muthihi wa tshumelo dza muvhuso kha vhadzulapo.3.2. Khabinethe yo themendela Mulayotibe wa Khwiṋisedzo wa Khomishini ya Tshumelo dza Tshitshavha uri tshitshavha tshi bvise vhupfiwa na u ḓivhadzwa ha Mulayotibe wa Tshanduko Phalamenndeni. Ndivho ya Mulayotibe wa Tshanduko ndi u livhanya Mulayo wa Khomishini dza Tshumelo ya Tshitshavha wa 1997 na Ndayotewa. I dovha ya isa phanḓa na u manḓafhadza Khomishini ya Tshumelo dza Tshitshavha u itela u sumbedza nḓila dzi elanaho na milayo i langaho vhuvhusi ha tshitshavha.Izwi ndi maelana na mushumo wo khwaṱhaho wo lavhelelwaho Khomishini nga Puḽane ya Mveledziso ya Lushaka.3.3. Khabinethe yo themendela uri Mulayotibe wa Tshanduko ya Tshumelo dza Mutsho wa Afurika Tshipembe wa 2013 u anḓadzwe uri tshitshavha tshi bvise vhupfiwa.Mulayotibe uyu wa Tshanduko u ṱoḓa u khwinisa Mulayo wa Tshumelo dza Mutsho wa Afurika Tshipembe wa 2001(Mulayo wa vhumalo wa 2001) u ṋetshedzaho u thomiwa, ndivho, mannḓa na mushumo wa Tshumelo dza Mutsho wa Afurika Tshipembe.Tshanduko dzi ḓo ṋetshedza Tshumelo dza Mutsho wa Afurika Tshipembe mannḓa a mulayo a u shumisa vhulangi ha mafhungo a ndeme a muyani, na u shuma sa mulondoti wa Sisiṱeme ya mafhungo a Ndeme a Muyani a Afurika Tshipembe.Izwi zwi shela mulenzhe kha u tsireledza na u alusa zwishumiswa zwashu zwa mupo na zwa mvelo.3.4. Khabinethe yo themendela uri Mulayotibe wa Tshanduko ya Mvetamveto ya Mveledziso ya Zwishumiswa zwa Peṱiroḽiamu na Minerala, wa 2012 u iswe Phalamenndeni.Mulayotibe wa Tshanduko ya Mvetamveto ya Mveledziso ya Zwishumiswa zwa Peṱiroḽiamu na Minerala wa 2012 (Mulayotibe wa Mvetamveto) u shandukisa Mulayo wa Mveledziso ya Zwishumiswa wa Peṱiroḽiamu na Minerala wa 2002 ( Mulayo wa vhu 28 wa 2002) sa zwo shandukiswaho  nga Mulayo Tshanduko ya Mveledziso ya Zwishumiswa wa Peṱiroḽiamu na Minerala wa 2008 ( Mulayo wa vhu 49 wa 2008).Ndivho khulwane dza Mulayotibe wa Tshanduko wa mvetamveto, ndi, u engedza ṋetshedzo ya mbuelo ya minerala u itela u alusa nḓowetshumo na u shela mulenzhe kha ndivho dza lushaka dza u sikwa ha mishumo na nyaluwo ya ikonomi sa zwo lavhelelwaho kha Puḽane ya Mveledziso ya Lushaka. Hu ḓovha na muṱangano wa nyanḓadzamafhungo wo tou sedzanaho na mveledziso iyi. 4. U tholiwaKhabinethe yo themendela u tholwa hu tevhelaho:4.1. Vho Sithembiso Freeman Nomvalo sa Muofisiri Mulanguli Muhulwane wa Zhendedzi ḽa Thekhinoḽodzhi ya Mafhungo a Muvhuso na u vha muraḓo muhulwane wa Bodo yayo ya Vhalanguli lwa ṅwaha muthihi.4.2. Vho Trevor Gordon sa Mufarisa Mulanguli – Dzheneraḽa: Dzikhemikhaḽa na Ndangulo ya Malaṱwa kha Muhasho wa zwa Mupo.4.3. Vho Yoliswa Makhasi sa Mufarisa Mulanguli –Dzheneraḽa: Vhulanguli ha Nyanḓano kha Muhasho wa Mabindu a Tshitshavha.4.4. Vho Rose Mbono sa Mufarisa Mulanguli –Dzheneraḽa: Tshanduko ya Ikonimi na Ndivhanyiso ya Mbekanyamaitele kha Muhasho wa Mabindu a Tshitshavha.4.5. Khabinethe yo themendela u tholwa hu tevhelaho kha Zhendedzi ḽa Tsireledzo ya Matshilisano Afurika Tshipembe (SASSA):a) Vho Emmarentia Dianne Dunkerley kha poso ya Mulanguli Muhulwane: Vhulangi ha Masheleni,b) Vho Frank Earl kha poso ya Mulanguli Muhulwane; Pfukiso ya Mbuelo ya Masheleni.4.6. Khabinethe yo sedza na kha u engedzwa ha themo ya ofisi, lwa miṅwedzi ya rathi, kha miraḓo ya 20 ya Khoro ya zwino ya Khoro ya Afurika Tshipembe ya Phurofesheni dza Saintsi ya Mvelo u swika dzi 30 Khubvumedzi 2013.Mbudziso:Vho Phumla Williams ((Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha muṱangano wa Khabinete wa dzi 12 Fulwi 2013,13 Jun 2013,https://www.gov.za/statement-cabinet-meeting-12-june-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinete-wa-dzi-12-fulwi-2013,"1. Tshiimo tsha Khabinethe kha mafhungo a mupo zwazwino1.1. Khabinete i khou u tamela Muphuresidennde wa Kale Vho Nelson Mandela uri vha fhole nga u ṱavhanya na u fhulufhedzisa lushaka uri vha khou wana dzilafho ḽa khwinesa. Khabinethe i khou takalela uri dzilafho ḽi sumbedza ḽi tshi khou vha thusa na u ombedzela khumbelo kha nyanḓadzamafhungo na tshitshavha u ṱhonifha Muphuresidennde wa kale na muṱa wavho nga u vha fha tshifhinga tsha u vha vha vhoṱhe na muṱa wavho nga itshi tshifhinga.  1.2. Khabinete i khou themendela mushumo wa Tshigwada tsha Mushumo tsha u lwa na Vhuaḓa (ACTT) tsha Tshigwada tsha Tsireledzo na u Thivhela, Vhugevhenga na Vhulamukanyi tsho thomiwaho nga Muphuresidennde Vho Jacob Zuma nga 2010. Ndi lwa u tou thoma kha ḓivhazwakale yashu ya Demokirasi hu tshi bviselwa khagala zwigevhenga zwe zwa shumisa tshomedzo nga nḓila i si yavhuḓi na u dzhielwa vhukando malugana na nyito dzavho. U sa konḓelela vhuaḓa ha Afurika Tshipembe zwi khou u ri swikisa kha Bono ḽashu ḽa 2030 hune tshitshavha tshashu tsha Afurika Tshipembe tsha ḓo vha tshi na mikhwa yavhuḓi na u fhulufhedzea.Ndivho ya izwi ndi u vhona uri vhathu kha sekithara dza muvhuso na dza phuraivethe vha litshe u ita zwithu zwa vhuaḓa na vhugevhenga nahone zwi ṱuṱuwedzwa nga vhuḓinekedzeli hashu ha u khwaṱhisedza uri vhadzulapo vhoṱhe vho tsireledzea na u pfa vho tsireledzea. 1.3. Khabinete i sasaladza nyito dza khethululo nga lushaka dzo bvelelaho hu si kale kha zwiṅwe zwipiḓa zwa shango ḽashu. Kha shango ḽashu na demokirasi yashu, na kha zwikolo zwashu, khethululo nga lushaka a yo ngo tendelwa, hune mikhwa ya Ndayotewa yashu ya tea u ṱuṱuwedzwa na u tsireledzwa.Khabinethe i dovha hafhu ya khoḓa Muhasho wa Pfunzo ya Mutheo malugana na maga a u ṱavhanya e ya dzhia malugana na u shumana na khethululo nga lushaka zwikoloni na u ṱuṱuwedza vhabebi, vhagudi na vhagudisi u shumisana na muvhuso malugana na u shumana na khethululo nga lushaka musi i tshi bvelela kha tshitshavha tshashu.1.4. Khabinete i ṱanganedza u dala ha Muphuresidennde wa Amerika (US), Vho Barack Obama kha Riphabuḽiki ya Afurika Tshipembe hune ha vha tshipiḓa tsha u dalela tshaka tharu dzine dza vha Senegal, Tanzania na Afurika Tshipembe vhukati ha dzi 26 Fulwi na dzi 3 Fulwana 2013. Nyambedzano yashu ya zwa poḽitiki na Amerika i khou bvela phanḓa na u vha na mvelelo dzavhuḓi kha vhushaka hashu ha mashango mavhili. US ḽi ḓo dzula ḽi shango ḽine ra shumisana naḽo ḽa ndeme kha zwa vhushavhi, vhubindudzi, vhuendelamashango na thekhinoḽodzhi.1.5. Khabinete yo khoḓa muṱangano wa ndeme wa nga ha Tshikimu tsha Khwaṱhisedzo tsha Maitele a Kimberley (KPCS) we wa fariwa vhukati ha dzi 4 na dzi 7 Fulwi 2013 ngei Kimberley. Muṱangano wo haseledza na ngaha nḓila dza u khwaṱhisedza u shuma ha tshikimu tsha khwaṱhisedzo ya daimani. Izwi zwi itelwa uri mbambadzo ya daimani i songo ṱuṱuwedza dzikhakhathi nga madzangano a maravhele kana vhavutsheli na vhashumisani navho vhane vha ṱoḓa u dzhiela fhasi mivhuso ya vhukuma. Themendelo dzo itwaho kha iyi miṱangano dzi ḓo dzhielwa nṱha kha muṱangano wa KPCS une wa ḓo fariwa mafheloni a uno ṅwaha.     1.6. Khabinete yo ḓivhadza uri u pembelelwa ha Ḓuvha ḽa Vhaswa ḽine nga 2013 ha ḓo vha hu anivesari ya vhu 37 ya Mivutshelano ya Soweto ya dzi 16 Fulwi ḽi ḓo pembelelwa nga fhasi ha thero ya “U shumisana malugana na mveledziso ya vhaswa na Afurika Tshipembe ḽi sa shumisi zwidzidzivhadzi”.Khabinete i dzhiela nṱha u ḓiita tshiṱhavhelo ha kiḽasi ya 1976 malugana na u shandukisa ḓivhazwakale ya shango na u lugisela Afurika Tshipembe kha u vha hone ha demokirasi. Khabinete yo ombedzela uri, naho vhaswa vha 1976 vho lwela mbofholowo na u vha hone ha demokirasi, vhaswa vha ṋamusi vha khou lwela u lwa na khaedu dza u fhelisa vhushai, vhushayamushumo, HIV na AIDS, mveledziso ya vhuṋe na tshumiso mmbi ya zwidzidzivhadzi. Khabinete i ṱuṱuwedza vhadzulapo vhoṱhe vha Afurika Tshipembe  na madzangano u shumisana malugana na u khwinisa vhutshilo ha vhaswa na u lwisa u bvisa vhathu vhane vha rengisa zwidzidzivhadzi kha tshitshavha tshashu. U pembelelwa ha Ḓuvha ḽa Vhaswa ḽa lushaka hu ḓo vha nga dzi 16 Fulwi 2013 ngei Newcastle, Kwazulu Natal.1.7. Khabinete i fhululedza Khongiresi ya Matshudeni a Afurika Tshipembe (Cosas)) kha anivesari yayo ya vhu 34, yo thomaho kha nndwa ya 1976 ya Soweto ya u lwela pfunzo ya mahala yo teaho nahone ya ndeme. Shango ḽi khou pembela na Cosas malugana na tswikelelo dzayo dza ndeme na u khwinisa ndeme ya pfunzo ya vhoṱhe. Khabinete i dovha hafhu ya khoḓa vharangaphanḓa vha Cosas malugana na u tikedza vhaswa kha u lwa na tshumiso mmbi ya zwidzidzivhadzi.1.8. Khabinete i sasaladza nyito dza u laṱekanya mamphu ngei Kapa Vhukovhela nga vhagwalabi vhane vha sa ṱoḓe mabunga a mabakete. Naho Muvhuso u tshi ṱhonifha pfanelo dza vhathu dza u gwalaba, uku kugwalabele a si kwavhuḓi nahone zwi khombo kha mutakalo wa tshitshavha na kha vhone vhaṋe vhagwalabi. Khabinete i khou ita khuwelelo kha vhadzulapo vhoṱhe u ṱahisa mbilaelo dzavho nga nḓila yo teaho na u ṱhonifha zwiimiswa zwa muvhuso. Khabinete yo dovha hafhu ya ita khuwelelo kha vhahulwane uri vha ṱavhanye vha fhindule malugana na zwililo nga nḓila ine ya tshimbilelana na Ndayotewa yashu.  1.9 Muvhuso, nga fhasi ha vhurangaphanḓa ha Mufarisa Muphuresidennde Vho Kgalema Motlanthe, vho ṱangana na vharangaphanḓa vha zwa vhurereli vho imelaho Khoro ya Kereke dza Afurika Tshipembe na Khuvhangano ya Vhabishopho vha Catholic vha Afurika Tshipembe  (SACBC)) u haseledza nga ha mbilaelo dzavho dza uri Thandela ya u Khwiniswa ha Nḓila Khulwane ya Gauteng zwi ḓo kwama vhashai nga nḓila i si yavhuḓi nahone muvhuso a wo ngo dzhiela nṱha ṱhoḓea dza vhashai.Khabinete i dovha hafhu ya ombedzela uri muvhuso wo tendela vhuendi ha tshitshavha ho redzhisiṱariwaho (vhune ha shumiseswa nga vhashai) u sa badela mbadelo dza nḓila kha nḓila khulwane dza Gauteng. Hafhu, u fhindula zwiṅwe zwililo zwa vhareili vha mimoḓoro, muvhuso wo fhungudza mbadelo wa ta gemo ḽine ḽa si tee u pfukiwa kha khethekanyo dzoṱhe dza vhuendi.Khabinete i ṱuṱuwedza vhareili vha dzigoloi vha Gauteng u ḓiṅwalisa malugana na dzie-tag na u vhona iyi thandela sa nḓila ya shango ya u ṱuṱuwedza u bveledzwa ha themamveledziso dza tshitshavha.1.10. Khabinete i fhululedza Thimu dza bola ya milenzhe Bafana Bafana na Banyana Banyana Thimu ya Khirikhethe ya Proteas kha u wina havho kha bola ya milenzhe na khirikhethe. Khabinete i dovha hafhu ya fhululedza zwigwada zwa lushaka kha magundo azwo kha vhege dzo fhiraho na u ṱuṱuwedza vhadzulapo vhoṱhe vha Afurika Tshipembe u tikedza zwigwada zwashu zwa lushaka.1.11. Khabinete yo dovha hafhu ya ṱanganedza u rwelwaṱari lwa tshiofisi ha Power FM, tshiṱitshi tshiswa tsha radio, sa musheli wa mulenzhe muswa kha nḓowetshumo. Khabinete yo ḓivhadza uri tshiṱitshi tshi ḓo shumana na zwa poḽotiki, mafhungo a zwa matshilisano na mitambo nga maanḓesa na u dzhenelela kha mutevhe wa radio dzine dzi nga shumiswa u ḓivhadza vhathu vha Afurika Tshipembe.1.12. Khabinete i fhululedza Mulangi-Dzheneraḽa wa Muhasho wa Mutakalo Vho Dr Precious Matsoso kha u tholiwa havho sa muraḓo na Mufarisa Mudzulatshidulo wa Bodo ya Vhalangi vha Buthano ḽa Mutakalo wa Ḽifhasi lwa miṅwaha miraru (3).2. Nyambedzano dza ndeme dza Khabinete na tsheo2.1. Khabinete yo ḓivhadza uri Vhuṱali ha zwa Masheleni ha Afurika Tshipembe hu ḓo fara  Muṱangano wa Ṅwaha na Miṱangano ya Tshigwada tsha u Shuma ya u Angaredza ya yuniti dza vhuṱali ha zwa Masheleni dza Tshigwada tsha Egmont ya 2013.Tshigwada tsha Egmont ndi dzangano ḽa yuniti dza vhuṱali ha zwa masheleni u bva kha mashango a 131.  Vha ṱangana tshifhinga tshoṱhe u konisa tshumisano ya dzitshaka malugana na u wana u bvelela ha vhugevhenga, u fhelisa u wana tshelede nga nḓila i siho mulayoni na u ṱuṱuwedza vhutherorisi hu na ndivho ya u tsireledza u fhulufhedzea ha sisiṱeme ya masheleni.2.2. Khabinete yo amba uri hu ḓo vha na khetho dza Afurika Tshipembe malugana na u shuma kha Khoro ya zwa Matshilisano na Ikonomi ya Mbumbano ya Dzitshaka l (ECOSOC) u bva 2013-2015. Izwi zwi ṋetshedza vhurangaphanḓa ha Afurika Tshipembe tshikhala tsha u vha kha vhuimo ha zwa mveledziso na u khwaṱhisedza vhuḓifhinduleli ha shango sa mudzheneleli kana musheli wa mulenzhe a re na vhukoni kha mivhuso ya mashango o fhambanaho.  Afurika Tshipembe ḽi ḓo dovha ḽa vhona uri ECOSOC i khou iswa phanḓa na u khwaṱhisedzwa na u shandukiswa u itela u swikelela khaedu dza dzhango na ṱhoḓea dza mashango ane a khou bvelela.2.3. Khabinete yo ṋetshedza muvhigo nga ha u sa vha Muraḓo wa tshoṱhe wa Afurika Tshipembe wa Khoro ya Tsireledzo ya Mbumbano ya Dzitshaka u bva nga dzi 1 Phando 2011 u swika nga dzi 31 Nyendavhusiku 2012.Muvhigo u ṱalutshedza ṱhuṱhuwedzo ya Afrika Tshipembe kha nḓila ya kuvhusele kwa dzhango kha u vhona uri hu vha na mulalo na tsireledzo ya dzitshaka.Malugana na mikhwa na madzangalelo a dzitshaka, Afurika Tshipembe kha UNSC ḽo vhea thandululo ya khuḓano na mulalo na vhudziki phanḓa kha dzhango ḽa Afurika. Vhuraḓo ha UNSC ho dovha hafhu ha ṋetshedza Afurika Tshipembe tshikhala tsha u khwaṱhisedza vhushaka na mashango mahulwane a vhaḽedzani ane a khou bvelela a no nga sa - Brazil, India, Nigeria na China – e a vha a na vhuraḓo ha Khoro na Afurika Tshipembe.3. Milayotibe3.1. Khabinete yo tenda uri Mulayotibe wa Khwiniso ya Ndangulo ya Tshinyalelo u anḓadzwe u itela mahumbulwa a tshitshavha.Ndivho ya Mulayotibe ndi u tandulula khaedu dzine dza khou ṱanganiwa nadzo kha masia a muvhuso nga murahu ha u thoma u shuma ha Mulayo wa Ndangulo ya Tshinyalelo wa 2002. Khwiniso i ḓo khwaṱhisedza u shuma ha mimasipala ya tshiṱiriki malugana na u wana vhukoni ha mveledziso na vhukonanyi ha nzudzanyo ya ndangulo ya tshinyalelo. Izwi zwi katela u shumiswa ha ndangulo ya tshinyalelo kha vhupo ha masipala.  Mulayo wa Ndangulo ya Tshinyalelo wa 2002 wo sedzesa kha zwithu zwiṋa: u thoma mutheo wa tshiimiswa wo dodombedzwaho wa ndangulo ya tshinyalelo; U thoma mveledziso ya mbekanyamaitele yo dodombedzwaho na mutheo wa nzudzanyo ya kushumele wa ndangulo ya tshinyalelo. Mulayotibe u dovha hafhu wa ṋetshedza mbetshelo ya khethekanyo na nḓivhadzo ya tshinyalelo; nahone u dovha hafhu wa shumana na ṋetshedzo ya ndambedzo ya u vhuyelela tshigani nga murahu ha tshinyalelo. U dovha wa ṋetshedza mbetshelo ya vhathu vha u thusa kha ndangulo ya tshinyalelo na zwiṅwe zwithu zwi si gathi zwa u ḓadzisa.3.2. Khabinete yo ṱanganedza u ṋetshedzwa ha Mulayotibe wa Khwiniso ya Mbadelo dza Ndaka ya Masipala ya Muvhuso Wapo kha Phalamennde.Muvhuso Wapo: Mulayo wa Mbadelo dza Ndaka ya Masipala wo thoma u shuma nga dzi 2 Fulwana 2005. Wo khwiniswa luvhili nga 2008 na 2009. Khwiniso dzi ṱoḓa u fhelisa, u fana na u ṋetshedza phulufhedziso khulwane ya mulayo.Khwiniso i ḓo ita uri hu vhe na u vhewa ha mitengo ya mbadelo hune ha vha khagala kha khethekanyo dzo fhambanaho dza ndaka, u itela u khwinisa nḓivho ya vhaṋe vha ndaka malugana na u vhea mbadelo. Khwiniso a i nga kateli dziṅwe themamveledziso dza tshumelo ya tshitshavha (PSI) dzi no nga sa dzibada, zwiporo, fhethu ha u paka mabupo na nḓila dza mabupo, madamu na tshithivheli tsha maḓi kha u vhea mbadelo. Izwi zwi langwa nga muvhuso nahone a zwi nga thithisi sekithara dza phuraivete. Izwi zwi ḓo khwinisa ikonomi kha mimasipala yoṱhe. Zwi ḓo dovha hafhu zwa thusa kha zwa mveledziso ya Mabindu a Langwaho nga Muvhuso nga u fhungudza mitengo yavho yo vhewaho.3.3. Khabinethe yo tendela Mulayo wa u tshimbidza thundu uri u kumedzwe Phalamenndeni. Iyi milayotibe ndi tshipiḓa tsha maga o itwaho u itela uri vhuḓifhinduleli ha Afurika Tshipembe nga fhasi ha Phurothokhoḽo ya Dzangano ḽa zwa Zwikepe ya 1992.  3.3.1 Ndivho ya Mulayotibe wa u tshimbidza thundu ndi u phasisa Phurothokhoḽo ya Dzangano ḽa Zwikepe ḽa Dzitshaka ya 1992; na u phasisa mulayo wa Thendelano yo khwiniswaho kha Vhuḓifhinduleli ha Tshitshavha malugana na Tshinyadzo ya Tshikhafhadzo ya Oiḽi ya 1969. Thendelano ya Vhuḓifhinduleli ha Tshitshavha i thoma na u langa vhuḓifhinduleli ha muṋe wa tshikepe o redzhisiṱariwaho.3.3.2 Ndivho ya Mulayotibe wa u tshimbidza thundu (Tshikwama tsha Ndiliso tsha tshikafhadzo ya oiḽi tsha dzitshaka) ndi u: shumisa Phurothokhoḽo ya 1992 kha Thendelano ya Dzitshaka malugana na u thoma Tshikwama tsha Dzitshaka tsha Ndiliso ya Tshinyadzo ya Tshikafhadzo ya Oiḽi, ya 1971 (Thendelano ya Tshikwama). Thendelano ya Tshikwama i thoma Tshikwama tsha dzitshaka, tshine tsha vhidzwa Tshikwama tsha Ndiliso ya Tshikafhadzo ya Oiḽi tsha Dzitshaka  (IOPC). Ndivho ya Tshikwama ndi u fha vhapondwa vha tshinyadzo ya tshikafhadzo ndiliso (u ya nga Thendelano ya Vhuḓifhinduleli ha Tshitshavha) hune ha wanala uri a vha koni u wana ndiliso, kana ndiliso nga vhuḓalo, nga fhasi ha mbetshelo dza Thendelano ya Vhuḓifhinduleli ha Tshitshavha. IOPC i wana zwikwama kana masheleni u bva kha vhaṋe vha thundu.Milayotibe ya Vhuḓifhinduleli ha Tshitshavha na Thendelano dza Zwikwama i shumana na thaidzo dza vhuḓifhinduleli na ndiliso dza u tshinyalelwa kana tshinyadzo zwo vhangiwaho nga tshikhafhadzo yo vhangiwaho nga u bvuḓa ha oiḽi kha mathannge.3.3.3 Mulayotibe wa Zwibviswa zwa u tshimbidza thundu (Tshikwama tsha Ndiliso ya Tshikhafhadzo ya Oiḽi tsha Dzitshaka) na Mulayotibe wa Ndaulo ya u tshimbidza thundu (Tshikwama tsha Ndiliso ya Tshikhafhadzo ya Oiḽi tsha Dzitshaka) dzi na mbetshelo dza u shumisa Phurothokhoḽo ya Dzangano ḽa Zwikepe ḽa dzitshaka ya 1992 u itela u khwinisa Thendelano ya Dzitshaka kha u Thomiwa ha Tshikwama tsha Dzitshaka tsha Tshinyadzo ya Tshikafhadzo ya Oiḽi nga Afurika Tshipembe. Mulayotibe wa Ndaulo u ḓo ṋetshedza thendelo ya mulayo u itela u konisa Tshumelo ya Mithelo ya Afurika Tshipembe (SARS) u langa u kuvhanganywa ha Zwibviswa zwa Tshikwama tsha Ndiliso ya Tshikafhadzo ya Oiḽi tsha Dzitshaka. Mulayotibe wa Zwibviswa ndi Mulayotibe wa tshelede wa u kombetshedza na u kuvhanganya zwibviswa zwine zwa tea u badelwa zwa Tshikwama.   4. Vhathu vhe vha tholwa4.1 Khabinethe yo tendelana na u tholwa ha miraḓo ya sumbe lwa tshifhinga tshi   linganaho miňwaha miṱanu u bva nga dzi 12 Fulwi 2013, uri vha shume fhasi ha Zhendezi ḽa Vhuphaḓaladzi ḽa zwa Mitambo na Vhuḓimvumvusi, u ya nga Mulayo wa Dziḽothari (Wa vhu 57 wa 1997).a. Dokotela vho Vukile Charles Mehana;b. Vho Thandisenzo Aleck Skhosana;c. Vho Muditambi Ravele;d. Vho Annamarie Louise van Wieringen;e. Vho Krubavathi Jaram;f. Vho Ado Moloabi; nag. Vho Goliath Munro.4.2 Khabinethe yo tendelana na u tholwa ha miraḓo miraru lwa tshifhinga tshi linganaho miňwaha miṱanu u bva nga dzi 12 Fulwi 2013 uri vha ḓo shuma kha Zhendzedzi ḽa Vhuphaḓaladzi ḽa Vhutsila, Mvelele na Vhufa ha Lushaka u ya nga ha Mulayo wa Dziḽothari (Wa vhu 57 wa 1997)a. Vho Hellen Kentse Makgaeb. Vho Violet Tyamzashe; nac. Vho Brenda Sesane.4.3 Khabinethe yo tendelana na u tholwa hafhu ha Vhalanguli vhane vha si vhe kha vhulanguli ha nṱha, vhavhili vha Bodo ya Bannga ya Mveledziso ya Tshipembe ha Afrika (DBSA) u ya nga tshiteňwa tsha vhusumbe tsha Mulayo wa DBSA, (Mulayo wa vhu 13 wa 1997).a. Vho Thembisa Dingaanb. Muphurofesa Vho Omar Latiff.4.4  Khabinethe yo tendelana na u tholwa ha Mufarisa Mulanguli-Dzheneraḽa vha tevhelaho:a. Vho Maseapo Kganedi: Mufarisa Mulanguli-Dzheneraḽa: Tshumelonyangaredzwa kha Muhasho wa Vhutsila na Mvelele.     b. Vho Mpho Joseph Mofokeng: Muofisiri Muhulwane wa zwa Masheleni: Akhauthu ya Mbambadzo ya Maḓi Muhashoni wa zwa Maḓi.Mbudziso:Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 26 Fulwi 2013,2 Jul 2013,https://www.gov.za/statement-cabinet-meeting-26-june-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-26-fulwi-2013,"1. Tshiimo tsha khabinethe tsha mafhungo a ndeme a khou bvelelaho zwino1.1. Khabinethe na yone i farisana na lushaka khathihi na tshitshavha tsha ḽifhasi kha u rabelela khotsi a lushaka, Muphuresidennde wa kale Vho Nelson Mandela. Kha tshifhinga tshino tshi konḓaho, roṱhe kha ri sumbedze lufuno na u pfela vhuṱungu na uri ri ite uri vho Madiba vha ḓihudze nga riṋe.1.2. Khabinethe yo dzhiela nṱha anivesari ya vhu 58 he ha sainiwa Thendelano Mviswa ya Mbofholowo nga dzi 26 Fulwi 2013 ine ya vha mutheo wa Dimokirasi na Ndayotewa yashu. Khabinethe i vhidza maAfurika Tshipembe vhoṱhe uri “vha Shele Mulenzhe” kha u sendedza shango ḽashu tsini ha bono ḽa vhuthihi, ḽi sa ṱaluli nga muvhala, nga mbeu, ḽa dimokirasi na Afurika Tshipembe ḽi bvelelaho.        1.3. Khabinethe i khou ṱanganedza u ḓikumedzela ho vusuludzwaho nga Muhasho wa Mutakalo, u tshi khou shumisana na vhasedzulusi hu u itela u imedzana na mafhungo a ḓisaho khaedu kha u lwisa hune vha khou farisana kha u lwa na HIV. Khabinethe i dovha ya ṱanganedza ndugiselo nga Muhasho wa Mutakalo ya u ḓivhadza maitele o vhalaho a u ṱhaḓula kha zwiimiswa zwine zwa vha hone zwine zwa katela u engedzwa ha u tsivhudza kha zwa HIV na AIDS, na maga a u fhungudza zwiwo zwa u pfukela ha HIV.   1.4. Khabinethe i dovha ya isa ndiliso nga murahu ha musi ho vha na u tshoṱelwa hu si havhuḓi ha Khomphaundu ya Mbumbano ya Dzitshaka (UN) ngei Mogadishu, kha ḽa Somalia nga dzi 19 Fulwi 2013 he ha lovha vhathu vha 15 ho katelwa na maAfurika Tshipembe vhavhili. Ri vhidza zwigwada zwoṱhe zwa polotiki zwi re nnḓa ha maitele a zwa polotiki ngei Somalia u ri vha litshe zwa dzikhakhathi na u ri vha ise u ṅoṅorea havho kha Muvhuso wa Feḓerala wa Somali nga nḓila i vhuedzaho na maitele a u farelana.                                                              1.5. Khabinethe i vhidza maAfurika Tshipembe vhoṱhe uri vha ṋetshedzele minethe ya 67 ya tshifhinga tshavho nga Ḓuvha ḽa Nelson Mandela (18 Fulwana) hu u itela u thusa u shandukisa zwitshavha zwavho na Afurika Tshipembe uri ḽi vhe khwine. Vhuṱambo ha ṋaṅwaha hu ḓo vha fhasi ha ṱhero “Kha vha ite Nyito; vha ṱuṱuwedze tshanduko; vha dzhie ḓuvha ḽiṅwe na ḽiṅwe ḽi Ḓuvha ḽa Mandela” ho sedzwa zwihulwane kha u kuvhanganya zwiḽiwa, u wana vhudzulo na u kona u vhala na u ṅwala.  1.6. Khabinethe yo zwi dzhiela nṱha uri sa tshipiḓa tsha Ḓuvha ḽa Nelson Mandela, hu ḓo rwelwa ṱari tshipiḓa tsha u thoma tsha u phaḓaladziwa ha garaṱa ya Smart ID. U rwelwa ṱari uhu ndi ha ndeme ngauri hu khou khaula u fhelisa zwa tshifhinga tsha mulovha zwa ḓomupasa Afurika Tshiphembe. Smart ID ndi garaṱa isi na vhukwamani ine ya kona u vhulunga zwidodombedzwa zwi bvaho fhethu hunzhi zwazwino na kha ḽa matshelo. Minisiṱa vha zwa Muno vha ḓo ṋetshedza zwidodombedzwa zwo fhelelaho musi vha tshi ḓivhadza hanefha vhukati.   1.7. Khabinethe i ṱanganedza u rwelwa ṱari ha fulo ḽa thandela dzi vhidzwaho 94+ dza Vho Madiba nga Muhasho wa Pfunzo ya Mutheo hu u itela u pembelela na u hulisa ḓuvha ḽa mabebo ḽa Vho Nelson Mandela. Fulo ḽi khou sedza kha u khwinisa themamveledziso kha zwikolo zwi fhiraho 94 uri zwi vhe zwiimiswa zwa u gudela hone zwa ndeme zwa thekhinoḽodzhi ya musalauno. Kha ṅwedzi wa Mandela une wa khou thoma nga Fulwana 2013, muhasho u ḓo vha u tshi khou rangaphanḓa u ṋetshedzwa ha zwikolo zwiswa zwo fhelaho nga vhege sa tshipiḓa tsha u ḓikumedzela kha u khwinisa pfunzo ya mutheo ya ndeme. 1.8. Khabinethe i ṱanganedza u fhedziwa na u ṋetshedzwa ha Buroho ya Khuliso ya Khosi Dalibhunga Mandela kha tshitshavha tsha Mvezo tshine tsha rangwa phanḓa nga Khosi Vho Mandla Mandela vhane vha vha muḓuhulu wa muphuresidennde wa kale Vho Nelson Mandela nga dzi 18 Fulwana 2013. U ṋetshedzwa hu ḓo ṱangana na ḓuvha ḽa mabebo ḽa avho muphuresidennde wa kale Vho Nelson Mandela vhane vha ḓo vha vha tshi khou fara miṅwaha ya 95 nga iḽo ḓuvha.    1.9. Khabinethe yo dzhiela nṱha u nyelelo nga Afurika Tshipembe, ya Ḓuvha ḽa Ḽifhasi nga Mbumbano ya Dzitshaka kha u lwa na u Shumisa Zwidzidzivhadzi na Vhukhakhi ha u zwi Isa kha maṅwe mashango nga ḽa 26 Fulwi 2013, ngei Kimberley. Ḓuvha ḽo shumiswa kha u khwaṱhisedza ndeme ya u shumana na khaedu dzine ḽifhasi ḽo livhana nadzo, dzi katelaho vhugevhenga, HIV na AIDS, u xelelwa nga vhuvha, khakhathi dza miṱani na u ḓihwala ha vhaswa.  1.10. Khabinethe i ṱanganedza u fariwa ha Samithi ya Saintsi, Thekhinoḽodzhi na Inovesheni ine ya ḓo farwa u bva nga dzi 20 u swika dzi 21 Fulwana. Samithi i ḓo vha i tshi khou sedza kha themendelo dza muvhigo wa Komithi ya Ṱholo ya zwa Dziminisiṱa, khwiniso ya u ṱanganyiswa na u shumisana kha Sisiṱeme ya Lushaka ya Inovesheni na khwaṱhisedzo ya nyambedzano vhukati ha muvhuso, nḓowetshumo na zwa pfunzo.   1.11. Khabinethe i ṱanganedza muvhigo kha zwe zwa swikelwa kha muvhundu wa Muyexe ngei Giyani, Vunḓuni ḽa Limpopo kha u ḓikumedzela kha zwe zwa  thomiwa nga muvhuso zwa u khwinisa matshilo a vhathu. Khabinethe i dovha ya amba zwo ambiwaho nga Muphuresidennde vha tshi sumbedza u vhilaela uri kha khalo dzoṱhe dza muvhuso hu tea u ṱavhanyiswa tshumelo sa zwe zwa tendelaniwa kha dzipulane.   1.12. Khabinethe i ṱanganedza u rwelwa ṱari ha SIP-18 nga Mugivhela wa dzi 29 Fulwi 2013 hu tshimbilelanaho na zwa themamveledziso dza u ḓisa maḓi na tshampungane tsho kunaho. Thandela iyi i ḓo vhona uri hu vhe na nḓisedzo ya maḓi ya tshoṱhe i konaho u swikela thoḓea dza matshilele na u tikedza nyaluwo ya ikonomi.  1.13. Khabinethe yo ṱanganedza zwe ya vhudzwa nga ha vhufarisani vhune ha khou itwa kha sekhithara ya zwa u fhaṱa. Khabinethe i ṱanganedza mawanwa a ṱhoḓuluso ya vhuṱanzi ha zwa u kutela mitengo, u ambedzana na vhuaḓa kha nḓowetshumo ya phuraivethe ya u fhaṱa. Zwa u tendelana kha mitengo ya vhukhuruku zwo hulela lune zwi khou tea u dzhielwa maga a ndaṱiso nga mannḓalanga a muṱaṱisano. Khabinethe yo lindela mawanwa nga Dzulo ḽa Vhulamukanyi ha Muṱaṱisano ngeno i tshi khou dzhiela nṱha vhuṱanzi vhu sumbedzaho tshinyalelo kha dzangalelo ḽa lushaka musi ho vha na u gonyiswa ha mitengo he shango ḽa badelesa zwo vhangwa nga thendelano dzo vhaho hone  dza mitengo ya vhukhuruku.”    2. Nyambedzano na tsheo dza ndeme nga khabinethe2.1. Khabinethe yo tendela Puḽane Khulwane ya Lushaka ya Zwidzidzivhadzi (2013-2017) na uri i thome u shumiswa kha miṅwaha miṱanu i ḓaho. Pulane i khou shuma sa tshiolwa tsha u thivhela na u fhungudza u shumiswa ha zwidzidzivhadzi na zwikambi nga nḓila i si yone na masiandoitwa a katelaho zwa matshilisano na ikonomi kha lushaka lwa Afurika Tshipembe.2.2. Khabinethe yo tendela u Fariwa ha Samithi ya Lushaka ya u Manḓafhadza Ikonomi yo Engedzwaho yo Tewaho kha Vharema nga Tshimedzi 2013. Samithi ya Lushaka i ḓo sumbedza u dzhenelela nga muvhuso hu u itela thikhedzo ya u shela mulenzhe lwa tshoṱhe kha ikonomi na tswikelo nga vharema kha ikonomi khulwane, nga nḓila ine zwa ḓo thusa u alusa ikonomi.   2.3. Khabinethe yo tendela Afurika Tshipembe uri na ḽo ḽi fare Khonfarentse ya “U Ranga phanḓa kha Tshanduko Ḓoroboni” na mbekanyamushumo ya zwa Madzulo ya Mbumbano ya Dzitshaka (UN-HABITAT) nga dzi 5 na dzi 6 Tshimedzi 2013. Khwaṱhisedzo ya khonfarentse iyi ndi u shela mulenzhe ha vhafumakadzi kha vhutshilo ha dziḓoroboni Afurika. Khonfarentse i ḓo ṋetshedza luvhanḓe Afurika uri ḽi kone u amba zwavhuḓi nga ha khaedu dza dziḓoroboni na u dovha u lugisa dziḓoroboni u itela mveledziso ya vhathu.  2.4. Khabinethe yo tendela Mvetomveto ya Nḓivhadzamulayotibe kha Miṱa na Puḽane ya u Thoma u zwi Shumisa. Mvetomveto ya Nḓivhadzamulayotibe kha Miṱa i ḓo konisa Muvhuso na vhatikedzamboho u shumisa muṱa sa tshiṱuṱuwedzi tsha u wanulula vhuvha ha lushaka. Nḓivhadzamulayotibe i kumedzela zwiṱirathedzhi zwihulwane zwiraru, Nyaluso ya vhutshilo havhuḓi ha muṱani, Pfarisano ya muṱa na u vhulunga Muṱa.               2.5. Khabinethe yo tendela u fhedzisiwa na u gazethiwa ha Tshiṱirathedzhi tsha vhuvhili tsha Lushaka tsha Tshomedzo ya Maḓi. Hetshi tshiṱirathedzhi tshi khou ḓadzisa kha Tshiṱirathedzhi tsha Tshomedzo ya Maḓi tsha Lushaka tsha 2004. Tshiṱirathedzhi tsha Tshomedzo ya Maḓi tsha Lushaka tsha Vhuvhili tshi sedzulusa uri maḓi ndi a ndeme hani kha ikonomi na u sedza khaedu nkene, mveledziso ya zwikhala na maga ane a thusa kha u ḓa na mutheo wo tendelaniwaho khawo u itela zwa ndeme kha shango. Tshiṱirathedzhi tsha vhuvhili tshi dovha tsha vhona uri hu vhe na maḓi a tshoṱhe, a linganaho na u a vhulunga u itela vhutshilo na vhupo ha khwine ha vhoṱhe na uri maḓi a khou farwa zwavhuḓi u itela ndinganyiso na nyaluwo ya tshoṱhe khathihi na mveledziso.   2.6. Khabinethe yo tendela muvhigo wa Mvelele dza muṱangano wa vhu 16 wa Khonfarentse ya Mahoro a Thendelano ya Ḽifhasi ya Mbambadzo ya Zwipitshisi zwi songo Andaho zwa Ḓaka zwa Fauna na Flora (CITES CoP 16), wo farwaho ngei Bangkok, kha ḽa Thailand u bva nga dzi 3 – 14 Ṱhafamuhwe 2013. Khabinethe yo dovha ya tendela uri Afurika Tshipembe ḽi ḓilugisele kha u ṋetshedza makumedzwa a mbambadzo u itela uri a sedziwe kha CITES CoP 17 nga 2016 ine ya ḓo farelwa Afurika Tshipembe.  2.7. Khabinethe yo ṱanganedza thambo u bva kha Bannga ya Mveledziso ya Afurika uri Afurika Tshipembe ḽi vhe muraḓo wa Khonsithiamu ya Themamveledziso zwi tshi khou itelwa Afurika (ICA) ye ya rwelwa ṱari kha Samithi ya G8 Gleneagles nga 2005. U bindudza huhulwane kha themamveledziso nga Afurika Tshipembe kha tshifhinga tsha vhukati hu ḓo aluswa nga u vha muraḓo wa ICA, nga maanḓa kha u bveledziwa ha datha na nḓivho ya zwibveledzwa na matshimbidzele a mveledziso ya mbekanyamaitele vhukati ha G20 na mashango a Afurika.  2.8. Khabinethe yo tendela makumedzwa a Phurothokhoḽo kha Mbambadzo ya Tshumelo ya Mveledziso ya Tshitshavha ya Tshipembe ha Afurika (SADC) kha Phalamennde u itela uri a dzudzanyiwe u ya nga tshitenwa tsha vhu 231 tsha Ndayotewa. Zwipikwa zwa phurothokhoḽo ndi u tendela tshumelo ya mbambadzo yo vhofholowaho vhukati ha madzingu ho sedzwa uri zwi khou tshimbidzwa nga nḓila yone, yo linganaho na uri hu na u vhuelwa kha thendelano. Hei phurothokhoḽo i dovha ya vha mutheo wa mbofholowo ya mbambadzo kha tshumelo vhukati ha muraḓo wa mashango a SADC ya dovha ya shuma sa mutheo wa nyambedzano.2.9. Khabinethe yo dzhiela nṱha u rwelwa ṱari ha Digirii ya Mveledziso ya Madzulo a Vhathu (BHSD) i tshi khou farisana na Muhasho wa Pfunzo ya Nṱha na Vhugudisi khathihi na Yunivesithi ya ḓorobo khulwane ya Nelson Mandela. Digirii ya BHSD i khou sedza kha u bveledzisa vhalanguli na vhashumi vha zwa Madzulo a Vhathu vha re na vhukoni vhane vha ḓo vha vhe na nḓivho na zwikili zwi ṱodeaho kha u sika, u alusa na u ṱavhanyisa mveledziso ya madzulo a vhathu a tshoṱhe Afurika Tshipembe.  2.10. Khabinethe i vhidza mihasho yoṱhe ya muvhuso, mimasipala na mabindu a muvhuso a shumelaho Gauteng uri vha ṅwalise zwiendedzi zwoṱhe zwa muvhuso zwa e-thege. 2.11. Khabinethe yo tendela maga a u shuma kha u thomiwa ha Zhendedzi ḽa Vhulangi ha Mukaṋo (BMA). BMA i ḓo langa mupfuluwo, mukhwa wa kuitele na tshumelo dza mukano wa mavu na u tshimbidza tshumelo dza mihasho yoṱhe kha vhuimazwikepe ha u dzhena ngaho. Muhasho wa zwa Muno u ḓo rangaphanḓa kha u thomiwa ha BMA.3. Khabinethe yo tendela u rumelwa ha Milayotibe i tevhelaho Phalamenndeni: 3.1. Mulayotibe wa Ndaulo ya Muingatengo wa Mukanoni, Mulayotibe wa Muingatengo wa Mukanoni wa 2013 na Mulayo wa Khwiṋiso ya Muthelo na Muingatengo wa Mukanoni wa 2013 – Milayotibe i ṋetshedza mutheo wa u tshimbidza zwa mbambadzo ya mashango a ḽifhasi na tsireledzo ya ikonomi na lushaka, zwine nga hezwo zwa ḓo ḓisa u lingana vhukati ha matshimbidzele a kulangele kwa zwa u fhirisa zwirengiswa mikananoni na mbambadzo.  3.2. Mulayotibe wa Khwiṋiso ya Ṱhoduluso ya zwa Maḓi – Khwiniso i sedza kha zwi tshimbilelanaho na tshanduko khulwane dza zwiimiswa, mbekanyamaitele, saintsi ya zwa maḓi na zwa mulayo wa mupo khathihi na u engedza u shela mulenzhe ha Khomishini ya Tsedzuluso ya Maḓi kha ṱhoḓea dza tsedzuluso ya maḓi Afurika Tshipembe hu u itela u vhona uri shango ḽo ima zwavhuḓi kha u fhindula ṱhoḓea na khaedu dza shango ḽo omaho sa Afurika Tshipembe.    3.3. Mulayotibe wa Khwiṋiso ya Vhulangi ha Milayo ya Mupo wa Lushaka wa 2013 – Mulayotibe u kumedza khwiniso ya mbetshelwa fhasi ya Mulayo wa Vhulangi ha zwa Mupo wa Lushaka wa 1998 (Mulayo wa vhu. 107 wa 1998) na u vhona uri zwiko zwa shango ḽashu zwa mupo zwo tsireledzea kha murafho wa zwino na u ḓaho sa zwe zwa vhekanyiswa zwone nga Puḽane ya Mveledziso ya Lushaka.  3.4. Mvetomveto ya Vhulangi ha Mupo wa Lushaka: Mulayotibe wa Khwiṋiso ya Ndeme ya Muya wa 2013, Hoyu Mulayotibe u khwiṋisa dziṅwe mbetshelwa dza fhasi ha Vhulangi ha Mupo wa Lushaka: Mulayo wa Ndeme ya Muya wa 2004 une wa langa ndeme ya muya kha shango u itela u tsireledza mupo nga u ṋetshedza maga a pfadzaho u itela tsireledzo ya u tshikafhadzwa na u tsitselwa fhasi ha mupo ngeno hu tshi khou aluswa mveledziso ya ikonomi na matshilisano. 3.5. Vhulangi ha Mupo wa Lushaka: Mulayotibe wa Khwiṋiso ya zwa Malaṱwa wa 2013 – Mulayotibe u khwiṋisa Mulayo wa zwa Malaṱwa wa 2008 (Mulayo wa vhu. 59 wa 2008) u langaho zwa vhulangi ha malaṱwa u itela u tsireledza mutakalo na mupo.3.6. Vhulangi ha Mupo wa Lushaka: Mulayotibe wa Khwiṋiso ya Vhupo ho Tsireledzeaho wa 2013 – Mulayotibe u khwiṋisa Mulayo wa Vhulangi ha Mupo wa Lushaka: Mulayo wa Vhupo ho Tsireledzeaho wa 2003 (Mulayo wa vhu.57 wa 2003). Khwiṋiso dzi ṱanganyisa vhulangi ha vhuṅwe Vhupo ha Maḓini ho Tsireledzeaho kha sisiṱeme ya vhulangi ha vhuṅwe Vhupo ho Tsireledzeaho khathihi na uri zwo Ḓivhadziwaho u bva kha Ofisi ya Muphuresidennde zwi shume, zwa u fhambanyisa mishumo vhukati ha vhulangi ha zwa vhureakhovhe na zwa mupo. 3.7. Mulayotibe wa Khwiṋiso wa Bannga ya poswo ya Afurika Tshipembe – Tshipikwa tshihulwane tsha Mulayo wa Bannga ya poswo ya Afurika Tshipembe wa 2010 (Mulayo wa vhu 9 wa 2010) ndi u bveledza tshiimiswa tsha masheleni u itela u vhulunga nga huhulu khathihi na u bindudza, na u fhaṱa bannga ine ya ḓo vha yone ya u thoma u nangiwa nga vha holaho tshelede ṱhukhu.3.8. Khabinethe yo tendela Mulayotibe wa Khwiṋiso wa Ndindakhombo ya vha sa Shumi wa 2012 uri lushaka lu kone u ṋetshedza vhupfiwa halwo na u dovha ha vha na vhukwamani na Vhafarisani vha zwa Matshilisano vha NEDLAC . Hoyu mulayo u khou khwiṋisa Mulayo wa Ndindakhombo wa vha sa Shumi, wa vhu 63 wa 2001. U khwiṋiswa hohu hu khou sedza kha fhungo ḽa vhashumi vha songo katelwaho kha Mulayo na uri u khou khwinisa mbadelo ya mbuelo kha vho bvisaho masheleni kha miṅwedzi ya malo u ya kha ya fumimbili khathihi na uri u khou fha tshikhala tsha u nanga vhaḽaifa ho sedzwa mbuelo dza musi ho wa lufu.3.9. Khabinethe yo tendela u ṋetshedzwa ha Mulayotibe wa Khwiniso ya Vhukhethi wa 2013 Phalamenndeni. Mulayotibe wa Khwiniso u ṋetshedza vouthu dzo khetheaho kha khetho dza Buthano ḽa Lushaka, khathihi na u ḓiṅwalisa ha vhakhethi vhane vha vha vhadzulapo vha fhano vha re nnḓa ha Riphabuḽki uri vha kone u khetha nga nḓila yo khetheaho.4. U tholiwa4.1. Khabinethe i khou ima na u tholwa ha Vho Romeo Adams kha vhuimo ha Mufarisa Mulangi Muhulwane: Tshumelo dza Pfanavhanzhi – Muhasho wa Vhulamukanyi na Mveledziso ya Ndayotewa.      4.2. Khabinethe i khou ima na u tholwa ha Vho Irene Rofhiwa Singo kha vhuimo ha Muofisiri Muhulwane wa zwa Masheleni kha Muhasho wa Zwiko zwa Minerala.4.3. Khabinethe i khou ima na u tholwa ha Vho Kalayvani Pillay Mufarisa Mulangi Muhulwane: Mveledziso ya zwa Mulayo kha Muhasho wa Vhulamukanyi na Mveledziso ya Ndayotewa.4.4.Khabinethe i khou ima na u tholwa ha Vho Dr. Bismark Tyobeka kha vhuimo ha Muofisiri Mulangi Muhulwane wa Vhulangi ha Lushaka ha Nyukiḽia Afurika    Tshipembe.4.5.   Khabinethe i khou ima na u  tholwa ha Vho Tsietsi Mokhele sa Muofisiri Mulangi Muhulwane wa Vhulangi ha Tsireledzo ya zwa  Maḓini wa miṅwaha miṱanu u bva nga dzi 1 Lambamai  2013.4.6.  Khabinethe i khou ima na u tholwa hafhu ha Miraḓo sa Vhalangi ngeno vha sa shumi kha tshiimiswa tsha bodo ya Lushaka ya Afurika Tshipembe kha Sisiṱeme ya u Tendelwa zwi Mulayoni, vhane vha khou fhedza u shuma   ofisini iyi nga dzi 30 Ḽara 2013, uri vha dovhe vha shume lwa vhuvhili u bva nga dzi 1 Nyendavhusiku u swika dzi 30 Ḽara 2018.Vho Vernon Roderick SeymourVho Phakamisa Zonke.4.7  Khabinethe yo dovha ya sedza kha  u tholwa ha miraḓo ya 13 kha Khoro ya    Afurika Tshipembe ya Mafhungo a zwa Tshikhalani) u bva nga dzi 24 Fulwi 2013 u swika nga dzi 24 Fulwi 2015. Khabinethe yo dovha ya dzhiela nṱha u tholwa ha vhaimeli u bva kha Muhasho wa Vhupileli, Khoro ya Saintsi na zwa Ṱsedzuluso ya Nḓowetshumo (CSIR) na Muhasho wa Vhushaka ha Dzitshaka na Vhushumisani u bva nga dzi 24 Fulwi 2013 u swika nga dzi 24 Fulwi 2015.a. Vho Dr Peter Martinezb. Vho Nomfuneko Majajac. Vho Kim Victor Gorringed. Vho Dr Sandile Bethuel Malingae. Vho Pontsho Marupingf. Vho Andiswa Mlisag. Vho Dr Valanathan Munsamih. Vho Tenza Thembai. Vho  Ron Olivierj. Vho  Linden Petzerk. Vho Hendrik Rheederl. Vho Adv Phetole Patrick Sekhulem. Vho Dr Jo-Ansie Karina van Wykn. U nangwa u bva kha Muhasho wa Vhupilelio. U nangwa u bva kha CSIRp. U nangwa u bva kha Muhasho wa Vhushaka ha Dzitshaka na Vhushumisani.4.8  Khabinethe yo dzhiela nṱha u tholwa ha Vho Obed Kutoane sa Muofisiri Mulangi Muhulwane wa Koporasi ya Afurika Tshipembe ya Ndindakhombo ya   Zwikolodo zwa Mbambadzela nnḓa lwa miṅwaha miraru u bva nga dzi 1 Ṱhangule 2013 u swika dzi 30 Fulwana 2016.4.9  Khabinethe yo dzhiela nṱha u dovha u tholwa ha Vho Phurofesa Linda De Vries sa Mudzulatshidulo wa Bodo ya Lushaka ya zwa u Gembuḽa a sa Shumiho kha Tshiimiswa lwa themo ya vhuvhili ya ofisi u bva nga dzi 1 Nyendavhusiku 2013 u swika dzi 30 Ḽara 2018.  4.10 Khabinethe yo dzhiela nṱha u tholwa ha Vho Ndwakhulu Samuel Mukhufhi sa Muofisiri Mulangi Muhulwane wa Tshiimiswa tsha Lushaka tsha Meṱhiroḽodzhi tsha Afurika Tshipembe lwa miṅwaha miṱanu u bva dzi 1 Ṱhangule 2013 u swika dzi 30 Fulwana 2018.4.11 Khabinethe yo dzhiela nṱha u tholwa ha Vho Agnes Tsele-Maseloanyane sa muraḓo wa tshoṱhe wa Bodo kha Dzulo ḽa Dzikhamphani lwa miṅwaha  miṱanu u bva nga dzi 1 Fulwana 2013 u swika dzi 30 Fulwi 2018.Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 7 Ṱhangule 2013 ,12 Aug 2013,https://www.gov.za/statement-cabinet-meeting-7-august-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-7-%E1%B9%B1hangule-2013,"Tshiimo tsha Khabinethe nga ha mafhungo a ndeme kha nyimele ya zwino1.1. Khabinethe yo fhululedza vhathu vha Zimbabwe na mahoro a poḽotiki nga khetho dzapo na dza phalamennde dzo farwaho dza tshimbila zwavhuḓi.    Khabinethe yo khoḓa zwe Muphuresidennde Vho Jacob Zuma sa Mutshimbidzi wa  Mveledziso ya Tshitshavha tsha Tshipembe ha Afurika (SADC) kha Nyambedzano dza Zimbabwe hu u itela uri mahoro oṱhe a poḽotiki o ḓivhofha kha khetho dza mulalo. 1.2.  Khabinethe yo sathula vhukuma u bomiwa ha tshifhaṱo tsha tshiṱafu tsha Embasi ya Turkey ngei Mogadishu, kha ḽa Somalia, na uri yo livhisa ndiliso dzayo kha Mivhuso na vhathu vha Somalia na Turkey.1.3. Vhusiku ha phanḓa ha Miṅwaha ya 20 ya Mbofholowo, Khabinethe na yone yo vha tshipiḓa tsha lushaka lu khou pembelelaho Ṅwedzi wa Vhafumakadzi fhasi ha thero “Miṅwaha ya ḓana ya U Shumisana ro livha kha u Manḓafhadzwa ha Vhafumakadzi na Ndinganyiso ya Mbeu lwa Tshoṱhe.”Miṅwaha ya ḓana iyi i tou vha khuliso ya nndwa yo lwiwaho nga vhafumakadzi u bva tshe mulwela mbofholowo a ḓivheaho, Vho Charlotte Maxeke vha ranga tshigwada tsha vhafumakadzi phanḓa kha mumatsho ngei Bloemfontein vha tshi khou lwa na zwa milayo ya dzibasa nga 1913.      U shela mulenzhe ho itwaho nga vhafumakadzi kha zwa u lwa na milayo ya dzibasa na kha maṅwe masia a u lwela zwa mbofholowo ndi tshipiḓa tsha ndeme kha ṱhuṱhuwedzo ya u rwelwaṱari ha Garaṱa ya Smart ID.         Musi lushaka lu tshi khou pembelela vhafumakadzi, Khabinethe na yone i vhidza maAfurika Tshipembe vhoṱhe uri vha lwe na maitele maṅwe na maṅwe a u tambudzwa ha vhafumakadzi na vhana sa zwe zwa sumbedziswa kha Mulayotewa. 1.4. Khabinethe  na yone i ṱahisa ḽo no ambwaho nga Muphuresidennde Vho Jacob Zuma u livhuwa lushaka na tshitshavha tsha ḽifhasi ḽoṱhe vhe vha ita uri Ḓuvha ḽa Ḽifhasi ḽa Nelson Mandela ḽi vhe ḓuvha ḽihulwanesa ḽa mabebo a Vho Madiba ḽine ḽa kha ḓi pembelelwa u swika zwino. Nga dzi 18 Fulwana, zwigidi zwa vhathu u mona na Afurika Tshipembe ḽoṱhe na ḽifhasi vho ḓifha tshifhinga tsha u finya vha thusa vhathu vha ṱoḓaho thuso.   Khabinethe yo vhidza maAfurika Tshipembe vhoṱhe u tikedza u thomiwa ha Ḓuvha ḽa Mitambo na Mvelele ḽa Vho Nelson Mandela Siṱediamu tsha FNB, ngei Johannesburg, nga dzi 17 Ṱhangule. Springboks vha ḓo tamba na Argentina, Bafana Bafana vha ḓo imedzana na Burkina Faso ngeno Vhomakone vha Afurika Tshipembe kha zwa mitambo ya bola ya milenzhe vha tshi ḓo tamba na Italy, ha tevhela khonsathi nga madekwana ya vhaimbi makone vha muzika. Masheleni oṱhe ane a ḓo kuvhanganyiwa a ḓo iswa kha thandela ya sibadela tsha vhana tsha Nelson Mandela.  Khabinethe na yone yo ṱahisa iḽo ḽo ambiwaho ḽo livhiswa kha maAfurika Tshipembe vhoṱhe uri ““Kha vha ite Nyito; vha Ṱuṱuwedze Tshanduko; (na) uri Vha ite uri Ḓuvha ḽiṅwe na ḽiṅwe ḽi vhe Ḓuvha ḽa Mandela”.         Khabinethe i dovha ya humbela maAfurika Tshipembe vhoṱhe uri vha bvele phanḓa na u humbula khathihi na u rabelela Muphuresidennde wa kale Vho Nelson Mandela zwenezwi vha tshi khou vha khwiṋe nga dzilafho ḽa mishonga.  1.5. Khabinethe yo vhaiswa nga u ri sia ha Muhaṱuli Muhulwane Vho Pius Langa vhe vha ḓo vhulungwa nga dzi 3 Ṱhangule 2013 nga Mbulungo ya Tshiofisi yo Khetheaho. Khabinethe i livhisa ndiliso dzayo kha muṱa wavho, khonani na vhashumisani.   Muhaṱuli Muhulwane wa kale Vho Pius Langa vha ḓo elelwa nga u shela mulenzhe havho kha Nndwa ya Mbofholowo, u pilela dimokirasi ya mulayotewa washu na uri,  zwazwino, vho vha vha tshi khou shuma kha Khomishini ya Mbofholowo ya Mafhungo. 1.6. Khabinethe i dzhiela nṱha mveledziso mbuya kha sekithara ya pfunzo, nga maanḓa  zwa u khwaṱhisedzwa ha Zwiṱatamennde zwa Mbekanyamaitele ya Ndingo ya Kharikhuḽamu (CAPS) na thikhedzo i re hone nga vhagudisi ya u thoma u shumiswa hayo. Khabinethe yo ṱanganedza u tiwa ha Tshigwada tsho fhiwaho Mushumo wa u langa u thoma u shumiswa ha Kharikhuḽamu ya Luambo lwa Zwiga lwa Afurika Tshipembe (SASL) nga 2014 u bva kha Gireide R u swika kha 12, zwi tshi khou tshimbilelana na zwo ambwaho nga Muphuresidennde vha tshi ri luambo lwa zwiga lu vhe lwa tshiofisi. Kharikhuḽamu ntswa i ḓo vula zwikhala zwinzhi zwa u swikelelwa ha pfunzo nga vhoṱhe.       1.7. Khabinethe i tsivhudza vhagudi vhoṱhe vha maṱiriki vha 2013 uri vha ḓiṅwalise kha zwiimiswa zwa pfunzo ya nṱha u itela 2014. Izwi tshi tshimbilelana na Fulo ḽa Khetha ḽa Itani Khumbelo Zwino nga Muhasho wa Pfunzo ya Nṱha na Vhugudisi.       Vhagudi vha ṱuṱuwedzwa uri vha humbule zwavhuḓi nga mabuḓo ane vha nanga na uri vha sedze ṱhoḓea dza masheleni. Vhagudi vha dovha vha humbudzwa nga ha Tshikimu tsha Lushaka tsha Thuso ya Masheleni ya Matshudeni (NSFAS) tshine tsha ṋetshedza thuso ya masheleni kha vhagudi vho teaho kha zwa pfunzona matshudeni vha na ṱhoḓea ya masheleni.1.8. Khabinethe i fhululedza Koporasi ya Khasho ya Afurika Tshipembe kha u thomiwa ha tshiṱitshi tshiswa tsha theḽevishini tshi hashaho iri dza 24 tshine tshi tou vha phindulo kha nyaluwo ya u ṱoḓea ha mafhungo maswa a ndeme a khou anḓadzwaho fhano hayani na kha ḽifhasi loṱhe, khathihi na uri maAfurika Tshipembe vhoṱhe vha bve mulomo na u vha fha luvhanḓe.1.9. Khabinethe i fhululedza vhabammbeli, Cameron van der Burgh, Chad le Clos na Giulio Zorzi vhe vha ita uri shango ḽi ḓihudze ngavho nga u wina miṅene kha Vhugwena ha Ḽifhasi ha Federesheni ya u Bammbela ha Dzitshaka ha vhu 15 (FINA) ngei Barcelona.1.10. Khabinethe i tamela mashudu maMusiḽimu vha Afurika Tshipembe musi vha tshi khou pembelela Eid. Khabinete i dovha hafhu ya tamela Tshitshavha tsha maDzhuta vha Afurika Tshipembe ṅwedzi wavhuḓi wa Elul.    2. Nyambedzano na tsheo dza ndeme dza Khabinethe2.1. Khabinethe yo themendela u thomiwa ha vhukwamani ha maitele a Maimo a Mbekanyamaitele ya Maḓi a Lushaka nga Muhasho wa zwa Maḓi. Tshipikwa tsha u vusuludzwa ha mbekanyamaitele iyi ndi u itela u vhona na u khakhulula masiandoitwa ane a nga vha ahone na u thivha zwivhana kha mbekanyamaitele dza maḓi dzi re hone zwazwino.  Hezwi zwi khou livhiswa kha u swikelwa tshipikwa tsha Muvhuso tsha ndinganyiso na tswikelo ya maḓi lwa tshoṱhe. Maimo a mbekanyamaitele o vusuludzwaho a ḓo thusa kha u dovha u isa maḓi kha vhashumisi avho vhe vha vha vho sielwa nnḓa. A ḓo dovha a vhona uri a huna themamveledziso ya madi i sielaho zwitshavha nnḓa, nga maanda zwitshavha zwa mahayani zwi sina tshomedzo dza maḓi.     2.2. Khabinethe i tendela u anḓadziwa ha Mbekanyamaitele ya Ndaka ya Ramaṱali ya Lushaka, u itela vhupfiwa nga lushaka lwa tshifhinga tsha maḓuvha a 30. Ndivho ya Mbekanyamaitele ndi u linganyisa na u amba ngaha thaidzo dzo fhambanaho dza zwi tshimbilelanaho na ndaka ya ramaṱali, zwi kwama masia o fhambanaho, zwikatekelaho: mbambadzo, saintsi, vhulimi na zwa mutakalo. Zwenezwo, hu tea u vha na mbekanyamaitele nthihi fhano na kha ḽifhasi ḽothe u bva kha Muvhuso.2.3. “Khabinethe yo tendela muhanga wa mbekanyamaitele ya ṱholo i sedzaho kha mudzulapo i vhidzwaho ""Muhanga wa u Manḓafhadza vhushumisani ha Muvhuso kha Vhadzulapo ha u Ṱola Nḓisedzo ya Tshumelo ya Nṱhesa.”Mihasho ya muvhuso ine i na mushumo wa u isa tshumelo vhathuni, i tea u dzudzanyulula mitheo ya vhuṱoli na vhulavhelesi ho katelwa maitele a u ṱanganyisa ku vhonele na tshenzhemo ya vhadzulapo ngaha nḓisedzo ya tshumelo. Hezwi zwi ita mutheo wa u ṱanganyisa ṱholo ya u dzhenisa vhadzulapo kha maitele a ṱholo ya muvhuso.Kha hoyu muhanga, ṱholo i sedzaho kha mudzulapo i ṱanḓavhudza maitele a vhuṱoli ha kushumele kwa muvhuso a sedzaho kha tshenzhemo ya vhadzulapo zwavho hu u itela u khwaṱhisedza vhuḓifhinduleli nga tshitshavha na u ṱuṱuwedza khwiṋiso ya nḓisedzo ya tshumelo.  2.4. Khabinethe yo tendela  Milayo ya Vhuvhusi ha Muvhuso na Vhurumelwa ha Vhulangi ha Masheleni. Maitele a sumba nḓila ya uri maanḓa a Thendelo ya Khabinethe a hwedzwa Muofisiri wa Mbalelano ya Masheleni na uri hu nga dovha ha fhungudzwa zwiimiswa sa zwe zwa randiwa kha Mulayo wa Tshumelo ya Tshitshavha (PSA) na Mulayo wa Vhulanguli ha Masheleni a Tshitshavha (PFMA).Maitele a tendela uri zwa u hwedza maanḓa zwi leluwe, zwine zwi alusa u ṱavhanya na vhukoni ha nḓisedzo ya tshumelo. Minisiṱa wa Tshumelo ya Tshitshavha na Vhulanguli vha ḓo dovha vha ṱanḓavhudza Milayo na uri i amba mini nga murahu.2.5. Khabinethe yo tendela uri thendelano ya mashango i fhiriselwe kha phalamennde ho tevhelwa maitele a Tshiteṅwa tsha 231 tsha Mulayotewa wa Riphabuḽiki ya  Afurika Tshipembe: Tsha u thoma, u tenda ha Afurika Tshipembe kha Thendelano ya u thomiwa ha Khomishini ya Indian Ocean Tuna (IOTC), Tsha vhuvhili, Thendelano ya Tsireledzo ya Bluefin Tuna ya Tshipembe (CCSBT) na; Tsha vhuraru Dzangano ḽa Zwiḽiwa na Vhulimi ḽa Mbumbano ya Dzitshakha (FAO), Thendelo ya Maga a u Linda Mikanoni u itela u Thivhela, u Pfeledza na U Fhelisa zwa u Rea Khovhe zwi siho Mulayoni, zwi songo Vhigiwa nahone zwi sa Langiwi (IUU).Minisiṱa vha Vhulimi, Vhusimamiri na Vhureakhovhe na vhone vho dzhenala kha muṱangano wa u nyeṱulela u itela uri vha ḓadzise ngaha ndeme ya zwine izwi zwa ḓo ḓisa kha nḓowetshumo ya vhureakhovhe na kha nyaluwo ya ikonomi.2.6. Khabinethe yo khwaṱhisedza uri Afurika Tshipembe hu ḓo farelwa hone Khonfarentse ya Mahoro (COP) ya thendelano ya Abidjan kha Ḓorobo ya Kapa u bva nga dzi 24-28 Ṱhafamuhwe 2014.Thendelano ya Abidjan ndi iṅwe ya Thendelano dza 18 kha Dzingu hune puḽane dza nyito dzo itwa nga Mbekanyamushumo ya Mupo wa Mbumbano ya Dzitshakha (UNEP) sa tshipiḓa tsha uri dzi thome u shuma dza Adzhenda ya Stockholm ya 1972.Thendelano i ṋetshedza muhanga u re mulayoni u itela vhufarisani ha dzingu vhukati ha Mashango ane a kwamea nga zwa u dzhia maga a vhufarisani ho sedzwa kha u tandulula thaidzo dzi welaho thungo dzoṱhe vhuponi ha phendelani na maḓini ane a wela hoṱhe.Tshiimiswa tshi hulwanesa tshine tsha dzhia tsheo kha thendelano ya Abidjan ndi COP muṱangano u farwaho nga murahu ha miṅwaha mivhili miṅwe na miṅwe, une wa ṱanganyisa Minisiṱa dza zwa Mupo na vhomakone vha thekhiniki u bva kha mahoro o Ḓidzhenisaho, khathihi na Mashango ane a khou ita zwa vhulavhelesi, ho katelwa na mazhendedzi a Dzitshakha dza Ḽifhasi na madzangano asi a muvhuso.2.7.   Khabinethe yo nyeṱuleliwa nga ha muvhigo wa u shela mulenzhe ha vhurumelwa kha Dzulo ḽa vhu 57 ḽa Khomishini ya Mbumbano ya Dzitshakha (UN) nga ha Tshiimo tsha Vhafumakadzi, ḽo farwaho nga dzi 4 u swika dzi 15 Ṱhafamuhwe 2013.Dzulo ḽa vhu 57 ḽo farelwa Musanda muhulwane wa UN ngei New York, na uri thero khulwane yo vha i “U Fheliswa ha Khakhathi dzi itelwaho Vhafumakadzi na Vhasidzana”.Mbofho nnzhi dzo itwa na u ṱanganedzwa sa tsheo nga vhe vha dzhenela kha zwa u fhelisa khakhathi dzi itelwaho vhafumakadzi na vhasidzana. Khabinethe yo vhidza mihasho yoṱhe uri i shele mulenzhe kha zwa uri tsheo dzo dzhiiwaho dzi shumiswe.2.8. Khabinethe yo ṱanganedza u ṋetshedzwa ha muvhigo wa mvelaphanḓa ya Mvusuludzo ya AIDS ya Ḽifhasi ya Themo ya Vhukati ya Afurika Tshipembe kha Dzulo Zwaḽo ḽa Mbumbano ya Dzitshakha. Muvhigo u fhindula Mulevho wa zwa Poḽotiki nga ha zwipikwa zwa 10 zwa HIV/AIDS zwo bvaho kha sethe ya zwisumbedzi zwihulwane. Khabinethe yo khoḓa muhasho wa zwa Mutakalo kha muvhigo u sembedzaho uri Afurika Tshipembe ḽo fara gondo ḽone ḽa u swikela zwisumbedzi zwihulwane hu saathu fhira 2015 sa zwe zwa vheiwa.    2.9. Khabinethe yo nyeṱulelwa nga ha u thomiwa ha Tshiteṅwa tsha vhu 100 (1) (b) tsha thaḓulo kha Vunḓu ḽa Limpopo. Vho ṱalutshedzwa nga ha mawanwa mahulwane a muvhigo wo ṱanḓavhuwaho, madzinginywa a u thaḓulwa ho itwaho na zwe zwa swikelwa u swika zwino. Vho dovha hafhu vha ṱalutshedzwa nga ha mafhungo o salaho ane a kha ḓi ṱoḓa u khunyeledzwa.Nga dzi 31 Fulwana, tshelede i re hone yo vha i R3.3 biḽioni  i tshi vhambedzwa na tshelede ya tshikolodo tsha R1,7 biḽioni musi ḽi tshi vheiwa fhasi ha ndangulo nga Nyendavhusiku 2011.Ho ṱanganedzwa maga a u lulamisa e a itwa kha mihasho miṱanu ine ya vha fhasi ha ndangulo, Khabinethe yo tenda uri Komiti ya Dzimiṋisiṱa i nga thoma maitele a u vhuedzedza ndangulo ya Limpopo kha miṅwedzi ya rathi kha Mulangavunḓu na Khabinethe ntswa. Khabinethe yo tenda uri ṱhoḓuluso dzi bvele phanḓa kha mafhungo a u sedza zwe zwi sa tshimbile zwavhuḓi na uri he ha wanala vhathu vha songo tshimbidza zwithu nga maitele one a thengo ya tshumelo kana tshomedzo, maga a ndaṱiso a ḓo dzhiiwa. Nyeṱulelo yo fhelelaho i ḓo itwa tshifhinga tsho tea nga Komiti ya Dzimiṋisiṱa.3. Milayotibe3.1 Khabinethe yo tendela u ḓivhadzwa ha Mulayotibe wa zwa Mulayo wa Methirioḽodzhi kha Phalamennde. Mulayotibe wo itelwa u sumbedzisa maga oṱhe o tiwaho kha nḓowetshumo musi hu tshi khou itwa mbambadzo hu tshi khou shumiswa zwikalo, mithara na zwiṅwe zwishumiswa zwa u kala u vhona uri ndi zwone naa.Mulayotibe u khou sedza kha u alusa mbambadzo ya vhukuma, na u tsireledza mutakalo wa tshitshavha, tsireledzo na mupo. Mulayotibe u ḓo dovha wa sedza kha u sa tevhekana ha zwino kha Mulayo wa Mbambadzo ya Methirioḽodzhi (1973).    Mulayotibe u tou vha tshikhakhululi tshihulwane kha nyaluso ya emamveledzisodza Thekhinikhi Afurika Tshipembe une wa vha na Maimo, Khwaṱhisedzo ya   Ndeme, Akhiridithesheni na Sisiṱeme ya methirioḽodzhi (SQAM). 3.2  Khabinethe yo tendela u ḓivhadzwa ha Mulayotibe wa Khwiṋiso ya Mishonga na Zwidzidzivhadzi zwi Tshimbilelanaho nayo, 2012 kha Phalamennde.Mulayotibe u khou khwiṋisa Mulayo wa Mishonga na Zwidzidzivhadzi zwi tshimbilelanaho nayo (Mulayo 101 wa 1965) sa zwe wa khwiṋiswa nga Mulayo 72 wa 2008. Mulayotibe u khou lwisa ndaulo ya vhulanguli ha mishonga ho khwaṱhaho, ha vhuḓi nahone vhu shumaho..4.  U tholaKhabinethe yo tendela u tholwa hu tevhelaho:4.1. Vho Phurofesa Edith Veronica Vries vho tholwa sa Mulanguli-Muhulwane kha Muhasho wa Vhulimi, Vhusimamiri na Vhureakhovhe.4.2. Vho Duduzile Charity Baby Mbongwa vho tholwa sa Mufarisa Mulanguli-Muhulwane: Tshiṱirathedzhi na Kushumele kha Ofisi ya Muphuresidennde.4.3. Vho Loraine Elzabe Rossouw vho tholwa sa Muofisiri Muhulwane wa Masheleni (CFO) kha Muhasho wa Mveledziso ya Ndayotewa na Vhulamukanyi..4.4. Khabinethe i khou ima na themendelo dzo iswaho kha Muphuresidennde dza u thola Vho Phurofesa Fiona Tregenna sa muraḓo wa tshifhinganyana wa Competition Tribunal lwa tshifhinga tsha miṅwaha miṱanu u thoma nga dzi 1 Khubvumedzi 2013.  4.5.  Khabinethe yo dzhiela nṱha u tholwa ha vha tevhelaho uri vha shume kha Bodo ya Zhendedzi ḽa Mveledziso ya Mabindu Maṱuku (seda) lwa tshifhinga tsha miṅwaha miraru u thoma nga dzi 1 Khubvumedzi 2013 u swika dzi 31 Ṱhangule 2016.       a) Vho Dokotela Ivor Zwane (vho dovha vha tholwa )b) Vho Dokotela Marius Venter (vho dovha vha tholwa)c) Vho Mojalefa Mohoto (muimeleli wa dti)4.6. Khabinethe yo dzhiela nṱha u tholwa ha Vho Thabang Sophie (Peppy) Kekana sa muraḓo wa Bodo ya Ḽothari ya Lushaka lwa tshifhinga tsha miṅwaha miṱanu u thoma nga dzi 1 Khubvumedzi 2013 u swika 30 Ṱhangule 2018.Mbudziso:Phumla Williams (Muambeli Mufareli wa Khabinethe)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 21 Ṱhangule 2013 ,22 Aug 2013,https://www.gov.za/statement-cabinet-meeting-21-august-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-21-%E1%B9%B1hangule-2013,"1. Tshiimo tsha Khabinethe nga ha mafhungo a ndeme kha nyimele ya zwino1.1. Khabinethe yo ṱanganedza u rwelwaṱari ha edishini ya vhurathi ya Zwisumbedzisi zwa Mveledziso nga Minisiṱa kha Ofisi ya Phuresidennde wa Vhulavhelesi na Vhuṱoli ha Kushumele. Musi lushaka lu tshi khou ḓilugisela u ya u pembelela Miṅwaha ya 20 ya Mbofholowo, maAfurika Tshipembe vha tea u ḓihudza uri vhutshilo ho no vha khwiṋe u bva nga 1994.Zwisumbedzisi zwi khou sumbedza vhukhwiṋe kha zwa ndeme khathihi na na u sumbedzisa mushumo u konḓaho wa u shumana na dziṅwe dza khaedu dzine dza kha ḓi ya phanḓa. Hafhu, zwisumbedzisi zwi ṱuṱuwedza khanedzano kha khaedu dzine shango ḽo livhana nadzo na uri zwi shuma sa tswayo kha lwendo lwashu lwa u bvela phanḓa kha zwa mveledziso ya ikonomi ya zwa matshilisano. 1.2. Khabinethe yo khoḓa mimasipala ya 41% (115) yo wanaho zwitatamennde zwa masheleni zwo kunaho kha ṅwaha wa ṱholo ya masheleni wa 2011/2012. I dovha ya dzhiela nṱha u khwiṋiswa ho itwaho nga mimasipala ya 21 ye ṅwaha wo fhiraho ya vha yo sathulwa nga u sa shuma zwavhuḓi.       Khabinethe i khou takalela mushumo wo itwaho nga Muoditha Dzheneraḽa kha u thusa mimasipala uri i khwiṋise kha ṱhoḓea dza vhuvhusi vhu tshimbelelanaho na zwi ṱoḓeaho. I dovha ya dzhiela nṱha u ḓivhofha ho itwaho nga vhurangaphanḓa ha masipala kha u bvela phanḓa na u lwisa u khwiṋisa kha izwo zwo sumbedziswaho nga Muoditha Dzheneraḽa.1.3. Khabinethe yo livhuwa maAfurika Tshipembe vhoṱhe kha u tikedza Ḓuvha ḽa Mitambo na Mvelele ḽa Nelson Mandela ḽo fariwaho hu u itela u thusa thandela ya Sibadela tsha Vhana tsha Nelson Mandela. MaAfurika Tshipembe vha khou ṱuṱuwedziwa uri vha bvele phanḓa na u shuma na zwitshavha khathihi na u farisana na muvhuso u itela u khwiṋisa matshilo a vhadzulapo na uri zwa vhuṱhogwa zwe Vho Madiba vha ṋetshedzela zwone vhutshilo havho zwi vhe na vhutshilo.1.4. Khabibethe yo dzhiela nṱha madalo a ḓaho a Muphuresidennde Vho Jacob Zuma a u ya kha Riphabuḽiki ya Russia. Vha ḓo vha vha tshi khou dzhenela vhuṱambo ha Tshigwada tsha Samithi ya vhu 20 (G20) ngei St Petersburg nga dzi 5 na dzi 6 Khubvumedzi 2013 sa tshipiḓa tsha u alusa madzangalelo a zwa polotiki na ikonomi ya Afurika Tshipembe.       Afurika Tshipembe ḽi bvela phanḓa na u tikedza adzhenda ya mveledziso ya G20ine ya khou takulela phanḓa u dzika ha ikonomi  ya ḽifhasi na nyaluwo khathihina u sikiwa ha mishumo ya tshoṱhe lwa tshifhinga tshilapfu.      1.5. Khabinethe yo khoḓa muṱangano wa u thoma wa Khoro ya Mabindu wa Brazil, Russia, India, China na Afurika Tshipembe (BRICS) we wa ita uri vharangaphanḓa vha mabindu u bva kha haya mashango vha ḓe Afurika Tshipembe. Muṱangano wo dzhenelelwa na nga vharangaphanḓa vhahulwane vha mabindu u bva kha mashango a Afurika a 19.    1.6.  Khabinethe yo ṱanganedza pfulufhedziso yo ṋetshedzwaho kha Foramu ya vhu 12 ya Mulayo wa Nyaluwo ya Afurika (AGOA) ya u vusuludza AGOA i saathu fhirelwa nga tshifhinga nga 2015. AGOA yo vhuedza Amerika na dzhango ḽa Afurika na u ṋea thikhedzo ya nyaluwo na vhushaka ha mbambadzo i linganaho kha mashango mavhili ane a vha Afurika Tshipembe na  Amerika.Afurika Tshipembe ḽi tenda uri AGOA i fha mutheo wo teaho wa u fhaṱa mbambadzo yo khwaṱhaho nga u pfana hu vhuedzaho mashango mavhili na vhushaka ha vhubindudzi khathihi na u khwaṱhisedza u farisana vhukati ha Amerika na dzhango ḽa Afurika nga vhuphara. 1.7. Sa tshipiḓa tsha u pembelela Ṅwedzi wa Vhafumakadzi nga lushaka     lwoṱhe, Mufarisa Muphuresidennde Vho Kgalema Motlanthe  vha ḓo dalela muvhundu wa Gombani kha masipala wa Mutale, ngei Limpopo, nga dzi 23 Ṱhangule 2013 u ṋetshedza dzinnḓu kha tshitshavha. Vhafumakadzi vha Gombani vho shela mulenzhe zwihulwane kha u fhaṱa hedzi nnḓu.1.8. Minisiṱa wa Vhuendelamashango vha ḓo rwela ṱari Ṅwedzi wa Vhuendelamashango nga dzi 28 Ṱhangule 2013 ngei Amanzingwe Lodge, Hartebeespoort, fhasi ha thero “Maḓi a a Takadza.”   Sa tshipiḓa tsha zwine zwa ḓo vha zwi tshi khou itea kha ṅwedzi uyo, Ṱaṋo ḽazwa Buḓo ḽa  Vhuendelamashango ḽa Lushaka ḽi ḓo farelwa kha Sentharaya Ṱhanganelo ya Dzitshaka  ya  East London nga dzi 19 na dzi 21Khubvumedzi 2013 u itela u ṱaṋa zwikhala zwa mishumo zwi re hone khahei sekhithara ine ya khou aluwa nga u rali ine yo no thola MaAfrika Tshipembevha fhiraho hafu ya miḽiyoni.    1.9. Khabinethe yo dzhiela nṱha uri Minisiṱa wa zwa Mveledziso ya Mahayani na Mbuedzedzo ya Mavu vha ḓo ṋetshedza lwa tshiofisi nnḓu dza 70 kha vho fhaṱelwaho vha Tshiṱiriki tsha Vhurathi nga mugivhela wa dzi 24 Ṱhangule 2013. Hezwi ndi tshipiḓa tsha u lwisa u lulamisa zwi si zwavhuḓi zwa Mulayo wa zwa Mavu wa Vharema we wa sia zwigidi zwa vharema vha si na mahaya na mavu.  1.10 Khabinethe yo dovha ya sedza zwavhuḓi nga ha mafhungo a bvaho kha Khabinethe Lekgotla yo farwaho nga dzi 13-15 Ṱhangule 2013. Minisiṱa Vho Rob Davies vha fhano u nyeṱula nga ha tsheo dza Khabinethe kha heḽi fhungo. Mbudziso:Phumla Williams (Mufarela Muambeli wa Khabinethe)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 04 Khubvumedzi 2013,5 Sep 2013,https://www.gov.za/statement-cabinet-meeting-4-september-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-04-khubvumedzi-2013,"05 Sep 20131. Vhuimo ha Khabinethe nga ha mafhungo a ndeme kha nyimele ya zwino1.1. Khabinethe i ṱanganedza u rwelwa ṱari ha Thendelonzwiwa ya Tshumelo ya Tshitshavha na u fhululedza zwe madzangano a vhashumi vha tshitshavha na Muvhuso sa mutholi kha u ḓivhofha havho nga kha Thendelonzwiwa.Thendelonzwiwa i ḓivhadza mashumele a lavhelelwaho kha tshumelo ya tshitshavha vhukati ha madzangano a vhashumi vha muvhuso kha u ḓivhofha u itela u tikedza mas ashumele a lavhelelwaho.1.2. Khabinethe i khou vhona uri sekithara nnzhi zwa zwino dzo ḓidzhenisa kana dzo vha dzo ḓidzhenisa kha nyambedzano dza miholo. Khabinethe i ṱanganedza thendelano dze dza swikelwa nga dziṅwe dza dzisekithara na u dzhiela nṱha uri dziṅwe nyambedzano dzi kha ḓi bvela phanḓa. Khabinethe i a zwi dzhiela nṱha uri kha dimokirasi, vhashumi vha na ndugelo dza u ṱereka.Khabinethe i ombedzela uri pfanelo yeneyo i swikelwe nga nḓila i si ya dzikhakhathi na uri mulayo u tevhelwe tshoṱhe. Hu na vhuḓifhinduleli kha vharangaphanḓa vha madzangano, vhatholi na vha tshumelo ya vhutsireledzi ha shango u itela u vha na vhuṱanzi ha uri mulayo u a ṱhomphiwa, na uri maitele a u levha a a thivhelea na uri tshiṱereke tsha zwa miholo tshi tshimbidzwa nga nḓila ya mulalo.Khabinethe i humbela mahoro oṱhe uri a lwise nga nungo dzoṱhe uri hu swikelelwe thendelano nga u ṱavhanya u itela u thivhela phambano dzo kalulaho. U ṱavhanyisa u swikelela thendelano zwi ḓo thusa u fhungudza u ḓurelwa kha ikonomi na u khwinisa  u swikelela zwipikwa zwa shango zwa mishumo na nyaluwo. 1.3.  Khabinethe yo tendela Legotla ḽa Ṅwaha nga Ṅwaha ḽa Vhuvhili ḽa zwa Migodi ḽe ḽa farwa vhege yo fhiraho. Legotla ḽo ṋea tshikhala avho vha kwameaho kha nḓowetshumo ya zwa migodi uri vha bvele phanḓa na u lwisa u wana thandululo dza tshoṱhe kha khaedu dzine dza hoṱefhadza hei sekithara.Fhasi ha vhurangaphanḓa ha Mufarisa Muphuresidennde Vho Kgalema Motlanthe, muvhuso na wone u khou bvela phanḓa na u tikedza mutheo wa thendelano na uri u shume hu u itela u bveledzisa sekithara ya zwa migodi yo imaho lwa tshoṱhe.1.4.  Hu tshi khou lugiselwa u swikela Miṅwaha ya 20 ya Mbofholowo, nga ḽa 27 Lambamai 2014, Khabinethe i vhidzelela maAfurika Tshipembe vhoṱhe uri vha elelwe ḓivhazwakale yashu na u pembelela mvelele dzashu dzo fhambanaho kha Ṅwedzi wa Vhufa. U pembelela ha ṋaṅwaha hu ḓo swaiwa nga thero: “U Vhila hafhu, u Vhuedzedza, na u Pembelela Vhufa Hashu vhu Tshilaho”. Bembela ḽa Ḓuvha ḽa Vhufa ḽi ḓo farelwa kha Siṱediamu tsha Sisa Dukashe ngei Mdantsane, kha Masipala wa Ḓorobo Khulwane ya Buffalo, Vunḓuni ḽa Kapa Vhubvaḓuvha nga dzi 24 Khubvumedzi 2013.   Sa tshipiḓa tsha fulo ḽa Miṅwaha ya 20 ya Mbofholowo, vhufarisani ha vhudavhidzani ha lushaka vhu ḓo tshimbidza u rwelwa ṱari ha ‘Ḽavhuṱanu ḽa Mbofholowo’ nga dzi 20 Khubvumedzi 2013, zwine zwi ḓo fha tshikhala maAfurika Tshipembe vhoṱhe tsha u vhona ndeme ya mbofholowo yashu ye ya lwelwa zwi tshi konḓa hu u itela uri mirafho yashu i tevhelaho i kone u vhuelwa nga dimokirasi yashu i khou bvelelaho.  Kha ṋwedzi wa Khubvumedzi, hu u tikedza vhuḓidini ha vhuendela mashango ha fhano hayani, Khabinethe i ṱuṱuwedza maAfurika tshipembe uri vha dalele fhethu ha vhufa u itela u ḓihumbudza nga ha lwendo lwashu lwa mbofholowo. Zwiṅwe hu u itela u tikedza vhufa hashu ha mvelo nga u dalela phakha dzashu dza lushaka nga mahala u bva nga dzi 9 u swika dzi 13 Khubvumedzi 2013 sa tshipiḓa tsha vhumalo tsha vhege ya zwa Phaka dza Lushaka dza Afurika Tshipembe (SANParks) zwi itwaho ṅwaha nga ṅwaha.1.5. Khabinethe i ṱuṱuwedza vhabebi vhoṱhe na vhaunḓi u tikedza vhana vhavho kha u ḓilugisela ndingo dza Lushaka dza Ṅwaha nga Ṅwaha (ANA) kha zwa u vhala na ḓivhambalo zwine zwi ḓo vha hone vhukati ha dzi 10 na dzi 13 Khubvumedzi 2013.Vhabebi na vhaunḓi vha tea u vha na vhuṱanzi ha uri vha a sedzesa mvelele dza ANA dza 2013 sa izwi dzi tshi shuma sa tshishumiswa tsha u sumbedzisa vhukoni kana u kundelwa ha vhagudi.   Kha u ḓilugisela ANA dzi ḓaho, vhabebi, vhaunḓi na vhagudi vha tuṱuwedziwa u shumisa tshishumiswa tsho ṋetshedzwaho nga Muhasho wa Pfunzo ya Mutheo. Hezwi zwi a kona u wanala kha Webusaithi ya Muhasho (www.education.gov.za). 1.6. Khabinethe i isa mulaedza wa thikhedzo kha masole a Mmbi ya Vhupileli ya Lushaka ya Afurika Tshipembe vhe vha rumelwa ngei kha Riphabuḽiki ya Dimokirasi ya Congo lwa tshifhinga tsha u bva dzi 13 Fulwi 2013 u swika dzi 31 Ṱhafamuhwe 2014. MaAfurika Tshipembe vha khou vhidzwa u tikedza na u dzhiela nṱha aya masole ane a tou vha zwishumiswa kha u vhona uri Afurika Tshipembe ḽo ḓivhofha kha mulalo, vhudziki na u khwaṱhisa dimokirasi kha Dzhango ḽa Afurika.   1.7.  Khabinethe i fhululedza u tholwa hu itwaho nga muphuresidennde ha Vho Mxolisi Sandile Oliver Nxasana sa Mulangi Muhulwane wa Vhutshutshisi ha Lushaka na Vho Vasantrai Soni (SC) sa Ṱhoho ya Yunithi ya Vhusedzulusi ho Khetheaho.      1.8. Khabinethe i tamela Tshitshavha tsha Madzhuta a Afurika Tshipembe Rosh Hashanah ya madakalo vhukuma ya dzi (5-6 Khubvumedzi 2013). Rosh Hashanah i na ndeme vhukuma kha Tshitshavha tsha Madzhuta ngauri ndi luswayo lwa maitele a u thoma u ḓilavhelesa na u sumbedza magumo ngei Yom Kippur, Ḓuvha ḽa Pfarelano.          1.9. Khabinethe i livhisa ndiliso dzayo kha Minisiṱa Vho Mthethwa na muṱa wavho kha u ri sia ha mme avho Vho Nurse Gumbi nga dzi 3 Khubvumedzi 2013.2. Nyambedzano na Tsheo dza Ndeme dza Khabinethe2.1.  Khabinethe yo ṱanganedza muvhigo wa mvelele dza Tshishumiswa tsha Ṱholo ya Ndaulo ya Kushumele (MPAT) ya mihasho ya lushaka na ya vunḓu wa ṋwaha wa muvhalelano wa 2012/23. Muvhigo ndi tshiṅwe tshishumiswa tshine tsha thusa kha u khwiṋisa ndeme ya tshumelo dzi ḓiswaho nga mihasho.Tshi ṱola vhulangi vhuṋa ho ṱanḓavhuwaho vhune ha vha vhulangi ha zwa u renga tshumelo na zwishumiswa; vhulangi ha zwa vhashumi; mapuḽanele a tshiṱirathedzhi na khwiṋiso ya nḓisedzo ya tshumelo. Ṱholo i itwa kha maimo mararu, ane ha vha u ḓiṱola nga muhasho wone uṋe, maitele a itwaho nga vhuṱola masheleni ha nga ngomu ha kona u tevhelwa nga hu itwaho nga tshigwada tsha vhaṱoli vho ḓiimisaho.    Muvhigo u ḓo dovha wa ṱhaṱhamulwa nga Muhasho wa Vhulavhelesi na Vhuṱhaṱhuvhi musi hu tshi ḓo vha hu tshi khou rwelwa ṱari sheduḽu ya MPAT vhege iḓaho kha Ḓorobo ya Kapa.2.2. Khabinethe yo ṱanganedza na u tendela mivhigo ya kotara ya u thoma ya 2013/14 nga ha u thoma u shumisiwa Thendelano dza Nḓisedzo u itela Ndavhelelo dzine dza tea u Swikelwa. Hei mivhigo i ḓo ṱhaṱhamulwa kha zwifhinga zwo puḽaniwaho zwa u nyeṱulela vho ramafhungo nga ha ndavhelelo iṅwe na iṅwe ya dza 12 dzine dza fanelwa u swikelelwa.2.3. Khabinethe yo dzhiela nṱha muvhigo u bva kha ‘Thandela ya u Phumulwa ha Vhuṱanzi vhu si Havhuḓi ha u Kolodiswa’ na u tendela themendelo nga Komithi ya Khethekanyo kha Mbambadzo na Vhushaka ha Dzitshaka.Hezwi zwi khou lwisa u tandulula fhungo ḽa u swikela u kolodiswa kha avho maAfurika Tshipembe vhane vha nga kona u swikela u kolodiswa. Havha ndi vharengi vhane vha nga vha vho no badela tshikolodo tshavho tsha fhela na uri vha kha tshiimo tshine vha nga swikela u kolodiswa fhedzi zwazwino vha imiwa phanḓa nga vhuṱanzi vhu si havhuḓi ha tshikolodo vhune vhu hone kha rekhodo dzavho.Hezwi ndi u itela u vhona uri Mulayo wa U Kolodisa wa Lushaka (Mulayo wa vhu 34 wa 2005) u khou shuma sa zwe wa vha wo vheiswa u shumisa zwone ho sedzwa uri vharengi vhane vha swikela u kolodiswa vha kone u zwi swikela. U sa swikela kana u kolodisa hu ḓuraho hu ima nyaluwo phanḓa. U swikela makete wa u kolodiswa hune hu hone, ndi zwa ndeme kha zwipikwa zwa nyaluwo.2.4. Khabinethe yo tendela Nḓivhadza Mulayotibe ya zwa u pfukiselwa Phanḓa Mulandu musi Muthu o Valelwa na u ḓivhadzwa hawo Phalamenndeni.Mvetomveto ya Nḓivhadza Mulayotibe i khou sedza kha u khwiṋiswa ha vhulangi ha sisiṱeme ya vhafariwa vho lindelaho u senga kha dzhele dza Afurika Tshipembe.Ḽiṅwalo iḽi ḽa nḓivhadza mulayotibe ḽi ṱalutshedza maitele ane a ḓo ṱuṱuwedza zwa vhulangi ha u valela ha zwa u pfukisela phanḓa mulandu muthu o valelwa. Muvhigo u ḓo bvisiwa ho tevhelwa maitele a Phalamennde.2.5. Khabinethe yo tendela uri Thendelano ya Kiḽasiṱa ya Zwiṱhavhane i rumelwe Phalamenndeni u itela khwaṱhisedzo. Khabinethe i tikedza u thuthekanyiwa ha kiḽasiṱa ya zwiṱoko zwa zwiṱhavhane zwi tshi tshimbilelana na Thendelano.Thendelano ayo ngo kona u swikelwa kha khonfarentse ya Mbumbano ya Dzitshaka (UN) yo farwaho nga Ḽara 2006 nga ha uri zwo vhifhaho zwi itwaho kha vhathu nga hezwi zwiṱhavhane zwi tea u tandululiswa hani. Hezwo zwo ita uri zwigwada zwa mashango a 46, ho katelwa Afurika Tshipembe, a ḓidzhenise o siela UN nnḓa, zwine zwa vhidzwa sa Maitele a Oslo, a u iledza zwiṱhavhane.Afurika Tshipembe na maṅwe Mashango a 93 o saina Thendelano nga Nyendavhusiku 2008. Nga dzi 1 Ṱhangule 2010 Thendelano iyo yo thoma u shuma. Thendelano i iledza u shumisa, u bveledza, u kuvhanganya tshiṱoko na u fhirisela phanḓa ha dziṅwe kiḽasiṱa dza zwiṱhavhane. Khwaṱhisedzo ya Thendelano i tshimbilelana na u ḓivhofha ha Afurika Tshipembe hu dzhielaho nṱha pfanelo dza vhathu na mulayo wa vhuthu musi ho dzhenwa nndwani.2.6.  Khabinethe yo tendela u ṋetshedzwa ha muvhigo wa Odithi ya u Ṅwaliswa ha Mavu a Muvhuso na u sedzulusa zwa Vhuṋe ha Mavu ha Phuraivethe Afurika Tshipembe, nga Musedzulusi Muhulwane, u ya kha Phalamennde.Mafhungo a mavu ndi a ndeme kha mveledziso dzoṱhe dza mavu kha shango. Tshipikwa tsha odithi ya u ṅwaliswa ha mavu a muvhuso ndi u itela u vhona uri ndi mavu mangafha hani ane a vha a muvhuso, a shumiswa mini na uri vhadzuli kana vhashumisi vhao ndi vho nnyi. Hezwi zwi ḓo shumiswa u alusa vhungoho ha u ṅwaliswa ha mavu, zwine zwi ḓo shuma sa hune ha ḓo thomiwa hone kha zwa u alusa mapuḽanele na malangele a mavu, ho katelwa miṅwe mishumo i tshimbilelanaho na vhulangi ha phothifoḽio ya zwifhaṱo na tshumelo ya nḓisedzo yo khwiṋiseaho.2.7. Khabinethe yo themendela Khamphani ya Afurika Tshipembe ya Miolo ya Tshelede u itela R2 ya 2013 (1/4 oz) mitevhe ya khoini dza u elelwa na u pembelela dza musuku ya 24 ct na R1 ya 2013 (1/10 oz).Muolo wa khoini ya musuku wa R2 wa 2013 u ḓo vha u tshi khou sumbedza luambo lwa vha San na uri muolo wa khoini ya musuku wa R1 wa 2013 u ḓo vha phoḽineitha ya vhuraru – Fruit Bat. Miolo ya khoini khathihi na Milevho zwi ḓo ganḓiswa kha gazethe ya Muvhuso. Nga murahu dzi ḓo magiwa dza rengiswa nga maitele o ḓoweleaho.2.8.  Khabinethe yo tendela u ṋetshedzwa kha Khomithi ya Mbumbano ya Dzitshaka ya Pfanelo dza Vhana na Khomithi ya Vhomakone vha Dzangano ḽa Afurika, mivhigo miraru i tshimbilelanaho na zwo no swikelwaho zwa u vhulunga pfanelo na vhuvha ha vhana. Mivhigo i ṋetshedza tshikhala tshi re khagala nahone tsha ndeme kha Afurika Tshipembe u itela uri ḽi kone u kala zwo no swikelwaho kha haya masia:a)  Muvhigo wa Shango nga ha Phurothokhoḽo yo Nangiwaho ya nga u rengiswa ha Vhana, zwa U itisa Vhana Vhupombwe na Phonogirafi ya Vhana.b)  muvhigo wo ṱanganyiswaho wa vhuvhili, wa vhuraru na wa vhuṋa  wa Thendelo ya Mbumbano ya Dzitshaka kha Pfanelo dza Vhana.c)  Thendelonzwiwa ya Afurika ya Pfanelo na Mbavhalelo ya Vhana: Muvhigo wa u Thoma wa Shango u tshi ya kha Khomithi ya Vhomakone vha Mbumbano ya Afurika nga ha Pfanelo na Mbavhalelo ya Vhana.Khabinethe i livhuwa zwiimiswa zwa vhadzulapo nga u ḓivhofha ho fhambanaho na vhafarisi vha mashango a nnḓa vhe vha farisana na muvhuso nga u vhona u ḓivhofha he wa ita kha vhana kha Mulayotewa washu.3. Milayotibe3.1.  Khabinethe yo tendela u ṋetshedzwa ha Mulayotibe wa Khwiṋiso ya Mbuedzedzo ya Pfanelo dza Mavu kha Phalamennde. Mulayotibe u khwiṋisa Mulayo wa Mbuedzedzo u itela u fhirisela phanḓa datumu ya mbilo dzo dzweniswaho dza mbuedzedzo dza mavu u ya kha dzi 31 Nyendavhusiku 2018; zwa vhugevhenga ha u dzhenisa mbilo dzi si dzone; u leludza zwa maitele a u thola Muhaṱuli wa Khothe dza Mbilo dza Mavu; na u khwiṋiswa ha dziṅwe mbetshelwa dzi sedzaho kha u alusa u shumiswa ha Mulayo nga nḓila ya khwiṋe.U vulwa hafhu ha zwa u dzhenisa mbilo zwi khou rangiwa phanḓa nga bono ḽa Puḽane ya Mveledziso ya Lushaka khathihi na Mbekanyamushumo yo Fhelelaho ya Mveledziso ya Mahayani, na zwiṅwe zwiṱirathedzhi zwa nyaluwo zwo livhiswaho kha u alusa vhupfumedzani na vhuthihi ha matshilisano.3.2. Khabinethe yo tendela u ḓivhadziwa ha Mulayotibe wa Khwiṋiso ya Milayo ya Saintsi na Thekhinoḽodzhi, ya 2013 kha Phalamennde. Mulayotibe wo Khwiṋiswaho u shuma na zwo khwiṋiswaho kha mutevhe wa zwa Milayo zwine zwa langa kushumele kwa zwiimiswa (khoro dza saintsi) dze dza thomiwa nga nṱhani ha mulayo wo ambiwaho.Mulayotibe u sedza kha u dzudzanya maitele a u nanga na u thola miraḓo khathihi na u thivha zwikhala kha Bodo kana Khoro ya zwenezwo zwiimiswa. Mulayotibe u alusa u shuma nga nḓila ya khwiṋe na uri zwithu zwi fane kha mashumele na vhulangi ha zwiimiswa zwa nnyi na nnyi zwi vhigaho kha Minisiṱa wa Saintsi na Thekhinoḽodzhi.Kha u khwaṱhisa mushumo wa Phalamennde wa vhulavhelesi, Mulayotibe u khou sedza kha u vhofholola Phalamennde kha vhuṅwe vhuḓifhinduleli ha khorondangi vhu elenaho na u tholiwa ha miraḓo kana u thivhiwa ha zwikhala kha Bodo kana Khoro dzenedzo. Hezwi zwi tshimbilelana na mulayo wa ndayotewa ya u khethekanywa ha maanḓa.3.3. Khabinethe yo tendela u anḓadzwa ha Mulayotibe wa zwa Mafhungo a Sialala kha Gazethe ya Muvhuso u itela vhupfiwa nga vhathu. Mulayotibe u ita mbetshelwa dza mulayo hu u itela u dzhiela nṱha Khoi- San na u kalwa ha mulayo ure hone wa zwi tshimbilelanaho na vhurangaphanḓa na vhuvhusi ha sialala.U bva nga 1994 muvhuso wo sedzesa nga maanḓa kha khaedu dzi tshimbilelanaho na vha Khoi-San, nga maanḓa u dzhiela nṱha zwitshavha zwa vha Khoi-San na vharangaphanḓa vhavho. Mulayotibe u ḓo ḓadzisa kha zwihulwane zwa Puḽane ya Mveledziso ya Lushaka zwi tshimbilelanaho na u alusa vhuthihi ha matshilisano musi hu tshi khou dovha ha lulamiswa zwa u sa lingana zwe zwa vha zwi hone kha ḽa mulovha.3.4. Khabinethe yo tendela U Vusuludzwa ha Mutheo wa Mulayo wa Mbekanyamaitele ya u Kolodisa na Khwiṋiso ya Mulayotibe wa u Kolodisa wa Lushaka u itela uri u ḓivhadzwe kha Phalamennde.Mulayo wa U Kolodisa wa 2005, (Mulayo wa vhu 34 wa 2005) wo thoma u shuma tshoṱhe nga dzi 1 Fulwi 2007 u tshi khou ḓivhadza maitele maswa a vhulanguli ha u kolodisa kha sisiṱeme ya mulayo Afurika Tshipembe.Mulayotibe u sedza kha u khwaṱhisa vhukoni ha Vhulanguli ha U Kolodisa ha Lushaka (NCR) kha u tandulula thaidzo dziṅwe dze dza vha dzi hone nga maanḓa kha maitele a khothe na u khwaṱhisedza u kombetshedza u shumisiwa ha mbetshelwa dza Mulayo wa U Kolodisa wa Lushaka wa vhu 34 wa 2005.Muhasho wa Mbambadzo na Nḓowetshumo (dti) na wone wo vhina mutheo wa mbekanyamaitele a u Kolodisa Murengi, une wo sima u bva kha Mulayo wa U Kolodisa wa Lushaka wa vhu 34 wa 2005, zwine zwi a pfala nahone zwi a tshimbilelana. Hezwi zwo tevhela u vusuludza ho ṱandavhuwaho, nga 2012, nga dti.3.5.  Khabinethe yo tendela u ṋetshedzwa ha Mulayotibe wa Khwiṋiso wa Mafhungo a  u Ta Miholo ya Miraḓo ya Zwiimiswa zwa Ndayotewa, 2013.Mulayotibe u sedza kha u ḓisa zwi fanaho hu tshi sedzwa kha zwa u ta miholo, zwi fheletshedzaho miholo na maṅwe maitele na zwi randwaho zwa u thola miraḓo ya Zwiimiswa zwa Ndima ya ṱahe, hu u itela u alusa u shuma nga nḓila yone na maitele a fanaho kha kushumele na vhuvhusi kha hezwi zwiimiswa. 4. U tholiwa4.1. Khabinethe yo tendela u tholiwa ha Vho Mokutule Joseph Kgobokoe kha poswo ya Mufarisa Mulangi Muhulwane: Tsireledzo ya Zwiḽiwa na Tshanduko ya Vhulimi kha Muhasho wa Vhulimi, Vhusimamiri na Vhureakhovhe.4.2. Khabinethe yo tendela u tholiwa ha Vho Zandile Yvonne Mathe kha poswo ya Mufarisa Mulangi Muhulwane: Themamveledziso dza Zwiko zwa Maḓi zwa Lushaka kha Muhasho wa zwa Maḓi.4.3. Khabinethe yo tendela u tholiwa ha vhathu vha tevhelaho sa miraḓo ya bodo kha Zhendedzi ḽa Mveledziso ya Bannga ya  Muṱanganelano:a) Vho Sethe Patricia Makhesha (Mudzulatshidulo)b) Vho Peter Koch (vho tou dovha u tholwa hafhu sa Mufarisa Mudzulatshidulo)c) Vho Venete Jarlene Kleind) Vho Lufuno Nevondwee) Vho Thabo Vaughan Shenxanef) Vho Samuel Senalor Akrongg) Vho David Ginsburgh) Vho Renganayagee Kisten.4.4. Khabinethe yo tendela u tholiwa ha vhathu vha tevhelaho sa miraḓo ya Khoro ya Ṱhodulususo ya Vhulimi ho sedzwa tshiteṅwa 9(1) tsha Mulayo wa Ṱhodulususo ya Vhilimi, wa 1990 ya vhu.86 wa 1990 lwa tshifhinga tshi sa fhiriho miṅwaha miraru:a) Vho Jonathan Winston Alexander Godden (vho tou dovha u tholwa hafhu)b) Vho Phurofesa. Michael Jeffrey Kahn (vho tou dovha u tholwa hafhu )c) Vho Phurofesa. Sibusiso Vil-Nkomo (vho tou dovha u tholwa hafhu)d) Vho Dokotela Joyce Chitja (vho tou dovha u tholwa hafhu)e) Vho Wilna Jansen Van Rijssen (vho tou dovha u tholwa hafhu)f) Vho Dudu Msomi (vho tou dovha u tholwa hafhu)g) Vho Mzolisi Dyasi (vho tou dovha u tholwa hafhu)h) Vho Phurofesa. Frans J.C Swanepoel (vho tou dovha u tholwa hafhu)i) Vho Gerard John Martinj) Vho  Dora Ndabak) Vho Ismail Cassim Motalal) Vho Muhle Joyce Mashitengm) Vho Rowen Graham Nicholisn) Vho Clive Douglas Knealeo) Vho Phurofesa Louw C. Hoffmanp) Vho Allen Henry Bishop.4.5. Khabinethe yo tendelana na u tholiwa ha vhathu vha tevhelaho sa miraḓo ya Khoro ya Vhulanguli ha Nḓowetshumo ya Vhutsireledzi ha Phuraivethe, lwa miṅwaha i sa fhiriho miraru:a) Vho Daniel Claude Mojalefa Rathebe (Mufarisa Mudzulatshidulo)b) Vho Brigadier Cynthia Lindiwe Philison (mukhantseḽara)c) Vho Benjamin Somangamane Ntuli (mukhantseḽara)d) Vho Nontokoza Mthembu (mukhantseḽara)4.6. Khabinethe yo tendela u engedza khonṱhiraka ya Vho Dokotela Vuyelwa Nhlapo sa Muofisiri Muhulwane wa Zhendedzi ḽa Mveledziso ḽa Lushaka, lwa miṅwaha mivhili u thoma nga dzi 1 Khubvumedzi 2013 u swika nga dzi 31 Ṱhangule 2015.4.7. Khabinethe yo tendela u tholiwa ha Vho Mokadi Max Mathye sa Muofisiri Mulangi Muhulwane kha Sekithara ya Zwiḽiwa na Zwinwiwa kha Mannḓalanga a Pfunzo na Vhugudisi.4.8. Khabinethe yo tendela u dovha u tholiwa ha iyo miraḓo yo sumbedzaho uri vha kha ḓi takalela u bvela phanḓa na u shuma kha Khoro ya Mveledziso ya zwa Vhashumi Afurika Tshipembe u thoma nga Khubvumedzi 2013 u swika nga Ṱhangule 2018.Khoro ya vhueletshedzi ho ṱanḓavhuwaho i rangwa phanḓa nga Mufarisa Muphuresidennde Vho President Kgalema Motlanthe na uri i na Minisiṱa dza 13 vhane vha dzula khayo lwa tshoṱhe vha tshi imela muvhuso. I dovha ya vha na vhaimeleli vha bvaho kha mabindu o dzudzanaho na vhashumi, vhoradzipfunzo, vhaimeleli vha zwitshavha na miraḓo zwayo yo tou nangwaho. (Madzina kha Anekizaria 1).Khabinethe yo dovha ya tendela u nangwa huswa ha vha tevhelaho:a) Vho Mongwena John Maluleke (zwa vhashumi zwo dzudzanaho)b) Vho Thero Micarios Lesego Setiloane (zwa mabindu o dzudzanaho)c) Vho Seeraj Mohamed (zwa vhoradzipfunzo)d) Vho Dokotela Octavia Khabelani Mkhabela (muraḓo o nangwaho)e) Vho Dokotela Raymond Patel (muraḓo o nangwaho)f) Vho Dokotela Duduzile Rosemary Mkhize (muraḓo o nangwaho)g) Vho Happy Mavis Sibande (muraḓo o nangwaho).Yo bveledzwa nga Vhudavhidzani ha Muvhuso (GCIS)Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139 ANNEXURE IKhabinethe yo tendela u dovha u tholwa ha vhathu vha tevhelaho kha Khoro ya Mveledziso ya zwa Vhashumi vha Afurika Tshipembe u thoma nga Khubvumedzi 2013 u swika Ṱhangule 2018, hu tshi ḓadziswa kha vha sumbe vho tholwaho vho ambiwaho afho nṱha.a) Vho Dennis George (FEDUSA)b) Vho Narius Moloto (NACTU)c) Vho Nolitha Fakude (SASOL)d) Vho Lulama Nare (SADTU)e) Vhio Fezeka Loliwe (SADTU)f) Vho JJ Mbana ( Gudedzi ḽa Midland ḽa Kapa Vhubvaḓuvha)g) Vho Dokotela Jeffrey Mabelebele (Pfunzo ya Nṱha Afurika Tshipembe)h) Vho Dokotela Rob Adam (Tshigwada tsha AVENGE)i) Vho Bheki Ntshalintshali (COSATU)j) Vho Nape Maepa (Akhademi ya Afurika Tshipembe ya Inzhiniarini)k) Vho Brian Whittaker (VUMELANA)l) Vho Dokotela Allyson Lawless (Tshiimiswa tsha Afurika Tshipembe tsha           Civil Inzhiniarini)m) Vho Ravi Naidoo (Themamveledziso ya Nḓowedzo ya Vhueletshedzi           ha Mveledziso)n) Vho Phurofesa. Cheryl de la Rey (Yunivesithi ya Pretoria)o) Vho Phurofesa. Vuyiswa Mazwi-Tanga (Yunivesithi ya Thekhinoḽodzhi ya          Cape Peninsula)p) Vho  Buelah Mosupye (BLH Consulting)q) Vho Sizwe Nxasana (Bannga ya Rannda ya u Thoma)r) Vho Mzolisi Toni (Muhasho wa Vhafumakadzi, Vhana na Vhathu vha re         na Vhuholefhali)s) Vho Phurofesa. Peliwe Lolwana (Yunivesithi ya Witwatersrand)t) Vho Brian Angus (Vhurangaphanḓa ha Mabindu Afurika Tshipembe)u) Vho Dokotela Florus Prinsloo (Muhasho wa Pfunzo ya Nṱha na Vhupfumbudzi)v) Vho Janet Lopes (Federesheni ya Nḓowetshumo ya Vhukoni ha           Inzhiniarini Afurika Tshipembe)w) Vho Adv. Rams Ramashia (Rand Refinery Limited)x) Vho Dr Xolani Mkhwanazi (BHP Billiton)y) Vho Phurofesa. Edward Webster (Yunivesithi ya Witwatersrand)z) Vho Edward Majadibodu (Vhulanguli ha Mveledziso ya Zwikili ha Lushaka)aa) Vho Elija Litheko (Tshiimiswa tsha Vhulangi ha Vhathu)bb) Vho Phurofesa. Lekoa Solly Mollo (Vhulanguli ha Tshitshavha na Vhulangi           ha zwa Pfunzo)cc) Vho Jenny Cargill (Muvhuso wa Vunḓu ḽa Kapa Vhukovhela)dd) Vho Yershen Pillay (Zhendedzi ḽa Mveledziso ya Vhaswa ḽa Lushaka)ee) Vho Jenna Ferreirinha (Foramu ya Tshiphotshogisi)."
Tshiṱatamennde tsha muṱangano wa Khabinethe wa dzi 18 Khubvumedzi 2013,23 Sep 2013,https://www.gov.za/statement-cabinet-meeting-18-september-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-18-khubvumedzi-2013,"23 Sep 20131. Vhuimo ha Khabinethe nga ha mafhungo a ndeme kha nyimele ya zwino1.1 Fhasi ha vhurangaphanḓa ha Muphuresidennde Vho Jacob Zuma, muvhuso u kati na u phaḓaladza mbekanyamushumo ya themamveledziso dza lushaka dza ṱhiriḽioni ya  dzirannda dzo livhiswaho kha u honolola zwikhala zwa mishumo na u ḓisa tshumelo kha maAfrika Tshipembe vhoṱhe.Nga kha hedzi mbekanyamushumo, muvhuso u ṋetshedza nḓisedzo nga he wa ḓivhofha ngaho kha u sika mishumo.Tshe ha thoma u shumiswa Nḓila Ntswa ya Nyaluwo, u tholwa ha vhathu ho aluwa nga 750 000, hu tshi tou vha na mbalo ṱhukhu ya fhasi ha hafu ya hei, ye ya bveledzwa nga tshumelo ya muvhuso, nga maanḓa ho sedzwa kha mbalo ya vhashumi vha zwa mutakalo, vhadededzi na mapholisa.Hedzi mbekanyamushumo dzi dzhiela nṱha zwa u bveledza mabindu maṱuku zwine ndi zwa ndeme kha u honolola zwikhala zwa ikonomi.Khabinethe i khou livhisa ndivhuwo dzayo kha sekithara idzo dzine dza khou farisana na muvhuso kha u vhona uri mveledziso ya themamveledziso khulwane i khou shuma na u vhidzelela vhaṅwe uri na vhone kha vha bvele phanḓa na u farisana na muvhuso kha u ṱavhanyisa vhuḓidini ha u sika mishumo na u shandukisa ikonomi  khathihi na lushaka lwashu.Sa tshipiḓa tsha u phaḓaladza themamveledziso dza lushaka, Muphuresidennde Vho Jacob Zuma vha ḓo vula Tshiṱitshi tsha Muḓagasi tsha Grootvlei nga dzi 20 Khubvumedzi 2013 ngei Grootvlei, vha dovha vha ṱola tshiporo tsha tshidimela tshine tsha  khou fhaṱiwa ngei Mpumalanga.Khabinethe yo ṱanganedza u fhaṱiwa ha Yunivesithi ntswa ya Sol Plaatie ngei Kimberley, Kapa Devhula ine ya khou lavhelelwa u ḓo thomiwa uno ṅwedzi wa Khubvumedzi u saathu fhela.Hei ndi tswikelo khulwane kha nyaluwo na mveledziso ya sekithara ya pfunzo dza nṱha Afurika Tshipembe. Zwa u fukulwa ha mavu zwo vha tshiga tsha u sumbedza u thomiwa lwa mulayo u fhaṱiwa ha iyo khamphasi.U bveledziswa ha yunivesithi ntswa zwo vhoniwa na u dzhielwa nṱha kha Thandela dza Siṱirathedzhi dzo Ṱanganelanaho (SIP 14) nga Khomishini ya Vhukonanyi ha Themamveledziso ya Muphuresidennde (PICC).1.2 Muphuresidennde Vho Jacob Zuma khathihi na Khabinethe yavho vha ḓo vha vha tshi khou hulisa vhaaluwa vha Afurika Tshipembe ngei Nḓuni ya Vhueni ha Muphuresidennde ya Sefako M Makgatho Piṱori nga dzi 29 Khubvumedzi 2013. Hetshi ndi tshipiḓa tsha u pembelela u dzhenelela ho itwaho nga vhaaluwa vhashu kha u bveledza zwitshavha na shango ḽashu. Hezwi zwi ḓo vha zwi tshi khou sumbedza u thoma ha Vhege ya Vhathu Vhahulwane, ine ya ḓo fhela nga dzi 6 Tshimedzi, ḽine ḽa vha Ḓuvha ḽa Vhomakhulu.1.3 Muphuresidennde Vho Jacob Zuma vha ḓo amba kha Khanedzano ya Vhuangaredzi  ya Sesheni ya vhu 68  ya Guvhangano ḽa Vhuangaredzi ha Mbumbano ya Dzitshaka (UNGA68), ngei New York nga dzi  24 Khubvumedzi 2013.Thero ya naṅwaha ndi: “Adzhenda ya Mveledziso nga Murahu ha 2015: Hu tshi khou dzudzanyiwa Luvhanḓe!”  na u sedza kha Ndivho dza Mveledziso dza Meḽeniamu (MDGS) hune ho vhewa u swikela nga 2015, khathihi na Adzhenda ya Mveledziso musi hu tshi khou iwa phanḓa.UNGA68 i ṋea Afurika Tshipembe luvhanḓe lwa u bveledza phanḓa madzhenele a vhuṱali kha u swikela dzi MDG na Adzhenda ya Mveledziso nga Murahu ha 2015. Kudzhenelele kwashu ku ḓo langiwa nga dzangalelo na zwihulwane zwa lushaka lwa Afurika Tshipembe, khathihi na u ḓivhofha nga dzingu na dzhango ḽashu.1.4 Khabinethe i sathula zwihulwane u tshinyadziwa ha zwirathisi zwa muḓagasi nga vhe vha vha vha tshi khou ṱereka zwi siho mulayoni, zwe zwa ita uri hu vhe na u khauwa ha muḓagasi kha zwiṅwe zwipiḓa zwa Johannesburg. Zwiito izwo zwa musi shango ḽi kati na u lwisa u wana muḓagasi wo linganaho zwi nga si dzhielwe fhasi na uri mulayo u ḓo dzhia vhukando vhuhulwane.1.5  U bvisiwa ha Mbalombalo ya Vhugevhenga ya Lushaka ya ṅwaha nga ṅwaha ya 2012/13 zwi khwaṱhisedza uri u ḓigana hashu ha uri musi ri tshi khou shumisana, ri ḓo swikela ndivho yashu ya lushaka lwo vhofholowaho kha vhugevhenga, na uri hezwo zwi ḓo kokodza vhubindudzi vhune ha ḓo ita uri hu vhe na mulalo na u dzika kha zwitshavha zwashu.Khabinethe i vhidzelela vhoṱhe vha kwameaho uri vha ḓidzhenise kha mawanwa nga nḓila i vhuedzaho. Muvhuso u bvisa hedzi mbalombalo luthihi nga ṅwaha, zwihulwane hu u itela u ṋetshedza lushaka mafhungo a uri hu khou itea mini nga ha u lwa na vhugevhenga kha shango ḽashu, khathihi na u vusuludza mashumele ashu a zwino kha u lwa na vhugevhenga. Mbalombalo dza vhugevhenga dzi dovha dza shumiswa ḓuvha ḽiṅwe na ḽiṅwe sa thulusi ya vhulangi ha u sumbedzisa puḽane dza kushumele kha Tshumelo ya Mapholisa ya Afurika Tshipembe (SAPS).Khabinethe i khoḓa u lwisa vha sa neti hu itwaho nga SAPS na zwiimiswa zwoṱhe zwo ḓidzudzanyaho na zwa zwitshavha zwine zwo farana na muvhuso kha u lwisa vhugevhenga. Khabinethe i vhidzelela maAfurika Tshipembe vhoṱhe uri vha vhe tshipiḓa tsha u lwa na vhugevhenga. Ri tshi khou shumisana, ri ḓo vha na vhuṱanzi ha uri ri na Afurika Tshipembe ḽine maAfrika Tshipembe vhoṱhe vha pfa vho vhulungea nahone vho tsireledzea.1.6 Khabinethe i sumbedzisa u pfa vhuṱungu nga ha khombo dza badani dzi shushaho dzine dzi kha ḓi bva u bvelela. Khombo dzi ngaho idzo dzo sia miṅwe miṱa yo hanganea na uri dzi na masiandoitwa a si avhuḓi kha ikonomi. Khabinethe i vhidzelela vhoramimoḓoro vhoṱhe uri vha vhone uri zwiendedzi zwavho zwo lugela u tshimbila dzibadani na uri vha dzhie vhuḓifhinduleli musi vha tshi khou reila. U swika henefho, khabinethe i vhidzelela vhalangi vha zwa vhuendi ha badani u bvela phanḓa na u ima kha ḽa u sa konḓelela na zwiṱukuṱuku ha zwiendedzi zwi songo lugelaho u tshimbila dzibadani khathihi na u reila vhathu vho kambiwa. Khabinethe i dovha ya vhidzelela vhaendangaṋayo uri vha ṱhomphe milayo ya dzibadani.1.7 Khabinethe i dovha ya vhidzelela maAfrika Tshipembe u pembelela Ḓuvha ḽa Vhufa,nga dzi 24 Khubvumedzi 2013, nga u dalela fhethu ho fhambanaho ho pfumaho zwa vhufa zwo fhambanaho u ya kha shango ḽoṱhe musi hu tshi khou pembelelwa Miṅwaha ya 20 ya Mbofholowo. MaAfrika Tshipembe vhoṱhe, zwikolo, mabindu na zwitshavha vha khou vhidziwa uri vha fhefheḓise fuḽaga yashu sa tshiga tsha u pembelela Miṅwaha ya 20 ya Mbofholowo khathihi na u tikedza fulo ḽa ‘Ḽavhuṱanu ḽa Mbofholowo’ ḽine ḽo rwelaṱari nga dzi 20 Khubvumedzi 2013.1.8  Khabinethe i dovha ya fhululedza Vho Lucas Sithole nge vha vha ngweṋa mufhenyi kha dzisingiḽi dzi tambelwaho nga ngomu dza goloi ya vhaholefhali kha Thonamennde ya US Open Tennis ngei New York. Vho Sithole vho aluwa u bva kha vhuimo ha vhuvhili vha yo vha ngweṋa, zwine ndi vhugweṋa vhuhulwane ho thubiwaho lwa u tou thoma kha Federesheni ya Thenisi ya Ḽifhasi kha Afurika na Afurika Tshipembe.Khabinethe i vhidzelela maAfrika Tshipembe uri vha tikedze vhoramitambo vhashu vha vhaholefhali vhane vha khou bvela phanḓa na u ita uri shango ḽashu ḽi ḓihudze ngavho nga kutambele kwa nṱha ḽifhasini na u ri ṱuṱuwedza roṱhe uri ri swikele zwa nṱhesa.1.9 Khabinethe i ṱanganedza Samithi ya Lushaka Khulwane yo Ḓisendekaho kha u Maanḓafhadza Vharema kha zwa Ikonomi (BBBEE) ine i ḓo thoma nga dzi 3 u swika dzi 5 Tshimedzi fhasi ha thero: “Miṅwaha ya Fumi ya u Maanḓafhadzwa ha Ikonomi”.Tshishumiswa tsha mbekanyamaitele ya u Maanḓafhadzwa ha Ikonomi ya Vharema i tou vha tshiṱirathedzhi tsha nyaluwo tshi sedzaho kha u alusa thikho ya ikonomi ya shango nga u sedza nga maanḓa kha u sa lingana hune hu dzula hu hone vhuṱudzani vhuhulwane ha ikonomi ya Afurika Tshipembe.Samithi iḓo sedza kha zwo swikelwaho kha mashumisele a BBBEE zwi tshi khou tevhela u pembelela miṅwaha ya fumi he ha itwa u bva tshe Mulayo wa BBBEE wa thoma u shuma nga 2003. Vha kwameaho vha zwa mabindu, vhaimeleli vha madzangano a vhashumi, mahoro a polotiki na madzangano a vhaimeleli vha vhadzulapo vha ḓo shela mulenzhe kha u dzudzanya khanḓiso ya vhuraru ya Afurika Tshipembe nga ha u maanḓafhadzwa ha vharema kha zwa ikonomi hu tshi khou shumiswa Mulayo wo Khwiṋiswaho wa BBBEE na Maitele a Kushumele Kwae o sedzuluswaho a BBBEE.1.10  Khabinethe i fhululedza Muhasho wa zwa Mveledziso ya Matshilisano kha mashumele maswa avho a khwiṋiso ya nḓisedzo i vhidzwaho Thandela ya Mikondzo ine ya ḓo engedza zwa u swikelelwa ha vhashai na vhane a vho ngo tsireledzea kha khuḓa iṅwe na iṅwe Afurika Tshipembe.Nga Ṅwedzi wa Mveledziso ya Matshilisano, Muhasho wa zwa Mveledziso ya Matshilisano na zwiimiswa wazwo, Zhendedzi ḽa Vhutsireledzi ha zwa Matshilisano ḽa Afurika Tshipembe na Zhendedzi ḽa Mveledziso ḽa Lushaka zwi ḓo bvela phanḓa na u phaḓaladza Thandela Mikondzo kha wadi dzi shaesaho dza 1 300 kha Masipala ya Zwiṱiriki ya 23 sa zwe zwa topolwa na u dzhielwa nṱha nga Khabinethe.1.11  Khabinethe i ṱuṱuwedza maAfrika Tshipembe u shela mulenzhe kha Vhege ya Ndavheleso ya Imbizo vhukati ha dzi 7 na dzi 13 Tshimedzi 2013.Zwi tshi khou tevhela u tshimbila zwavhuḓi he ha vha hone ha Vhege ya Ndavheleso ya Imbizo ya Lushaka yo farwaho nga Fulwi 2013, Vhege ya Ndavheleso ya vhuvhili i ḓo ṋetshedza luvhanḓe Ṱhoho dza zwa Polotiki uri vha bvele phanḓa na u amba na lushaka.Hetshi tshifhinga tshi khou dovha tsha ṋea tshiṅwe tshikhala tsha u amba na Miraḓo ya Khorondangi, u pembelela zwo swikelwaho na u tandulula khaedu dza u thomiwa u shumisiwa ha mbekanyamushumo dza muvhuso. Fhethu na mbekanyamushumo ya Vhege ya hune zwa ḓo farelwa hone zwi ḓo divhadzwa musi tshifhinga tsho no vha tsini.2 Nyambedzano na tsheo dza ndeme dza Khabinethe2.1 Khabinethe yo tendela ṱhaḓulo ya Mbekanyamaitele ya Lushaka ya nga ha Zwiḽiwa na u Kuvhanganyiwa ha Pfushi, u vha hone ha Zwiḽiwa Muṱani na Siṱirathedzhi tsha u Kuvhanganya Pfushi na u Bveledziswa ha Zwiḽiwa nga kha Fetsa Tlala.Mbekanyamaitele ya Lushaka i khou lingedza u ḓisa thandululo kha khaedu nnzhi dzi tshimbilelanaho na ṱhahelelo dza zwiḽiwa Afurika Tshipembe. I tikedzwa nga zwiṱirathedzhi zwa u ṱhaḓula zwinzhi zwo tou sedzaho kha ṱhahelelo ya zwiḽiwa miṱani khathihi na nyaluwo ya u bveledza zwiḽiwa hu u itela u fhelisa nḓala nga 2030. Siṱirathedzhi na zwa u bveledza Zwiḽiwa nga kha Fetsa Tlala ndi Mbekanyamushumo dzo ṱanganelaho dza Muhasho dzine Mbekanyamaitele yo khwaṱhiswa ngadzo.Hu ḓo vha na u mushumo wa u ḓivhadza u shuma hune ha ḓo farwa hune Mbekanyamaitele na Mbekanyamushumo zwa ḓo ṱanḓavhudzwa.2.2 Khabinethe yo tendela Mutheo wa u itela u ḓidzhenisa ha Afurika Tshipembe kha Tshiimiswa tsha Vhufarisani na Mveledziso ya Ikonomi (OECD) lwa tshifhinga tsha 2013/14-2016/17.Afurika Tshipembe ḽi khou ṱoda u shumisa hovhu vhushaka u itela u swikela zwipikwa zwiraru zwa ndeme; i) nyaluwo ya ikonomi ya nṱha i katelaho, ṱhoḓea ya u rangela thandululo ya u shaea ha mishumo, vhushai na u sa lingana, ii) vhashumi vha re na zwikili na vhukoni, u itela u tikedza nḓisedzo dza zwipikwa zwa mveledziso ya lushaka; na iii) U alusela phanḓa adzhenda ya Afurika, hune Afurika Tshipembe ḽi ḓo lwisa u vha ḽone ḽine ḽa ḓisa ṱhuṱhuwedzo khulwane ya adzhenda ya ikonomi dzine Afurika ḽi nga vhuelwa khadzo.Mashango a OECD a dzula a one mahulwane kha vhufarisi ha mbambadzo na vhubindudzi kha Afurika Tshipembe. Hu anganyelwa uri mashango a OECD o thusedza kha nyaluwo ya ḽifhasi ya GDP nga 65% nga 2011.Madzhenele a heḽi fhungo a ṋetshedza mihasho ya muvhuso mutheo wa u langa vhuḓidzhenisi hayo na OECD u ya nga u fhambana. Madzudzanyele o aluswaho kha muvhuso a ḓo ḓisa u vhuelwa ha nṱha hu tshi bva kha vhufarisani.3 Milayotibe3.1 Khabinethe yo tendela Mulayotibe wa Muthelo wa Ṱhuṱhuwedzo ya Mishumo uri u  bviswe u itela vhupfiwa ha tshitshavha.Mulayotibe u ḓivhadza ṱhuṱhuwedzo nga maanḓa zwo sedza kha u ṱuṱuwedza vhatholi, u u thola vhaswa na vhaṱodi vha mushumo vha re na tshenzhemo ṱhukhu. Ṱhuṱhuwedzo hei ndi nthihi ya kha nnzhi dza dzine dza ḓo wela fhasi ha murunzi wa Muvhuso wa siṱirathedzhi tsha u thola vhaswa na uri i ḓo ḓadzisa kha mbekanyamushumo dza muvhuso dzine dza vha hone.Ṱhuṱhuwedzo ya muthelo wa u tholwa ha vhaswa i sedza kha vhathu vhaṱuku vhane vha khou dzhena mushumoni nahone vha tshi khou hola fhasi ha muelo wa muthelo wa mbuelo ya iwe muṋe. Nga u ita hezwo, i sedza kha vhathu vhare na zwikili zwiṱuku na miholo ya fhasi lune u wana mushumo zwi nga vha konḓela vhukuma. Ṱhuṱhuwedzo dzi ḓo ḓisa nyimele dzine ndi dzavhuḓi kha u sika mishumo na u khwiṋisa khonadzeo ya u tholwa kha vhashumi vho sielwaho nnḓa.Hu ḓo vha na nzudzanyo dzine dza ḓo itwa dza u ṱanḓavhudza Mulayotibe.3.2    Khabinethe yo tendela Mvetemveto ya Mulayotibe wa Khomishini ya Vhulangi ha Mavu, 2013 une wa ḓo bvisiwa u itela vhupfiwa nga tshitshavha.Vhukati kha zwinzhi, Mulayotibe wa Khomishini ya Vhulangi ha Mavu, 2013 u sedza kha u thoma Khomishini ya Vhulangi ha Mavu. Khomishini ya Vhulangi ha Mavu i ḓo ṱoḓea kha u ṋetshedza tsheo dza phambano dza vhuṋe ha mavu ho sedzwa kha uri ndi afhio kha mabammbiri mavhili kana manzhi a u sumbedza vhuṋe ane a nga vha o ṋetshedzwa kha phasela i fanaho ya mavu.Khomishini i ḓo dovha ya ṱoḓea u thoma na u ṱhogomela dathabeisi yo ṱanḓavhuwaho ya muvhuso ya mavu oṱhe a muvhuso o ṅwaliswaho nga dzina ḽa muhasho ho katelwa na mavu a muvhuso o sedziwaho naho a songo ṅwalisiwa.3.3   Khabinethe yo tendela u ṋetshedzwa ha Mulayotibe wa Thuso ya zwa Mulayo, 2013 kha Phalamennde.Mulayotibe wo livhiswa kha u phumula Mulayo wa Thuso ya zwa Mulayo, 1969 (Mulayo wa 22 wa 1969) zwi tshi tshimbilelana na nyimele dza zwi khou bvelelaho zwino, nga maanḓa kha tshifhinga tsha ndayotewa ntswa, na u leludza mashumisele awo.Mulayotibe u khou sedza kha u alusa vhukoni na mashumele kwae a Thuso ya zwa Mulayo Afurika Tshipembe, zwine nga murahu zwi ḓo vhuedza lushaka lwoṱhe, Zwi nga ṱumanyiswa na zwihulwane zwe zwa vhetshelwa u swikelwa kha u khwaṱhisedza sisiṱeme ya vhutsireledzi ha zwa matshilisano na tsireledzo ya matshilisano kha vhashai na zwigwada zwine zwa shaya, na u vhona shango ḽi khou bvelelaho, ḽine ḽa kona nahone ḽine ḽa ita zwa vhukuma hu u itela u fara vhadzulapo vhaḽo nga nḓila ya ṱhompho.3.4  Khabinethe yo tendela u ganḓiswa ha Mulayotibe wa Vhulanguli ha Mutakalo kha Dzitshaka 2013 kha Gazethe ya Muvhuso u itela vhupfiwa nga tshitshavha.Mulayotibe u khou sedza kha u phumula Mulayo wa zwa Vhulanguli ha Mutakalo kha Dzitshaka, 1974 (Mulayo wa. 28 wa 1974) khathihi na u ṱanganyisa Vhulanguli ha zwa Mutakalo kha Dzitshaka , 2005 kha mulayo wa lushaka.Vhulanguli ha zwa Mutakalo kha Dzitshaka (2005), ndi mulayo wa ḽifhasi une wa thusa mashango u shumisana hu u itela u vhulunga matshilo na zwiko zwa vhutshilo kha zwiwo zwine zwa nga ḓiswa nga phirela ya malwadze u bva kha dzitshaka khathihi na dziṅwe tshutshedzo dza mutakalo.3.5  Khabinethe yo tendela u ḓivhadzwa ha Khwiṋiso ya Mulayotibe wa zwa Mishonga na Zwidzidzivhadzi zwi Tshimbilelanaho nayo, 2012 kha Phalamennnde.Mulayotibe wo Khwiṋiswaho u khwiṋisa Mulayo wa Mishonga na Zwidzidzivhadzi zwi tshimbilelanaho nayo, 1965 (Mulayo wa 101 wa 1965) sa zwe wa khwiṋisiswa zwone nga Mulayo 72 wa 2008.Zwa u swikela mishonga ya ndeme, yo tsireledzeaho nahone i fareaho, khathihi na zwishumiswa zwa mishonga ndi yone thikho ya vhuṱhogwa kha mutakalo wa lushaka na uri zwi thusa kha u swikela ndivho ya Muvhuso ya u engedza u lalama kha maAfurika Tshipembe.3.6 Khabinethe yo tendela u ganḓiswa ha Mulayotibe wa Vhulangi ha u Maketa Zwinwiwa zwa Zwikambi, 2013, kha Gazethe ya Muvhuso u itela vhupfiwa ha tshitshavha.Zwikambi ndi tshithithisi tshihulwane kha u swikela mawanwa a muvhuso a vhutshilo vhulapfu nahone ha mutakalo kha vhoṱhe. Mulayotibe u khou lwisa u fhungudza u vhaisala hu ḓiswaho nga zwi tshimbilelanaho na zwikambi nga u langa u maketiwa ha zwinwiwa zwa zwikambi.Naho muvhuso u sa koni u iledza zwikambi, a u koni vho na u ṱuṱuwedza u shumiswa ha u nwiwa ha zwikambi nga u tendela lushaka, nga maanḓa vhaswa uri vha tende uri vhutshilo havho vhu ḓo khwiṋisea, ngeno zwa vhukuma hu uri hu ḓo itea zwo fhambanaho na hezwo.U dzhenelela uhu hu songo sedziwa hu ha thungo, fhedzi hu vhonale tshi tshipiḓa tsha maga o fhelelaho nga muvhuso hu u itela u fhungudza u vhaisala hu ḓiswaho nga zwikambi.Ho no vha na nzudzanyo dzo itwaho dza u ḓo ṱanḓavhudza Mulayotibe uyu.3.7    Khabinethe yo tendela u gazetiwa ha Milayotibe mivhili , ine yoṱhe i khou khwiṋisa Mulayo wa Vhana, 2005 (Mulayo wa vhu 38 wa 2005) sa zwe wa khwiṋisiswa zwone nga Mulayo 41 wa 2007 u ya nga zwi re kha Tshiteṅwa 75 tsha Ndayotewa na Tshiteṅwa 76, u itela vhupfiwa ha tshitshavha.Mulayotibe u khou ṱoḓa u dzhenisa ṱhalutshedzo ya vhutshinyi ha zwa vhudzekani u vhona uri muthu muṅwe na muṅwe ane a wanala a na mulandu wa zwa vhudzekani sa zwe zwa ṱalutshedziswa zwone kha Mulayo wa Vhugevhenga (Vhutshinyi ha zwa Vhudzekani na mafhungo a Tshimbilelanaho naho), Mulayo wo Khwiṋiswaho, wa vhu 32 wa 2007, u vhonala u songo tea u shuma na vhana.Mulayotibe u dovha wa vhekanya Mulayo uri u tshimbilelane na khaṱhulo ya Khothe ya Ndayotewa uri u ṋetshedze u vusuludzwa ha tsheo ya zwa khaṱhulo ya zwa u bvisa na u vhea ṅwana fhethu ha tsireledzo lwa tshifhinga nyana u itela ṱhogomelo ine ya vha hone kana hu si na ndaela ya khothe nga kha tshifhinga tsho tiwaho.  Mulayotibe wa Vhuvhili wa Khwiṋiso wa Vhana, 2013 u sedza kha u vhona uri vhana vhoṱhe vha a ḓifhelwa nga tshumelo na mbuelo dzo sedzaho kha u swikela ṱhogomelo ya matshilisano na tsireledzo khathihi na u sika sisiṱeme i shumaho ya ndondolavhathu. U dovha wa sedza kha u ṋetshedza tsireledzo na vhupo ho tsireledzaho u itela u vheiwa ha vhana vhane vha vha vha tshi khou ṱoḓa ṱhogomelo na tsireledzo.4 U tholiwa4.1 Khabinethe yo tendela u tholwa ha vha tevhelaho kha Muhasho wa zwa Maḓi:a) Vho Johannes David Mahlangu kha poswo ya Mufarisa Mulangi Muhulwane: kha Tshumelo ya zwa Mabindu.b) Vho Anil Bijman Singh kha poswo ya Mufarisa Mulangi Muhulwane:  kha Vhulanguli na zwi Tendelanaho nazwo.c) Vho Deborah Gabaakelwe Mochotlhi sa Mufarisa Mulangi Muhulwane: Vhupuḽani na Mafhungo.4.2 Khabinethe yo tendela u tholwa ha vha tevhelaho kha Muhasho wa zwa Vhashumi  a) Vho Agnes Moiloa kha poswo ya Muofisiri Muhulwane kha zwa Mashumele.b) Vho Thobile Maxin Lamati kha poswo ya Mufarisa Mulangi Muhulwane: Tshumelo ya Vhuingameli na u Vhona uri zwi khou Tevhedzwa.4.3 Khabinethe yo tendela u tholwa ha vhathu vha tevhelaho sa Vhalangi vha Bodo ya Zhendedzi ḽa Thekhinoḽodzhi ḽa Mafhungo a Shango (SITA).a) Vho Dokotela Anna Mokgokongb) Vho Adv Mantshare Beatrice Matlejoanec) Vho Adv Thabani Masukud) Vho  Zukile Nomvetee) Vho Seadimo Chabaf) Vho  Ganelang Zeth Maleleg) Vho Graeme Alvan Victorh) Vho Nozipho January-Bardilli) Vho Sindi Mabaso-Koyanaj) Vho Vuyokazi Felicity Mahlatik) Vho  Stadi Mngomezulul) Vho  Michelle Oddette Williamsm) Vho David  Clephane Niddrie  (Muimeleli u bva kha zwa Vhudavhidzani)n) Vho Nkhangweleni Walter Mudau (Muimeleli wa  DPSA)o) Vho Geoffrey Rothschild4.4 Khabinethe yo tendela u dovha u tholwa hafhu ha miraḓo i tevhelaho kha Bodo ya Tshumelo ya zwa Masheleni.a) Vho Jabu Mogadimeb) Vho Hilary Wilton (Mufarisa Mudzulatshidulo)c) Phurofesa Vho Phillip J Sutherlandd) Vho Zarina Bassae) Vho Di Turpinf) Vho Ismail Momoniatg) Vho Olano Makhubela (Ṱhaḓulanyo)h) Vha Dudu Msomii) Vho Abel Sithole (Mudzulatshidulo).4.5 Khabinethe yo tendela u dovha u tholwa hafhu ha Vho Hlonela Lupuwana sa Muofisiri Muhulwane wa Zhendedzi ḽa Mveledziso ya Mabindu Maṱuku lwa tshifhinga tsha miṅwaha miṱanu.4.6 Khabinethe yo dzhiela nṱha u dovha u tholwa hafhu ha Vho Dokotela Prins Nevhuṱalu sa Mudzulatshidulo wa Bodo ya Tshiimiswa tsha Lushaka tsha Afurika Tshipembe tsha Methioḽodzhi.4.7 Khabinethe yo tendela u tholwa ha vhathu vha tevhelaho kha Khomishini ya Tshumelo ya Vhupileli  lwa u shuma vha tshi khou ḓi shuma huṅwe lwa tshifhinga tsha miṅwaha i sa fhiri miraru:a) Vho Magirly Rebecca Mokoapeb) Vho Lindiwe Daphney Zuluc) Vho Dipuo Mvelase.Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139Issued by: Government Communications"
Tshiṱatamennde tsha muṱangano wa Khabinethe wa dzi 9 Tshimedzi 2013,10 Oct 2013,https://www.gov.za/statement-cabinet-meeting-9-october-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-9-tshimedzi-2013,"10 Oct 20131. Vhuimo ha Khabinethe nga ha mafhungo a ndeme kha nyimele ya zwino1.1. Khabinethe i ṱanganedza u sainiwa ho itwaho nga Muphuresidennde Vho Jacob Zuma ha uri mulayo wa Mulayotibe wa Khwiṋiso ya Mulayo wa Vhuendi na Mafhungo a Tshimbilelanaho Nazwo u vhe mulayo khathihi na u thudzelwa kule ha Khaṱhulo nga Khothe Khulwane ya Kha wane kha vha Hanedzanaho na Maele a Mbadelo dza Bada dza Ḓoroboni (Outa) kha khaedu ya e-toll (mbadelo dza bada) zwi lwaho na Zhendedzi ḽa Dzibada ḽa Lushaka ḽa Afurika Tshipembe (Sanral).Khabinethe i fulufhela uri mvelaphanḓa iyi i no khou itea i thusa uri vhathu vha Gauteng na maAfurika Tshipembe nga vhuphara vha lavhelese kha u vhuelwa hune ho no vha hone – na uri vha kha ḓi ḓo vhuelwa – kha tshiko tsha ikonomi ya Tshipembe na Tshipembe ha Afurika nga kha u khwiṋiswa hoṱhe kha bada khulwane.Maitele a e-tolling (mbadelo dza bada) ndi ḽiṅwe sia ḽa Thandela ya Khwiṋiso ya Bada Khulwane ya Gauteng ḽine ḽo khwinisa tsudzuluwo ya vhathu na thundu na uri zwi ḓo ita uri ikonomi ya vunḓu na shango i vhe khwiṋe kha ḽa matshelo.Mbadelo dza e-tolling dzo fhungudziwa ho sedzwa vhupfiwa ha lushaka; vhaendi vha shayaho vho ṱhogomeliwa ngauri vhaendedzi vha vhuendedzi ha nnyi na nnyi a vha nga badeliswi; mbadelo yo katelaho ya ṅwedzi na yone i hone; khathihi na sisiṱeme ya u fha murahu masheleni khamphani dza vhuendi.Khabinethe i amba na vhashumisi vha bada khulwane dza Gauteng uri vha tevhedze mulayo, na u sumbedza vhudzulapo havho zwavhuḓi khathihi na uri vha vhe tshipiḓa tsha u ita uri Afurika Tshipembe hu vhe ha khwiṋe nga u ḓiṅwalisela e-tag(thege ya mbadelo ya bada) na u badelela u shumisa hedzi bada dza nṱhesa ḽifhasini.Khabinethe i ṱuṱuwedza maAfurika Tshipembe uri vha farisane kha u shumisana vhoṱhe u itela uri Thandela ya Khwiṋiso ya Bada Khulwane i bvelele na u ṱanganedza nyaluwo ine ya akhamadza ya themamveledziso ya tshi zwinozwino kha shango.Minisiṱa wa Vhuendi vha ḓo ḓivhadza ḓuvha ḽine e-tolling ya ḓo thoma u shuma ngaḽo. Khabinethe i ṱuṱuwedza vhoramimoḓoro vhoṱhe vhane vha anzela u shumisa bada khulwane dza Gauteng uri vha ḓiṅwalise kha sisiṱeme na uri vha renge e-tag u itela uri vha ḓiphine nga mbadelo dza luafhulelo.1.2. Khabinethe i fhululedza u bvela phanḓa ha nḓisedzo ya mbekanyamushumo ya themamveledziso dza dziṱhiriḽioni nnzhi dza dzirannda, fhasi ha vhurangaphanḓa ha Muphuresidennde Vho Jacob Zuma, zwi katelaho u rwelwaṱari ha R71 na R81 i ṱumanyaho Polokwane na ḓorobo ya Giyani, na u vulwa ha thandela ya Bridge City na Ṱhumano ya Reiḽi ngei KwaZulu-Natal nga dzi 19 Tshimedzi 2013. Bada dzi ṱanganaho ndi khono khulwane kha u kokodza vhubindudzi kha shango na dzhango ḽashu.Musi ri tshi khou ita bada dza tshizwinozwino kha shango ḽothe, Khabinethe i vhidzelela vhashumisi vhoṱhe uri vha shumise bada idzi nga u ṱhogomela. Khabinethe i khou kwamea nga u engedzea ha zwiwo zwa vhaendangaṋayo badani khulwane. Vhaendangaṋayo vha ita 46% ya vhathu vha xelelwaho nga matshilo avho dzibadani. Vhoramimoḓoro na vhaendangaṋayo vha na mushumo wa uri vha ṱhogomelane dzibadani. Khabinethe i ṱuṱuwedza maAfurika Tshipembe vhoṱhe uri vha vhe tshipiḓa tsha Nyito ya Miṅwaha ya Fumi ya Mbumbano ya Dzitshaka u itela Tsireledzo Dzibadani (2011-2020) ine ya khou rangwa phanḓa nga Muhasho wa zwa Vhuendi.1.3 Khabinethe i vhidza maAfurika Tshipembe vhoṱhe uri vha shele mulenzhekha Vhege ya Vhulavhelesi ya Imbizo ine zwazwino i kati, u swika nga dzi13 Tshimedzi 2013. Hezwi zwi fha tshikhala vhadzulapo uri vha ṱanganena Khorondanguli kha mafhungo ane a vha kwama na uri muvhuso unyeṱulele vhathu nga ha mushumo wawo.Ho imelwa vhathu vha Afurika Tshipembe, Khabinethe i livhuwa Tshikwamatsha Ḽifhasi kha thikhedzo yavho nga tshifhinga tsha musi hu tshi khou ṱoḓea masheleni a u ḓadzisa. Ndi gavhelo ḽihulwanesa ḽithihi ḽo itwaho ḽa HIVna TB u bva kha mulambedzi guṱe kha ḓivhazwakale ya u imedzana na AIDS.I fhiraho hafu ya (52%) ya R3 biḽioni i ḓo avhelwa Muhasho wa Lushaka wa zwa Mutakalo. Kha dziṅwe mbekanyamushumo, haya masheleni a ḓo shumiswa kha zwi tevhelaho: u renga mishonga ya dzianthireṱhorovairaḽa dza vhalwadze vha 350 000 u bva kha vhaṋetshedzi vha tshumelo, u lambedza thandela ya u tou edzisa ya u tshimbidza mishonga ya dzianthireṱhorovairaḽa nga u tou i rumela mahayani a vhalwadze kana fhethu hune vha ḓo ya vha tshi i dzhia hone henefho tshitshavhani, tshumelo ya u ṱhaṱhuvha TB kha vhafariwa vha dzidzhele dzoṱhe dza Afurika Tshipembe, na u ṱhaṱhuvha TB na HIV kha vhashumi vha migodini vha 100 000 kha migodi miṱuku ine i sa vhe na tshumelo dza mutakalo.1.4. Khabinethe i fhululedza u shumisana hu khou bvelaho phanḓa ha Vhufarisani ha u lwa na HIV na AIDS, hune ho pembelela anivesari ya vhu 15 nga dzi 9 Tshimedzi 2013.Afurika Tshipembe zwazwino ḽi khou ḓisa mbekanyamushumo khulwanesa ya dzilafho ḽa dzianthireṱhorovairaḽa kha ḽifhasi. Vhufarisani ho dovha ha shuma vhukuma kha u bveledza Puḽane ya Tshiṱirathedzhi ya Lushaka (NSP) 2012-2016.1.5 Khabinethe i fhululedza nḓila ye nyambedzano dza miholo dza tshimbidzwa na u khunyeledza ngayo nga sekithara idzo dze dza ṱavhanya u dzhia tsheo na nḓila ye nyanḓano ya swikelwa ngayo.Nyambedzano dza zwa matshilisano dzi sendekwaho kha mutheo wa mulayo wa zwa vhashumi ndi dza ndeme u itela u thivhela khakhathi dzi tshimbilelanaho na zwiṱereke.Musi vhashumi vha tshi khou humela mishumoni, Khabinethe i ṱuṱuwedza vhatholi na vhashumi uri vha shumisane, nga maanḓa musi ikonomi ya ḽifhasi i tshi kha ḓi vha kha mutsiko, u itela uri Afurika Tshipembe ḽi kone u vhuedza na uri ḽi sa lozwe mishumo ya ndeme.1.6 Khabinethe i ṱanganedza Samithi ya Lushaka ya u Thivhela u Ḓivhulaha kha Tshumelo ya Mapholisa ya Afurika Tshipembe (SAPS) ine ya ḓo farwa nga dzi 16 u ya kha dzi 18 Tshimedzi. Haya maitele a sedza kha u bveledza Puḽane ya Lushaka ya u Thivhela u Ḓivhulaha kha SAPS.1.7 Muphuresidennde Vho Jacob Zuma vha ḓo ṱanganedza Muphuresidennde Vho Francois Hollande vha Riphabuḽiki ya France kha Madalo a Muvhuso ngei Union Buildings nga dzi 14 u ya kha dzi 15 Tshimedzi 2013.Madalo a Muvhuso a ḓo khwaṱhisedza vhushaka hashu nga huvhili kha zwapolotiki na ikonomi na shango ḽa France; u khwaṱhisedza vhushumisaniha Devhula-Tshipembe khathihi na u thudzela phanḓa Adzhenda ya Afurika.2 Nyambedzano na tsheo dza ndeme dza Khabinethe2.1 Khabinethe yo tendela Vhulanguli ha Thekhiniki ya u Ṱoḓa na u Wana Zwivhaswa zwa Peṱiroḽiamu, zwine zwi ḓo anḓadzwa kha gazethe ya Muvhuso, u itela vhupfiwa.2.2 Khabinethe yo tendela u fariwa ha Wekishopo ya Muṱaṱisano wa Ḽifhasi ya Nethiweki Cartel (ICN) ya Khomishini ya Muṱaṱisano wa Afurika Tshipembe u bva nga dzi 16 u swika nga dzi 18 Tshimedzi 2013, kha Ḓorobo ya Kapa.Wekishopo ya Cartel ya ICN i ita uri u kovhelana ha mihumbulo na zwa mafhungo a zwa u nethiweka zwi konadzee vhukati ha miraḓo yo zwi dzhenelaho na Mazhendedzi a si a Muvhuso ḽifhasini ḽoṱhe.2.3 Khabinethe yo vhudziwa nga zwo swikelelwaho kha kotara ya u thoma ya 2013/14 nga ha Thendelano ya zwa Mishumo ya Vhaswa yo sainiwaho nga dzi 18 Lambamai 2013.Zwihulwane zwa rathi kha hei Thendelano ndi (1) pfunzo na vhugudisi, (2) tshenzhemo kha zwa mishumo (3) zwigwada zwa vhaswa (4) zwipikwa zwa vhaswa zwo khethelwaho thungo, (5) zwa mabindu na dzikoporasi dza vhaswa (6) na vhurangeli ha sekithara dza phuraivethe.Tsho swikelwaho tshihulwanesa kha kotara ya u thoma zwi katela odithi yo itwaho ya zwine vhaswa vha khou zwi shuma na vhurangeli kha shango ḽoṱhe na maṅwe maga ane a khou dzhiiwa kha sekithara dza phuraivethe.3 Milayotibe3.1 Khabinethe yo tendela u anḓadzwa ha Mvetamveto ya Mulayotibe wa Khwiṋiso ya Nyengedzo ya Vhutsireledzi ha zwa Madzulo, u itela vhupfiwa nga lushaka.Khwiṋiso ya Mulayotibe i khwiṋisa Mulayo wa Nyengedzo ya Vhutsireledzi ha zwa Madzulo, 1997 (Mulayo wa vhu 62 wa 1997) u itela u khwaṱhisedza, u bvisela khagala na u tsireledza pfanelo dza madzulo a vhadzuli (vhadzuli vha mabulasini).Mulayotibe u khou sedza kha u wana thandululo ya tshoṱhe kha zwa u sa tsireledzea kha zwa madzulo nga u ṱanganyisa maga a mbuedzedzo ya zwa mavu na tsireledzo i shumaho ya zwa mulayo na nḓila dza u tandulula phambano. Mulayotibe u sedza kha u khwiṋisa pfanelo dza vhashumi na vhadzuli vha mabulasini. Vhunzhi ha vhadzuli vha mabulasini ndi vhafumakadzi na vhana.3.2 Khabinethe yo tendela u anḓadzwa ha Mvetamveto ya Mulayotibe wa Khwiṋiso ya Mulayo wa, 2013 kha Gazethe ya Muvhuso, u itela vhupfiwa nga lushaka.Mulayotibe u khou sedza kha u khwiṋisa Mulayo wa vhu 29 wa 1996 wa Tsireledzo na Mutakalo wa Migodini u itela u vusuludza mbetshelwa dza kushumele kwawo, u leludza sisiṱeme ya ndifho na u khwaṱhisedza manyambudzele. Kha u khwiṋisa mutakalo na tsireledzo ya vhashumi vha mugodini, Mvetomveto ya Mulayotibe wa Khwiṋiso i dovha ya lwisa kha u vha na vhupo ha migodini ha mutakalo nahone ho tsireledzeaho vhune vhu vha na zwivhuya khathihi na u dzika lwa tshoṱhe kha mupo, zwine zwi tshimbilelana na Puḽane ya Mveleziso ya Lushaka.4 U tholiwa4.1 Khabinethe yo tendela u tholwa ha vha tevhelaho kha Muhasho wa Mveledziso ya Matshilisano:a) Vho Thokozani William Magwaza kha poswo ya Mufarisa Mulanguli Muhulwane: Vhutsireledzi ho Fhelelaho ha zwa Matshilisano.b) Vho Nelisiwe Ignatia Vilakazi kha poswo ya Mufarisa Mulanguli Muhulwane: Tshiṱirathedzhi na Madzudzanyele a Tshandukiso.4.2 Khabinethe yo tendela u tholiwa ha Vho Caiphus Ramushau kha poswo ya Muofisiri Muhulwane wa zwa Masheleni/ Ṱhoho ya zwa Tshumelo ya zwa Mabindu kha Muhasho wa Vhushaka na Vhufarisani ha Dzitshaka.4.3 Khabinethe yo tendela u tholwa ha vha tevhelaho kha Bodo ya Bannga ya Khadzimiso:a) Vho Duma Motaub) Vho Thembekile Thelma Ngcobo4.4 Khabinethe yo dzhiela nṱha u tholwa ha vha tevhelaho kha Khoro ya Afurika Tshipembe ya Mbalombalo:MUVHUSO WA VHUKATIa) Vho Ian Assam (vho tou dovha u tholwa hafhu)b) Vho Faldie Esau (vho tou dovha u tholwa hafhu)c) Vho Phurofesa Jacky Galpin (vho tou dovha u tholwa hafhu)d) Vho Dokotela Maseka Lesaoana (vho tou dovha u tholwa hafhu)e) Vho Morore Mphahlele (vho tou dovha u tholwa hafhu)f) Vho Dokotela Khangelani Zuma (vho tou dovha u tholwa hafhu)g) Vho Kenneth Brownh) Vho Phurofesa Phillippe Burgeri) Vho Dokotela Rashad Cassimj) Vho Dokotela Jaya Josiek) Vho Etienne le Rouxl) Vho Phurofesa John Luizm) Vho Phurofesa Julian Mayn) Vho Dokotela Ariane Neethlingo) Vho Dokotela Sarah Radloffp) Vho Sulaiman SalauKHA VUNḒUa) Vho Dokotela Daniel Plaatjies (Free State)b) Vho Monde Nkasawe (Kapa Vhubvaḓuvha)c) Vho Glen Robbins (KwaZulu-Natal)d) Vho Zeenat Ishmail (Kapa Vhukovhela)e) Vho Mveli Maphanga (Mpumalanga)f) Vho Lizell Henney (Kapa Devhula)g) Vho Dokotela David Everatt (Gauteng)4.5 Khabinethe yo tendela u tholwa ha vha tevhelaho kha Bodo ya Tshikwana tsha Ndindakhombo dza Badani:a) Vho Thokwa Patrick Masobeb) Vho Refiloe Mokoenac) Vho Dokotela Linda Kinse Lungelwa Nompumelelod) Vho Dawood Coovadia (Mufarisa Mudzulatshidulo)e) Vho Ahmed Pandorf) Vho Dokotela Ntuthuko Bhengu (vho tou dovha u tholwa hafhu sa Mudzulatshidulo)g) Vho Adv. Dimakatso Qocha (vho tou dovha u tholwa hafhu)h) Vho Desmond Smith (vho tou dovha u tholwa hafhu)i) Vho Annemarie Steyn (vho tou dovha u tholwa hafhu)j) Vho Dumisa Hlatshwayo (vho tou dovha u tholwa hafhu)4.6 Khabinethe yo tendela u tholwa ha vha tevhelaho kha Bodo ya Tsireledzo ya Vhulanguli ha Reḽiwei :a) Vho Natalie Skeepersb) Vho Masindi Tshamuṅwe Herryc) Vho Andre Bain Harrisond) Vho Masaccha Khulekelwe Mbonambie) Vho Norman Tinyiko Baloyif) Vho Matodzi Ratshimbilana (vho tou dovha u tholwa hafhu sa Mudzulatshidulo)g) Vho Jane Barret (vho tou dovha u tholwa hafhu)h) Vho Thembelihle Msibi (vho tou dovha vha tholwa hafhu sa Mufarisa Mudzulatshidulo)Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139Issued by: Government Communications"
Tshiṱatamennde tsha muṱangano wa Khabinethe wa dzi 23 Tshimedzi 2013,24 Oct 2013,https://www.gov.za/statement-cabinet-meeting-23-october-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-23-tshimedzi-2013,"24 Oct 2013Khabinethe yo fara muṱangano zwawo wayo kha Ḓorobo ya Kapa nga dzi 23 Tshimedzi 2013.1. Vhuimo ha Khabinethe nga ha mafhungo a ndeme kha nyimele ya zwino1.1. Khabinethe yo ṱanganedza u bvela phanḓa hune ha khou vhonala kha fulo ḽa u phaḓaladza themamveledziso dza lushaka   dza shango ḽashu dzine dzi khou tshimbidzwa nga Khomishini ya  Vhutshimbidzi ha Themamveledziso dza Muphuresidennde. Muphuresidennde Vho Jacob Zuma vho rwela ṱari thandela dzi na tshivhalo dzo khunyeledzwaho sa tshipiḓa tsha mbekanyamushumo ya Mveledziso ya Themamveledziso. Hezwi zwi katela mushumo kha bada dza R81 na R71 ngei Limpopo, tshiṱitshi tsha tshidimela tsha Bridge City tshine tshi ḓo shumela vha Umlazi ngei Durban na vhuṱambo ha u fukula mavu he ha farelwa Mugodini wa De Beers wa Venetia ngei Vhembe, kha ḽa Limpopo.Muphuresidennde vha ḓo rwela ṱari dziṅwe mbekanyamushumo dzi ngaho Zounu ya Mveledziso ya Nḓowetshumo ya Saldanha Bay (IDZ) ngei Kapa Vhukovhela; vha ḓo dalela Damu ḽa De Hoop, ngei Limpopo, vha rwela ṱari gariki dzi tshimbilaho nga dzoṱhe dzo magwaho Kapa Vhukovhela  kha ḽa Afurika Tshipembe, na u vula lwa tshiofisi Tshibadela tsha Ladybrand  ngei Free State. Khabinethe yo ṱanganedza zwo swikelwaho zwa Sisiṱeme i Ṱavhanyaho ya Basi (BRT) ngei Johannesburg, Tshwane, Ḓorobo ya Kapa na Rustenburg. Hei mbekanyamushumo ya themamveledziso ya ṱhiriḽioni nnzhi yo ṱanganyaho shango i khou shandula ikonomi na sisiṱeme ya vhuendi shangoni ḽashu.Thandela hedzi dzo kona u vhea ikonomi kha tshiimo tshihulwane tsha nyaluwo na uri i ḓo ḓi bvela phanḓa na u tikedza mveledziso ya nyaluwo ya ikonomi na u sika mishumo. 1.2 Khabinethe i ṱanganedza Tshiṱatamennde tsha Mbekanyamaitele ya Mugaganyagwama wa Vhukati ha Ṅwaha wo ṋetshedzwaho nga Miṋisiṱa vha zwa Gwama. Khabinethe i tikedza maga o khwaṱhaho o dzinginyiwaho a tshi itelwa muvhuso. Haya maga a ḓo vha a tshifhinga tshilapfu kha u fhungudza ndozwo kha mashumisele a tshelede muvhusoni. Maga a ngaho hayo a ḓo vhona uri muvhuso u shumisa tshomedzo dzawo nga nḓila kwae nahone i vhuedzaho. Khabinethe i vhidza mihasho yoṱhe ya muvhuso wa vhukati na wa vunḓu, masipala, mabindu a muvhuso na zwiimiswa zwa ndayotewa uri vha thome u shumisa haya maga.  1.3 Khabinethe na yone yo ṱanganelana na Muphuresidennde Vho Jacob Zuma na tshitshavha tsha Afurika Tshipembe kha u lwa na u tambudzwa, khakhathi na u sa farwa zwavhuḓi ha vhana. Khabinethe i fhululedza mazhendedzi a zwiimiswa zwa mulayo kha mashumele avho nga luvhilo kha milandu yo vhigwaho zwenezwino.Musi ri tshi khou ya u swaya Ḓuvha ḽa Vhana nga dzi 2 Ḽara, Khabinethe i ṱuṱuwedza maAfrika Tshipembe vhoṱhe u tsireledza vhana ngauri ndi vharangaphanḓa vha matshelo. Khabinethe i vhidzelela zwitshavha zwoṱhe uri zwi bvele phanḓa na u shumisana na mazhendedzi a zwiimiswa zwa mulayo kha u lwa na vhugevhenga vhu itwaho nga ngomu zwitshavhani.Ri tea u dovha ra zwi elelwa uri u tsireledzwa ha vhana ndi vhuḓifhinduleli ha vhabebi na zwitshavha. Ri tea u ṋetshedza thuso kha vho mme vhane vha ṱoḓa thuso kha u alusa vhana vhavho.1.4 Khabinethe  yo ṱanganedza nḓivhadzo yo itwaho nga Umalusi ya uri shango ḽo lugela milingo ya Ṱhanziela ya Nṱha ya Lushaka u bva nga dzi 28 Tshimedzi u swika nga dzi 29 Ḽara 2013. Khabinethe i tamela mashudu vhalingiwa vha 707 136, ho katelwa vhagudi vha u ṅwala vha nnḓa vha 130 000, uri vha shume zwavhuḓi kha milingo yavho.Vhabebi na vhaunḓi vha khou ṱuṱuwedziwa u tikedza vhana vhavho musi vha kati na u ḓilugisela milingo. Khabinethe i vhidza vhagudi vha kiḽasi ya 2013 uri vha ite uri shango ḽi ḓihudze ngavho.1.5 Khabinethe yo ṱanganedza u rwelwa ṱari ha mbekanyamushumo ya u kuvhanganya zwiḽiwa ya Fetsa Tlala (Fhedzani Nḓala) nga Muphuresidennde Vho Jacob Zuma ngei Kuruman hune ha vha Kapa Devhula nga dzi 24 Tshimedzi 2013. Mbekanyamushumo i ḓo thusa zwitshavha kha u bveledza zwiḽiwa kha mavu avho na kha maṅwe mavu a sa shumiseswi. I ḓo tikedza vhalimi vhaṱuku nga themamveledziso, zwa u bveledzisa zwibveledzwa u bva kha zwiliṅwa na u bveledza mimakete miswa, ho katelwa na zwa u rengisa na u rengisela muvhuso. 1.6 Khabinethe i ṱanganedza zwa u rwelwa ṱari ha African Maritime Indaba ine ya ḓo farelwa Sandton, Johannesburg, nga dzi 24 na dzi 25 Tshimedzi 2013. Indaba i ḓo tshimbidzwa nga vha Mannḓalanga a Tsireledzo ya zwi Tshilaho Maḓini Afurika Tshipembe na vha nḓowetshumo ya zwi tshilaho maḓini.  Khonfarentse i ḓo ṋetshedza luvhanḓe vhanzhi vha dzhenelelaho kha zwa u wana nḓila ya mveledziso ya nḓowetshumo dza zwi tshilaho maḓini na u thoma Vhufarisani ha Pan-African u itela mveledziso ya ikonomi ya Afurika.1.7 Khabinethe yo dzhiela nṱha Madalo a Tshiofisi a Muphuresidennde Vho Zuma kha Riphabuḽiki ya Congo nga dzi 29 na dzi 30 Tshimedzi 2013. Madalo a ḓo khwaṱhisedza vhushaka ha thungo dzoṱhe ha zwa polotiki na ikonomi na DRC na u dovha u alusa u ḓivhofha hashu kha u lwisa u vhulunga mulalo na zwa mbekanyamushumo ya Mveledziso ya u Fhaṱulula Phambano dza Murahu (PCRD) kha shango iḽo.1.8 Khabinethe i vhidza maAfrika Tshipembe vhoṱhe u tikedza Ṅwedzi wa Lushaka wa Tsivhudzo dza Pfanelo dza Vhathu vha re na Vhuholefhali u bva nga dzi 3 Ḽara u swika nga dzi 3 Nyendavhusiku 2013, zwine zwa dovha hafhu zwa vha luswayo lwa Ḓuvha ḽa Dzitshakha ḽa Vhathu vha re na Vhuholefhali. Ṅwedzi u ḓo pembelelwa nga fhasi ha thero: “Kha vha kwashe zwithivheli, vha vule mavothi: u itela lushaka lwo katelaho vhoṱhe”.       1.9 Khabinethe yo dzhiela nṱha u vutsheledza ha khakhathi na phambano kha Riphabuḽiki ya Mozambique. Khabinethe i tou zwi dodombedza uri Mozambique hu na muvhuso wa vhukuma na  uri u vutshela muvhuso huṅwe na huṅwe hu khou dzhiela fhasi  maanḓa a muvhuso wa Mozambique na vhathu vhawo. Khabinethe i sathula u vutshela muvhuso uhu nga vhuhali vhukuma.2 Nyambedzano na tsheo dza ndeme dza khabinethe2.1 Khabinethe yo tendela thendelano ya Khwiṋiso ya Doha kha Phurothokhoḽo ya Kyoto. Khwiṋiso hedzi ndi tshipiḓa tsha 2013-2020 tsha u lwisa u fhungudza u tshikhafhadzwa ha mupo nga gese ḽifhasini ḽoṱhe zwine ndi u lingedza u khelusa tshanduko dza kilima dzire khombo ngeno hu tshi khou tsireledzwa zwihulwane zwa mveledziso ya mashango o bvelelaho.2.2 Khabinethe yo tendela uri Mivhigo ya u Thoma na ine ya khou ḓi Bva nga Zwifhinga zwo Fhambanaho fhasi ha Mulanga wa Dzitshakha nga ha Pfanelo dza Matshilisano na Polotiki i ṋetshedzwe Mbumbano ya Dzitshaka. Muvhigo ndi ṱholo ya zwo swikelwaho na khaedu dzi tshimbilelanaho na zwa pfanelo dza matshilisano na polotiki zwine zwa wanala kha Mulanga na Ndayotewa yashu. I sedzesa nga maanḓa kha tshirunzi tsha vhathu na pfanelo ya ndinganyiso tshe dimokirasi ya vha hone nga 1994.3 Milayotibe3.1 Khabinethe yo tendela u ganḓiswa ha mvetamveto ya Mulayotibe wa Nyaluso na Tsireledzo ya Vhubindudzi, ya 2013 u itela vhupfiwa ha vhathu. Mulayotibe u ṋetshedza mutheo wa mulayo wa zwa vhubindudzi na u amba nga ha tsireledzo ya mulayo ya vhabindudzi zwi tshi tshimbilelana na thoḓea dza Ndayotewa. Mulayo uyu wa mbonelaphanḓa u ḓo alusa vhukoni hashu ha u kokodza vhabindudzi vha nnḓa na nyaluwo ya thengiselo ya nnḓa u itela u alusa nyaluwo ya tshoṱhe na mveledziso ya Afurika Tshipembe. Mulayotibe une wa kha ḓi tou vha mvetomveto u lwisa u swikela ndinganyiso vhukati ha zwa vhukuma na ṱhoḓea dza vhabindudzi vhoṱhe Afurika Tshipembe, ṱhoḓea ya u ṋetshedza tsireledzo yo teaho nahone i linganaho kha vhabindudzi vhoṱhe vha nnḓa na vha fhano hayani.  3.2 Khabinethe yo tendela u ḓivhadzwa ha Khwiṋiso ya Mulayotibe wa zwa u Rennda Nnḓu, wa 2013 kha Phalamennde. Mulayotibe u sedza kha  mafhungo maṅwe a ṱhaluso na matshimbidzele e a thoma u bva tshe ha thoma u phaḓaladziwa Mulayo wa u Rennda Nnḓu, wa 1999 (Mulayo wa vhu 50 wa 1999) (sa zwe wa khwiṋisiswa zwone nga 2008). Mulayo u sedza kha u alusa makete wo dzikaho nahone u khou aluwaho une wa khou bvela phanḓa na u swikela ṱhoḓea yo dzumbamaho i swikeleleaho ya u rennda nnḓu kha vhathu vhane kale vho vha vha tshi sielwa nnḓa nga nṱhani ha tshiṱalula zwi songo tea.   3.3 Khabinethe yo tendela u ḓivhadzwa ha Mulayotibe wa Khwiṋiso ya Vhaimeleli vha zwa Mulayo, wa 2013 kha Phalamennde. Mulayotibe u khwiṋisa Mulayo wa zwa Vhaimeleli vha zwa Mulayo, wa 1979 (Mulayo wa vhu 53 wa 1979), sa maga a tshifhinganyana, ho lindelwa u thoma u shuma ha Mulayotibe wa Maitele a Mulayo. U sedza kha u tandulula u fhambana zwi tshi ya kha vhaimeleli vha zwa mulayo na vhalingiwa vha vhaimeleli vha zwa mulayo na uri u thudzela kule zwa sosaithi dza zwa mulayo dze dza thomiwa ho sedzwa zwa mikaṋo ya zwa vhulamukanyi ya sisiṱeme ya mashangohaya a kale (Transkei, Bophuthatswana, Ciskei na Venḓa). U khwiṋisa hu ḓo vhona uri hu vhe na u fana kha kulangele kwa vhaimeleli vha phurofesheni ya  zwa mulayo kha shango ḽoṱhe na uri zwi ḓo khwaṱhisedza vhuvhusi ha phurofesheni ya zwa mulayo kha vhupo ho buliwaho. 3.4 Khabinethe yo tendela u ḓivhadzwa ha Khwiṋiso ya Mulayotibe wa Vhaimeleli vha zwa Mulayo vha Muvhuso, wa 2013 Phalamenndeni. Tshipikwa tsha Mulayotibe ndi u khwiṋisa Mulayo wa Vhaimeleli vha zwa Mulayo vha Muvhuso, wa 1957 (Mulayo wa vhu 56 wa 1957). Khwiṋiso i ṋetshedza vhurangaphanḓa ha vhuṱali kha vhulangi ha vhulavhelesi ha Tshumelo dza zwa Mulayo wa Muvhuso. I sedza kha u tshimbidza zwa u tholiwa ha Soḽisitha-Dzheneraḽa ane u ḓo vha ene a langaho Vhaimeleli vha zwa Mulayo vhoṱhe na u ḓo ṋetshedza nyeletshedzo kha mafhungo a tshimbilelanaho na haya, sa ḽiga ḽa u thoma kha u thomiwa u shumisiwa ha Mutheo wa Mbekanyamaitele kha Tshumelo dza u Shandulwa ha zwa Mulayo wa Muvhuso.3.5 Khabinethe yo tendela u ḓivhadzwa ha Mvetamveto ya Mulayotibe wa u Vheiwa ha Ndeme ya Tshifhaṱo, 2013 kha Phalamennde. Mulayotibe u ṋetshedza mbetshelwa ya u thomiwa ha Ofisi ya Mudzheneraḽa wa Muvhei wa Ndeme ya Zwifhaṱo. Hei ofisi i ḓo ṋetshedza tshumelo ya u vhea ndeme ya zwifhaṱo ye ya topolwa ho sedzwa zwipikwa zwa u vhuedzedzwa na u khwiṋiswa ha mavu, khathihi na tshumelo ya zwa u vhea ndeme kha tshifhaṱo nga u tou funa kha mihasho ine ya ḓo ita khumbelo kha ofisi uri i ite zwenezwo zwa u vhea ndeme ya zwifhaṱo. 3.6 Khabinethe yo tendela u vusuludzwa ha mvetomveto ya Mulayotibe wa Mveledziso ya Themamveledziso kha Phalamennde. Mulayotibe u khou thoma kha mulayo wa Khomishini ya Vhutshimbidzi ha Themamveledziso ya zwa Muphuresidennde (PICC) na Puḽane ya Themamveledziso ya Lushaka, sa khoṋo ya maitele a u tshimbidza na matshimbidzele a mveledziso ya Afurika Tshipembe. Mulayotibe wa Mveledziso ya Themamveledziso u ṋetshedza mutheo wa zwa mulayo u itela mbekanyamushumo ya zwa u fhaṱa na u thusa u khwiṋisa mvelele dza mvelelo na kushumele kwa nṱha.3.7 Khabinethe yo tendela  Mvetamveto ya Mulayotibe wa u Manḓafhadzwa ha Vhafumakadzi na Ndinganyiso ya Mbeu, wa 2013 u ri i kumedzwe Phalamenndeni. Mulayotibe u khou sedza kha u bveledza mutheo wa zwa mulayo u itela ndeme ya zwa u sa sedza muvhala, u sa sedza mbeu na uri hu vhe na u lingana sa zwe zwa vheiswa zwone kha Ndayotewa. U dovha wa sedza kha u alusa u manḓafhadzwa ha vhafumakadzi, u imelelwa havho hu linganaho kha zwiimiswa zwi dzhiaho tsheo na tsireledzo yavho khathihi na u bvelela sa zwe zwa vheiswa zwone kha Tshiteṅwa 9 (2) tsha Ndayotewa.    3.8 Khabinethe yo tendela u ṋetshedzwa ha Mulayotibe wa Vhulangi ha Ndaulo ya Tshitshavha, wa 2013 kha Phalamennde. Mulayotibe ndi mutheo une wa sedza kha u ṋetshedza hu u itela u alusa zwithu zwa ndeme na maitele sa zwe zwa vheiswa zwone kha tshiteṅwa 195(1) tsha Ndayotewa kha ndaulo ya tshitshavha; u ṋetshedza zwa u pfuluswa na u humbelwa u ya u shuma huṅwe ha vhashumi kha ndaulo ya tshitshavha; u langa u hanelwa ha vhashumi vha muvhuso u ita vhubindudzi na muvhuso; u ṋetshedza maga a maitele kwae na vhungoho zwine zwi katela u thomiwa ha Yunithi ya Ndaulo ya Maitele Kwae, Vhungoho na Thuso ya Vhuonyolosi ya Thekiniki. Mulayotibe u kwama vhoṱhe vhashumeli vha muvhuso kha matavhi oṱhe a muvhuso.  4 U tholiwa4.1 Khabinethe yo tendela u tholwa ha vha  tevhelaho  kha bodo ya Zhendedzi ḽa Mveledziso ya Mabindu Maṱuku (Seda) lwa tshifhinga tsha miṅwaha miraru:a) Vho Dokotela Ivor Mzwandile Zwane (Mudzulatshidulo)b) Vho Dokotela Tebogo Job Mokgoro (muraḓo a sa shumiho hone)c) Vho Thakhani Makhuvha (Mulangi a sa shumiho hone)4.2 Khabinethe yo tendela u engedzedzwa ha khonṱhiraka ya mushumo ya Vho TE Radebe sa Muofisiri Muhulwane wa Senthara ya Inovesheni ya Tshumelo ya Tshitshavha (CPSI).4.3 Khabinethe yo dzhiela nṱha u engedzedzwa ha themo ya ofisi ya miraḓo ya 21 ya Khoro ya Afurika Tshipembe ya Vhoraphurofesheni vha zwa Saintsi ya Mvelo lwa miṅwedzi ya rathi:a) Vho Dokotela CJ Augustynb) Vho N Baloyic) Vho Phurofesa ELJ Breetd) Vho Phurofesa NH Caseye) Vho Dokotela F Dilikaf) Vho Dokotela MM Dyasig) Vho Dokotela JF Eloffh) Vho Dokotela I Gledhilli) Vho OSD Garegaej) Vho P Govenderk) Vho TP Govenderl) Vho Dokotela G Henrym)  Vho Dokotela BH Kochn) Vho BS Malokao) Vho Dokotela P Matutup) Vho Dokotela S Naidooq) Vho Phurofesa  BK Reillyr) Vho Phurofesa HJ Siweyas) Vho Dokotela ME Stalmanst) Vho Phurofesa C Van der Westhuizenu) Vho Dokotela G Botha.Mbudziso:Phumla Williams (Muambeli wa Khabinethe o tou Farelaho)Vhukwamani: 083 501 0139Issued by: Government Communications"
Tshiṱatamennde tsha muṱangano wa Khabinethe wa dzi 6 Ḽara 2013,7 Nov 2013,https://www.gov.za/statement-cabinet-meeting-6-november-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-6-%E1%B8%BDara-2013,"07 Nov 20131. Vhuimo ha Khabinethe nga ha mafhungo a ndeme kha nyimele ya zwino1.1. Khabinethe yo ṱanganedza muvhigo wa Goldman Sachs, wa Fumbili ya Miṅwaha ya  Mbofholowo, une wa sumbedzisa masia a fumi nga vhuḓalo ane nga khao Afurika Tshipembe ḽo vha na mvelaphanḓa u bva nga 1994 na masia a fumi ane nga khao shango ḽa khou tea u dzhia maga a tsheo.Muvhigo uyu ndi thendelo ya u ṱanganedza ndingo ya muvhuso wone uṋe kha kushumele kwa shango, u dovha wa khwaṱhisa zwi dzhielwaho nṱha zwa vhumatshelo zwo tiwaho kha Puḽane ya Mveledziso ya Lushaka.Muvhigo uyu ndi tshiko tsha fulufhelo na ṱhuṱhuwedzo wa dovha wa shela mulenzhe zwihulwane kha tshitshavha kha tshifhinga tsha musi Afurika Tshipembe ḽo thoma u pembelela Miṅwaha ya 20 ya Mbofholowo.Muvhuso u khou ṱuṱuwedza maAfurika Tshipembe uri vha shumisane nahone vho khwaṱhisa uri Afurika Tshipembe ḽi bvelele na uri vha ṱanganye nungo dzavho na nyambedzano dzavho kha mafhungo aya.1.2  Khabinethe yo ṱanganedza u thomiwa ha yunivesithi ntswa mbili ngei Kapa Devhula na Mpumalanga, dzine dza vha dza u thoma u fhaṱwa u bva tshe demokirasi ya vha hone.Yunivesithi ya Mpumalanga i ḓo vula nga Phando 2014. U bvelela uhu hu sumbedzisa ndeme ya muvhuso na maAfurika Tshipembe kha u ḓikwamanya na pfunzo sa tshipiḓa tsha mveledziso ya lushaka. Khamphasi ntswa i ḓo konisa matshudeni vha Mpumalanga uri vha gude tsini na hayani na u bveledza zwinzhi zwa ikonomi zwi shumiswaho nga yunivesithi na vhathu vhayo.Afurika Tshipembe ḽo ita mvelaphanḓa khulwane vhukuma kha u ṋetshedza tshumelo na zwiimiswa zwiswa  kha zwitshavha zwi shayaho. U khwakhiswa ha zwiimiswa izwo ho humiselisa murahu zwinzhi zwe ra swikelela kha demokirasi yashu ntswa.1.3. Khabinethe yo dovha ya ṱanganedza nḓivhadzo ya uri puḽanti dza muḓagasi wa  Eskom, Kusile na  Medupi dzi ḓo ṋetshedza muḓagasi nga 2014.U bveledziswa ha muḓagasi ṅwakani nga puḽanti dza muḓagasi ya Kusile na Medupi zwi ḓo dovha zwa sumbedzisa u bvelela huhulwane ha shango na u bvelela ha shango kha u thoma mbekanyamushumo ya mveledziso ya themamveledziso khulwane ine ya khou fha ikonomi na tshitshavha tshivhumbeo tshavhuḓi.Fulufulu ḽi bvelelaho ndi ḽa ndeme miṱani na kha khasiṱama dza nḓowetshumo na uri ḽi vula khonadzeo ntswa dza u alusa ikonomi– zwe zwa vha zwone zwo dzhielwaho nṱha kha vhuvhusi uvhu u bva nga 2009. Musi hu na thandela dzi fanaho na idzi dzire kati u mona na shango, Afurika Tshipembe ḽo dzhia maga a ndeme o vhalaho kha nḓila yaḽo ntswa ya u aluwa, na uri maAfurika Tshipembe vhoṱhe vha tea u pembelela zwe ra swikelela.1.4. Khabinethe i khoḓa u sainiwa ha Mulanga wa Thandela ya Muḓagasi wa Maḓi wa Grand Inga, zwezwino kha Madalo a Tshiofisi nga Muphuresidennde Vho Jacob Zuma kha Riphabuḽiki ya Demokirasi ya Congo. Thandela iyi i ḓo engedza tswikelelo ya fulufulu Afurika ya ḓisa mbuelo khulwane kha zwa vhulimi, migodi na dziṅwe sekithara kha dzingu ḽa SADC.Musi hezwi zwoṱhe zwo no fhela, thandela i ḓo ḓisa fulufulu ḽi vhuedzedzeaho kha   hafu ya dzhango ḽa Afurika. Thandela iyi i ḓo sika mishumo, mveledziso ya zwikili na u pfukiselwa ha thekhinoḽodzhi kha mashango o dzhenelelaho ya dovha ya vhuedza miṱa na vhashumisi vha nḓowetshumo. Izwi ndi zwa ndeme kha nyaluwo ya ikonomi na vhuṱaṱisani u mona na dzingu ḽa SADC.1.5. Khabinethe i ṱuṱuwedza maAfurika Tshipembe vhoṱhe, nga mannḓa vhaswa na vhane vha khou voutha lwa u thoma, uri vha ite nḓowenḓowe ya pfanelo dzavho dza demokirasi nga u dzhia ḽiga ḽa u thoma ḽa u ḓiṅwalisela u voutha nga dzi 9 na dzi10 Ḽara 2013.Nndwa yashu ya mbofholowo i tendela muAfurika Tshipembe muṅwe na muṅwe a tshi shela mulenzhe kha sisiṱeme yashu ya demokirasi. Ri vhidza maAfurika Tshipembe vhoṱhe uri vha hulise ḓivhazwakale yashu na u isa phanḓa na u khwaṱhisa vhungoho ha demokirasi yashu.Khabinethe i vhidza vhavouthi vhoṱhe uri vha vhone uri khetho dza 2014 dzi vhe na tshivhalo tshihulwane tsha u voutha, sa zwe ra vhona kha khetho dzoṱhe u bva 1994. Ofisi dzoṱhe dza Muhasho wa zwa Muno dzi ḓo vha dzo vula nga maḓuvha a u ḓiṅwalisa u itela u tshimbidza maitele a u ḓiṅwalisa nga u vhekanya zwo teaho.  1.6. Khabinethe i khoḓa vhatheli vha fhiraho 3,6 miḽioni vho ḓadzaho khumelamurahu dza muthelo u swika zwino, zwi thusaho muvhuso u ṋetshedza tshumelo dzi ṱoḓeyesaho kha u khwinisa matshilo a maAfurika Tshipembe. Afurika Tshipembe ndi fhethu ha khwine ṋamusi u fhirisa zwe ḽa vha ḽi zwone nga 1994, zwi tshi khou itiswa nga u engedzea ha vhathu na khamphani dzine dzo ḓiṋekedzela na u kona u shela mulenzhe kha tshikwama tsha muvhuso tshine nga khatsho ha lambedzwa tshumelo na zwishumiswa.Khabinethe i humbudza vhatheli vhane vha kha ḓi tea u ṋetshedza khumelamurahu dzavho dza muthelo uri dzi 22 Ḽara 2013 ḽine ḽa vha ḓuvha ḽa u vala kha faela ya eḽekiṱhironiki ya khumelamurahu dza muthelo wa iwe muṋe wa ṅwaha wa muthelo wa  2012/13 ḽi khou sendela nga u ṱavhanya.1.7. Khabinethe i sathula gabelo ḽa khakhathi dza zwenezwino, u tshinyadzwa ha ndaka ya phuraivethe na ya muvhuso na u gevhengwa ha thundu ngei Gauteng, Kapa Vhubvaḓuvha na Kapa Vhukovhela. Khabinethe i khoḓa mapholisa kha u dzhenelela havho vha dzikisa nyimelo iyo.U tshinyadzwa ha ndaka ya muvhuso zwi thivhela zwitshavha zwi ṱoḓesaho tshumelo ya muvhuso zwa ḓisa nyengedzedzo ya mutsiko kha zwishumiswa zwine zwa tea u vhuedzedzwa uri tshumelo ivhe hone.Muvhuso a u nga tendeli zwigevhenga zwi tshi tshinyadza zwifhaṱo na zwishumiswa fhethu hune ho iswa tshumelo. Tshinyadzo a i thusi muthu, na uri a zwi pfali u tshinyadza tshumelo ngeno u tshi khou ṱoḓa iṅwe.Zwitshavha zwi tea u lwa nga nḓila dzoṱhe kha zwiito zwa vhutshinyi u itela u tsireledza pfunzo ya vhana vhashu kha vha shushedzaho u thithisa milingo.Ri tea u fhaṱa zwitshavha zwine ra ṱhonifhana na u thusana, hu si u ofhana.1.8. Khabinethe yo sumbedzisa u kwamea nga tshitatamennde tsha tshitshavha tsha Majuta vha Afurika Tshipembe. Khabinethe yo limuwa ngaha pfanelo ya vhathu vha Paḽestina ya vhuḓiimiseli ha vhuṋe na pfanelo ya Isiraele ya u vha hone havho  kha shango ḽa Paḽestina. Vhuḓidini havho kha u wana thandululo ya nndwa yavho hu ḓo tea uya phanḓa.  Tshitshavha tsha Madzhuta a Afurika Tshipembe a vha ngo tea u ofha tshithu. Muvhuso a u ngo iledza u endela Isiralele kha vhaofisiri vha muvhuso.1.9. Khabinethe yo saḽutha tswikelelo dza vhagidimi vha Afurika Tshipembe vho dzhenelelaho muṱaṱisano wa zwezwino ngei New York City Marathon, he Paralympian Vho Ernest van Dyk vha wina vhuimo ha vhuvhili kha khethekanyo ya wiḽitshee, ngeno Vho Lusapho April vho dzhia vhuimo ha vhuraru kha khethekanyo ya  ngwena dza vhanna. U engedza kha zwenezwo, Vho Don Oliver na Vho Abraham Mouton vho ṱhaphudza kha vha 60 vha nṱhesa kha khethekanyo ya hand cycle.2. Nyambedzano na tsheo dza ndeme dza khabinethe2.1 Khabinethe yo tendela uri Mannḓalanga a Vhufhufhi ha Afurika Tshipembe (SACAA) na Dzangano ḽa Vhufhufhi ha Dzitshaka (ICAO) zwi vhe ṋemuḓi wa Khonfarentsi ya u thoma ya Mishonga ya Nḓowetshumo ya mabupo a Afurika nga Luhuhi 2014. I ḓo ṱanganya mannḓalanga a ndango na Vhashumi vha Mutakalo kha mupo wa Nḓowetshumo ya mabupo, u amba ngaha khaedu dzi kwamaho sekithara iyo.U vha ṋemuḓi wa vhuṱambo uvho zwi ḓo thusa kha u ḓivhisa na u ṱuṱuwedza mashango a Afurika uri vha kovhelane mafhungo a elanaho na kushumele kwa muyani, tsireledzo ya muyani na vhaṋameli vha mabupo khathihi na vhulangi ha tsireledzo.3. U tholwaKhabinethe yo tendela u tholwa ha vha tevhelaho:3.1 Vho Kholofelo Glorious Sedibe kha poso ya Mufarisa Mulanguli Muhulwane: Nḓowedzo ya Vhurangaphanḓa na Vhulanguli kha Ofisi ya Khomishini ya Tshumelo dza Tshitshavha (OPSC).3.2     Bodo ya Khoro ya Tsedzuluso ya Saintsi ya Vhathu.a) Vho Nasima Badsha (Mudzulatshidulo)b) Vho Phurofesa  Relebohile Moletsanec) Vho Dokotela Botlhale Octavia Tema (vha khou tholwa hafhu)d) Vho Phurofesa Shireen Abdool Aziz Hassime) Vho Phurofesa Lulama Qalinge (vha khou tholwa hafhu)f) Vho Phurofesa Adebayo Olukoshi (vha khou tholwa hafhu)g) Vho Phurofessa Amanda Lourens (vha khou tholwa hafhu)h) Vho Phurofesa Enrico Orlando Uliana (vha khou tholwa hafhu)i) Vho Adv Roshan Rai Dehalj) Vho Dokotela Mark BussinMbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139Issued by: Government Communications"
Tshitatamennde tsha muṱangano wa Khabinethe wa dzi 20 Ḽara 2013,21 Nov 2013,https://www.gov.za/statement-cabinet-meeting-20-november-2013,https://www.gov.za/ve/tshitatamennde-tsha-mu%E1%B9%B1angano-wa-khabinethe-wa-dzi-20-%E1%B8%BDara-2013,"21 Nov 20131. Vhuimo ha Khabinethe nga ha mafhungo a ndeme kha nyimele ya zwino.1.1. Khabinethe i ṱanganedza nomboro khulwane ya vhakhethi vho fhindulaho mbidzo ya u ḓiṅwalisa nga tshifhinga tsha u ḓiṅwalisa ha u thoma nga dzi 9 na dzi 10 Ḽara 2013. Vhakhethi sa athu ḓiṅwalisaho vha khou humbudzwa uri u ḓiṅwalisa hu ḓo ya phanḓa u swika hu tshi ḓivhadzwa ḓuvha ḽa khetho dza lushaka dzi tevhelaho.Khabinethe i khoḓa mushumo wa Khomishini ya Khetho yo Ḓiimisaho, na u vhidza maAfurika Tshipembe vhoṱhe uri vha ite nḓowenḓowe ya pfanelo yavho ya demokirasi nga u khetha, yo ḓaho nga kha u lwela hashu mbofholowo na demokirasi.1.2. Fulo ḽa Maḓuvha a 16 a u Lwa na Khakhathi dza Vhana na Vhafumakadzi ḽi ḓo vha hone u bva nga dzi 25 Ḽara u swika dzi 10 Nyendavhusiku 2013 fhasi ha thero: “VIKELA MZANSI – Kwanele: U farisana ha zwitshavha kha u thivhela khakhathi dzi kwamaho vhana na vhafumakadzi.”Khabinethe i vhidza maAfurika Tshipembe vhoṱhe u dzhia tshifhinga itshi sa tsha u vusuludza vhuḓikumedzeli hashu, kha u fhelisa vhuvha ha tshiṱuvhu vhu tsitsaho tshirunzi kha vhaṅwe vhashu tshitshavhani na u ḓikumedzela hafhu ha shango ḽashu kha pfanelo dza vhana na vhafumakadzi.1.3. Mufarisa Muphuresidennde Vho Kgalema Motlanthe vha ḓo ranga phanḓa khumbudzo ya Mkhondo nga Ḓuvha ḽa Ḽifhasi ḽa AIDS, kha Tshiṱiriki tsha Gert Sibande, ngei Mpumalanga, nga dzi 1 Nyendavhusiku 2013 fhasi ha thero: “Ṱalifhani. Itani Ndingo. Fumbiswani.”Tshikhala itshi tshi ḓo shumiswa kha u ṱalusthedza lushaka ngaha vhuḓidini ha muvhuso kha u lwa na dwadze, u engedza vhuḓidini, na u khwaṱhisedza vhuḓidini ha u engedza vhudzheneleli ha u fhungudza dzwadze. Izwi ndi maelana na Puḽane ya Lushaka ya Tshiṱirathedzhi ya HIV na AIDS ya 2012-2016.Ḓuvha ḽa Ḽifhasi ḽa AIDS ḽi ḓo shumiswa kha u vusuludza fulo ḽa Ndingo na Tsivhudzo ya HIV (HCT) na u rwela ṱari fulo ḽa u Fumbiswa ha Vhanna nga Mishonga.Khabinethe i vhidza maAfurika Tshipembe vhoṱhe uri vha ite vhudzekani ho tsireledzeaho; vha ite ndingo dza HIV luthihi nga ṅwaha uri vha dzhie maga o teaho a u thivhela, nyalafho, ndondolo na thikhedzo na uri vhanna na vhatukana vha ye kha tshumelo dza u fumbiswa ha vhanna nga mushonga.MaAfurika Tshipembe vha tea u shela mulenzhe vha ṱanganya tshiṱirathedzhi tsha ABC (U ṱutshela, kha vha fulufhedzee, vha shumise khondomu) sa nḓila ya vhutshilo.1.4. Khabinethe yo swaswara ngaha u khwaṱhiswa ha milandu ya badani sa tshipiḓa tsha Fulo ḽa Maḓuvha a Madakalo – Kha vha Swike vha tshi khou Tshila – fhasi ha thero ‘Roṱhe Ri Nga Tshidza Matshilo a dzi Miḽioni’, ya dovha ya vhudza vhashumisi vha bada vhoṱhe uri vha vhe na vhuḓifhinduleli ha u pfesesa tshoṱhe uri u thulana ha dzigoloi hu tshinyadza matshilo.1.5. Khabinethe i khoḓa mvelaphanḓa yo itwaho nga kha maele a zhendedzi ḽo ṱanḓavhuwaho yo vhaho hone sa phindulo ya vhudzheneleli ha Vhuphuresidennde nga Shundunthule 2013 ngei Eldorado Park, u fhelisa khakhathi dza vhugevhenga na zwidzidzivhadzi na khaedu dzi kwamaho ikonomi ya matshilisano.Izwi zwo ita uri hu farwe vhathu vha linganaho 1 431, vhane khavho vha linganaho 1 098 vho lindela tsengo; vha 1 095 vho wana beiḽi, vhararu vha tshe ngomu na vha 289 vho wanwaho milandu ya vhutshinyi.Khabinethe i humbela zwitshavha uri zwi litshe u vhea mulayo zwanḓani kana nnḓa ha sisiṱeme ya mulayo, vhunga u ita izwo zwi songo tendelwa nga mulayo na uri zwi dovha zwa wela kha vhutshinyi. Khabinethe i ṱuṱuwedza zwitshavha uri zwi shumisane na mapholisa uri hu kone u wanwa vharengisi vha zwidzidzivhadzi vhane vha ṋaṋisa zwiito zwa vhutshinyi.1.6. Khabinethe i isa maipfi a ndiliso kha miṱa na dzikhonani dza vho lovhaho musi saithi ya phaṱho i tshi wa ngei Tongaat, kha ḽa KwaZulu-Natal; na u tamela mashudu vho huvhalaho uri vha ṱavhanye u fhola.Khabinethe yo khwaṱhisedza uri hu na milayo ya mushumoni ine ya tsireledza pfanelo dza vhashumi ya lwa na avho vha na vhuḓifhinduleli ha khombo. Khabinethe yo ima kha uri fhungo iḽo ḽi ḓo salwa murahu nga vhuronwane.1.7. Khabinethe yo ṱanganedza u vulwa ha Senthara ya u Humbula Vho Nelson Mandela. Senthara iyo i na zwishumiswa zwinzhi zwa vhufa zwi sumbedzaho vhutshilo na zwifhinga zwa Tata Nelson Rolihlahla Mandela.Zwishumiswa izwo ndi zwa ndeme vhukuma kha vhufa ha lushaka lwashu, nga mannḓa vhufa ha mbofholowo yashu. Ndi madzanga na ṱhoḓea dza u vhulungwa nga lushaka lwashu.Muvhuso u ḓo isa phanḓa na u hulisa Vho Nelson Mandela na vharangaphanḓa vha murafho wavho kha zwihulwane zwe vha ita kha mbofholowo yashu.1.8. Khabinethe i khoḓa u iswa phanḓa ha mbekanyamushumo ya themamveledziso ya tshitshavha ya miḽioni kararu wa dzi rannda nga Khomishini ya Pfananyo ya Themamveledziso ya Vhuphuresidennde yo rwangaho phanḓa nga Muphuresidennde Vho Jacob Zuma.U Vulwa ha Damu ḽa Spring Grove nga Muphuresidennde ḽo i telwaho u engedza ṋetshedzo ya maḓi kha mimasipala ya rathi, i tevhelaho eThekwini Metropolitan, Tshiṱiriki tsha uMgungundlovu, Mimasipala Yapo ya Msunduzi, Mimasipala Yapo ya Ugu, Sisonke na Mimasipala Yapo ya iLembe.Muvhuso wo bindudza masheleni a fhiraho R1 biḽioni kha thandela iyo, yo itelwaho u sika mishumo. Musi hu tshi fhaṱwa damu ho tholwa vhathu vha linganaho 960.1.9. Muphuresidennde Vho Jacob Zuma vha ḓo dalela Masipala wa King Sabatha Dalindyebo, kha vunḓu ḽa Kapa Vhubvaḓuvha, nga dzi 22 Ḽara 2013 sa tshipiḓa tsha Mbekanyamushumo ya Vhusedzulusi ya Vhuphuresidennde ya Siyahlola.Izwi zwi ḓo katela madalo a Mthatha u ṱola mvelaphanḓa dza vhukavhamabupo na dziṅwe thandela dza themamveledziso ya vhuphuresidennde kha vhupo uvho. Mthatha yo bulwa sa Noudu ya Vhudzheneleli ha Vhuphuresidennde ha Nṱha vhu Ṱavhanyaho nga 2009 na uri vhudzheneleli uvho vhu ḓo sumbedzisa u salela murahu ha themamveledziso na khaedu dza nḓisedzo ya tshumelo, uri Mthatha i vusuludzwe lwa tshoṱhe.Muphuresidennde vha ḓo dovha vha ṱola mvelaphanḓa yo itwaho nga thandela dza muvhuso maelana na ṋetshedzo ya maḓi, muḓagasi na dzibada vhuponi uvho.U fungwa hune ha ḓo itwa nga Muphuresidennde Vho Jacob Zuma kha tshiṱitshi tsha Thornhill hu ḓo ṋetshedza tshikhala tsha nethiweke kha u salela murahu ha miḓi i swikaho 25 000.1.10. Muphuresidennde Vho Jacob Zuma vha ḓo Dala lwa Tshiofisi ngei Accra, Ghana, u bva dzi 26 u swika dzi 27 Ḽara 2013. Madalo ayo a ḓo khwaṱhisa vhushaka vhu re hone na Ghana na u isa phanḓa mbambadzo ya ngomu kha dzhango.1.11. Muphuresidennde Vho Jacob Zuma vho vhewa uri vha range phanḓa Khomishini ya Tshaka Mbili ya Afurika Tshipembe-Botswana (BNC) nga dzi 21 Ḽara 2013. Izwi zwi ḓo engedza vhushaka na nyanḓano vhukati ha mashango mavhili o dzulelanaho tsini. BNC iyi ya ṅwaha nga ṅwaha ya Vharangaphanḓa vha Shango yo thomiwa mahoḽa u itela u alusa tshiimo tsha Khomishini ya Tshoṱhe ya Ṱhanganelano u itela Nyanḓano na Khomishini ya Tshoṱhe ya Ṱhanganelano ya Nyanḓano kha Vhupileli na Tsireledzo.1.12. Khabinethe i ṱanganedza Khetho dza Afurika Tshipembe u bva kha Khoro ya Pfanelo dza Vhathu ya Yuno (nga dzi 12 Ḽara 2013). Themo yashu i khou thoma nga dzi 1 Phando 2014 zwine zwa ḓo vha hone khathihi na u pembelela Miṅwaha ya 20 ya Mbofholowo. Izwi zwi khwaṱhisedza vhuḓikumedzeli hashu kha u bveledza pfanelo dza vhathu kha vhadzulapo vhashu vhoṱhe, vhadzulapo vha dzhango ḽa Afurika na vhadzulapo vha ḽifhasi.1.13. Khabinethe i dzhoina tshitshavha tsha dzitshaka kha u livhuwa zwi tshi bva mbiluni Madzangano a si a Muvhuso o shelaho mulenzhe kha thulo ya thuso ya shishi ya dzitshaka kha avho vhe vha kwamiwa nga Typhoon Haiyan ngei Philippines.Muya wa Vhuthu u ḓo shela mulenzhe kha u fhungudza vhuṱungu ha vhathu vha Philippine kha tshifhinga itshi tshi konḓaho.1.14. Khabinethe i ṱanganedza nḓivhadzo ya iṅwe tswikelelo kha Thandela ya Khwiniso ya Bada Khulwane ya Gauteng, ya thoḽo kha khethekanyo dzo tiwaho kha Dzibada dza Gauteng zwine zwa khou thoma nga dzi 3 Nyendavhusiku 2013.Vhoramimoḓoro vha sa athu ṅwalisaho e-thoḽini vha khou ṱuṱuwedzwa uri vha ite nga u ralo, u vhona uri vha ya tewa nga phimo dzo fhungudzwaho.1.15. Khabinethe yo khoḓa Muhasho wa Saintsi na Thekhinoḽodzhi na wa Pfunzo ya Nṱha na Vhugudisi na Yunivesithi ya Peninsula ya Thekhinoḽodzhi kha u ita ḓivhazwakale ya u rwela ṱari CubeSat ya u thoma ya shango, nga dzi 21 Ḽara 2013, ngei Russia.Satheḽaithi, ine ya ḓo ḓisa datha ya mutsho wa tshikhalani, i sumbedza vhukoni ha Afurika Tshipembe kha sia ḽa saintsi na thekhinoḽodzhi ya tshikhalani.1.16. Khabinethe yo ṱanganedza u khethwa ha Minisiṱa wa Pfunzo ya Mutheo Vho Angie Motshekga sa Mudzulatshidulo wa Nyanḓano ya Tshipembe na Vhubvaḓuvha ya Ndeme ya Tsedzuluso ya zwa Pfunzo (SACMEQ) kha Khonifarentsi ya Vhuangaredzi ya vhu 37 ya UNESCO; izwi zwi ḓisa fulufhelo kha sisiṱeme yashu ya pfunzo na zwiimiswa.Ndivho ya SACMEQ ndi u ita tsedzuluso yo ṱanganelaho na vhugudisi vhune ha ḓo engedza zwikhala kha vhapuḽani vha pfunzo na vhasedzulusi uri vha wane vhugudisi ha zwikili zwa thekhiniki zwi ṱoḓeaho kha u sedza, u sedzulusa, na u vhambedza nyimele zwadzo dza tshikolo na ndeme ya pfunzo ya mutheo.1.17. Khabinethe yo dzhiela nzhele Minisiṱa wa Pfunzo ya Nṱha na Vhugudisi, Vho Blade Nzimande kha u ranga phanḓa muṱangano wa BRICS wa Minisiṱa dza Pfunzo wo dzhiaho tsheo khulwane vhukuma. Muṱangano uyu wo vha wo dzudzanywa nga kha mikano ya Sesheni dza 37 dza Khonfarentsi ya Vhukateli ya UNESCO. Mafhungo o ambiwaho hu katelwa: u khwaṱhisa vhushaka vhukati ha yunivesithi dza BRICS, vhufarisani na u fha na nḓivho.Minisiṱa dzo tendelana kha ṱhoḓea dza u thoma maitele a tshiimo tsha nṱhesa kha polotiki na thekhiniki uri hu shumiwe kha vhupo ho topolwaho hune ha ḓo langwa nga Afurika Tshipembe sa ḽone Mudzulatshidulo wa zwino wa BRICS. Ho dovha ha vha na thendelano kha miraḓo miṱanu ya mashango oṱhe ya vhundeme ha u alusa nyanḓano vhukati ha BRICS na UNESCO kha pfunzo.1.18. Khabinethe yo dzhiela nṱha muvhigo wa shango wa Afurika Tshipembe kha Unesco wa 3,3 miḽioni ya vhaaluwa vha Afurika Tshipembe vho giradzhuweithaho kha Fulo ḽa Mass Literacy ya Kha Ri Gude. Izwi zwi isa Afurika Tshipembe tsini na u bvelela kha Yuno: Pfunzo kha Vhoṱhe, vhuḓikumedzeli ha u hafula phimo ya u sa kona u vhala na u ṅwala kha shango nga 2015. Fulo ḽo rwelwa ṱari nga Luhuli 2008, ndivho hu u itela u thusa vhaaluwa vha 4,7 miḽioni vha miṅwaha ya nṱha ha 15 uri vha kone u ṅwala na u vhala na u ṱanganya nga nyambo dza tshiofisi dza 11.1.19. Khabinethe yo fhululedza vhawini vha Zwiphuga zwa Lushaka zwa Vhukoni ha Batho Pele zwine zwa shuma kha u ḓisa phurofeshinaḽizimu, mbuyelo, themendelo na u ṱuṱuwedza vhukoni kha Tshumelo dza Tshitshavha na u vhona uri dzi swika kha tshiimo tsha nṱha.1.20. Khabinethe yo khoḓa mushumo wo itwaho nga Bafana Bafana, Proteas na Springboks ya dovha ya fhululedza Itumeleng Khune, we a vha Makone wa Nṱhesa kha zwa Mitambo Afurika Tshipembe nga 2013. Zwi khwaṱhisedzaho uri ri lushaka lwa u wina, Khabinethe yo sumbedzisa uri Afurika Tshipembe ḽo vha ḽi kha muya wavhuḓi nga matsheloni a Ḽavhuraru nga murahu ha musi Bafana Bafana yo kunda 1-0 kha Spain. Khabinethe i vhidza maAfurika Tshipembe vhoṱhe uri vha shele mulenzhe kha u tikedza thimu dzashu dza lushaka.1.21. Khabinethe yo nyeṱulelwa nga Tshigwada tsha Thivhelo ya Vhulamukanyi ha Vhutshinyi na Tsireledzo (JCPS) ngaha muvhigo wa Mutsireledzi wa Tshitshavha kha maga a vhutsireledzi a haya ha Muphuresidennde Vho Jacob Zuma ngei Nkandla. Khabinethe yo nyeṱulelwa uri u dzhenelela ha muvhuso nga kha Mutsireledzi wa Tshitshavha kha mafhungo aya zwo ṱaluswa kha vhutsireledzi ha Murangaphanḓa wa Shango.Khabinethe yo dovha ya nyeṱulelwa uri muvhigo wa thimu i shumaho kha muvhuso kha khwiniso ya vhutsireledzi ha Nkandla wo iswa kha Komiti yo Imaho kha Ṱhanganelano kha Vhusevhi ine yo phaḓaladza Muvhigo wayo wo Khetheaho kha mafhungo aya. Thimu i shumaho kha muvhuso yo vhiga kha Komiti yo Imaho kha Vhusevhi uri a huna vhuṱanzi ha uri Muhasho wa Mishumo ya Tshitshavha wo badela u fhaṱwa ha nnḓu dza Muphuresidennde. Dziminisiṱa dza Tshigwada tsha JCPS dzo rambiwa kha muṱangano mupfufhi wa Khabinethe na uri vha ḓo fhindula mbudziso dzi kwamaho mafhungo aya.2. Nyambedzano na tsheo dza ndeme dza Khabinethe2.1. Khabinethe yo tendela mvetamveto ya nḓivhadzamulayotibe kha Pfunzo ya Tshikolo tsha Phanḓa na Vhugudisi: “U fhaṱa Nyengedzedzo, i Shumaho na Sisiṱeme ya Pfunzo ya Tshikolo tsha Phanḓa na Vhugudisi”.Mvetamveto ya nḓivhadzamulayotibe i sumbedzisa zwiṱirathedzhi zwa u engedza ṋetshedzo ya zwino ya pfunzo na vhugudisi Afurika Tshipembe. I sumbedzisa khwiniso ya vhundeme, u ṱanganya zwipiḓa zwo fhambanaho kha sisiṱeme ya zwikolo zwa phanḓa, na u sumbedza nḓila ine vhashumi vha sekithara ya muvhuso na ya phuraivethe vha nga shela ngayo mulenzhe kha u sika mushumo u na zwikili.Nḓivhadzamulayotibe i khwaṱhisedza nyaluwo ya vhukateli na u thola zwine zwa vha zwa ndeme kha Puḽane ya Mveledziso ya Lushaka.Muhasho wa Pfunzo ya Nṱha na Vhugudisi u ḓo ḓivhadza uya phanḓa.2.2. Khabinethe yo ṱalutshedzwa ngaha muvhigo wa Komiti ya Vhuminisiṱiri kha Tsedzuluso ya u Lambedzwa ha Dziyunivesithi ya tendela uri muvhigo uyo u bviswe uri tshitshavha tshi bvise vhupfiwa hatsho ngaha dziyunivesithi.U lambedzwa ha dziyunivesithi a hu ngo fhambana na khaedu khulwane dza shango, na uri zwi katela u ambiwa ngaha zwiimiswa zwi siho kha tshiimo tshavhuḓi na u vhona uri tshanduko dzo itwaho kha mbekanyele ya zwishumiswa ai thivheli vhukoni ha zwiimiswa izwo uri zwi ṱaluswe kha dzitshaka na u ṱaṱisana.2.3. Khabinethe yo tendela Tshiṱirathedzhi tsha Bio-economy ya Afurika Tshipembe.Tshiṱirathedzhi tsha Bio-economy ndi tshiṱirathedzhi tsho sedzaho kha saintsi u vhea bio-innovation sa tshanḓa tsha mihasho yo fhambanaho. I dovha ya ita uri hu vhe na vhushaka ha tsinisa na nḓowetshumo u vhona uri biotechnology na bio-innovations zwi kha makete na u wana khumbelo yo leluwaho Afurika Tshipembe.Tshiṱirathedzhi tsha Afurika Tshipembe tsha Bio-economy tshi ḓisa inzhini ya ikonomi ntswa ine ya ḓo ṋetshedza mutheo wa nyaluwo ya vhumatshelo.2.4. Khabinethe yo tendela Luṱa lwa vhuraru lwa Makumedzwa a Tshiimo tsha Nṱha lwa Mbekanyamushumo yo Engedzwaho   ya Mishumo ya Tshitshavha (EPWP) (2014-2019) uri i shume. Gemo ḽa tshivhalo nga u angaredza ḽa zwikhala zwa mishumo zwa 7,5 miḽioni kha miṅwaha miṱanu (2014/2015 – 2018/2019) ḽo thewa kha Mbekanyamushumo dza u Tholwa ha Tshitshavha dzo sumbedzwaho kha Puḽane ya Mveledziso ya Tshitshavha.Khabinethe yo tendela u thomiwa ha Khomishini ya Vhuphuresidennde ya Pfananyo ya u Tholiwa ha Tshitshavha uri i tshimbidze na u vhiga kha mbekanyamushumo dza u tholwa ha tshitshavha. Izwi zwi ḓo sendekwa na mushumo wa Khomishini ya Vhuphuresidennde ya Pfananyo ya Themamveledziso.Ndivho ya EPWP ndi u engedza u dzhenelela hayo kha u amba ngaha khaedu tsha raru dza vhushai, u sa tholwa na tshaya ndingano. U tsa ha ikonomi ha zwino ho kwama zwa u thola nga nḓila isi yavhuḓi kha shango na uri zwo engedza ndeme ya EPWP sa vhurangeli vhuhulwane ha muvhuso vhu shelaho mulenzhe kha u bveledza na u fhungudza usa tholwa.2.5. Khabinethe yo tendela u iswa ha Tshishumiswa tsha Khwinisedzo ya Ndayotewa ya Dzangano ḽa Mishumo ḽa Dzitshaka, 1986, Phalamenndeni u itela thendelo.Ndivho khulwane ya Khwinisedzo yo kumedzwaho ndi u ita uri vhuraḓo ha Khoro Ndangi ya Dzangano ḽa Mishumo ḽa Dzitshaka ḽi imelelee nga u ṋetshedza tshikonisi tsha vhutholi tshi dzhielaho nṱha zwigwada zwo fhambanaho zwa ḓivhashango, ikonomi na madzangalelo a matshilisano ayo.Zwi tshi ya kha u isa phanḓa adzhenda ya Afurika na uri Khwinisedzo ya Ndayotewa ya 1986 i shume, Afurika Tshipembe ḽi na tshikhala tsha u vhuelwa u ya nga zwiṱalusi zwo khetheaho sa zwo sumbedzwaho kha tshishumiswa, uri ḽi khethwe kha dzulo ḽa tshoṱhe.2.6. Khabinethe yo dzhiela nṱha u shumiswa ha Themendelo kha Mutheo wa Tsireledzo ya Tshitshavha nga Dzangano ḽa Mishumo ya Dzitshaka na u tendela u i swa ha Themendelo Phalamenndeni u itela thendelo.Maele a Mutheo wa Tsireledzo ya Tshitshavha ndi ṱhanganyelo ya mbekanyamaitele dza matshilisano dzo itelwaho u khwaṱhisa mbuyelo ya tsireledzo na tswikelelo ya tshumelo dza matshilisano kha vhoṱhe, ho sedzeswa zwigwada zwi shayaho na u tsireledza na u khwaṱhisa vhathu kha matshilo avho.2.7. Khabinethe yo tendela Afurika Tshipembe ḽi tshi vha ṋemuḓi wa Khonfarentsi ya vhuṋa ya Muṱaṱisano wa Dzitshaka wa BRICS nga 2015.Khonfarentsi iyi i na foramu ya u fha na mihumbulo kha mazhendedzi a muṱaṱisano na vhatsivhudzi vha si vha muvhuso vha bvaho kha mashango a BRICS. Izwi zwi khwaṱhisa ṱhumano ya zwiimiswa i isaho kha nyanḓano ya khwine ya dzitshaka vhukati ha  miraḓo iyi. I vha hone nga murahu ha miṅwaha mivhili na uri i vha yo farwa nga Mannḓalanga a Muṱaṱisano wa mashango a miraḓo ya BRICS.2.8. Khabinethe yo tendela u iswa phalamenndeni ha Mbekanyamaitele kha u Tholwa ha Vhashumi vha vhuwatshiṱoko nga Muhulwane wa Khothe Khulwane na u anḓadzwa kha Gazethe ya Muvhuso.Mbekanyamaitele yo sedza kha u engedza ndunzhendunzhe, vhuvhuḓi, u vha khagala na tswikelelo ya ndinganyo kha vhathu vhe vha tsikeleldzwa kale nga khethululo isi yavhuḓi.Kale Muhulwane wa Khothe Khulwane kha ofisi khulwane dzo fhambanaho o vha atshi tou khetha zwi tshi bva kha zwine mulayo wa amba maelana na zwi itwaho na maitele ane a tea u tevhelwa kha ofisi dzavho.2.9. Khabinethe yo tendela uri dzi 3 Ḽara u swika dzi 3 Nyendavhusiku u vhe Ṅwedzi wa u Ḓivhiswa Pfanelo dza Vhuholefhali ha Lushaka ya bula lwa tshiofisi dzi 3 Nyandavhusiku sa Ḓuvha ḽa Lushaka ḽa Vhaholefhali.Ṅwedzi wa u Ḓivhiswa Pfanelo dza Vhuholefhali ha Lushaka, u khunyeledzwa nga Ḓuvha ḽa Lushaka ḽa Vhaholefhali, u ḓisa tshikhala kha shango tsha u lumbama kha u pembelela na u ṱana mvelaphanḓa yo itwaho kha u ṋetshedza vhaholefhali tswikelelo i linganaho ya pfunzo, mishumo yavhuḓi, mutakalo, mveledziso ya mahayani na vhupo ho tsireledzeaho, vhukati ha zwiṅwe.2.10. Khabinethe yo tendela nyolo ya ḽingwende ḽa Khamphani ya Minthi ya Afurika Tshipembe ya ḽingwende ḽa ndeme ḽa tshihumbudzi tsha  2013  na u phaḓaladzwa ha R2:a) Phaḓaladzo ya R2 ya ḽingwende. “u Pembelela Miṅwaha ya 100 ya Union Buildings”b) Khumbudzo ya R2 ya Silivhere ya Crown: “u Pembelela Miṅwaha ya 100 ya Union Buildings”c) Serisi ya Ḽingwende ḽa Protea ya 2013: “vhutshilo ha Muhali: Vho NR Mandela” (hana).2.11. Khabinethe yo tendela nyolo dza tshihumbudzi tsha ndeme tsha 2014 na u phaḓaladzwa ha nyolo dza  ḽingwende:a) Serisi ya ḽingwende ḽa Protea: “vhutshilo ha Muhali: Vho NR Mandela” (pfunzo)b) Serisi ya Ḽingwende  ḽa Natura: “Vhazwimi vha Vhusiku”c) R1 ya Serisi ya Ḽingwende ḽa Musuku: “Pollinators dza Afurika Tshipembe”d) R2 ya Serisi ya Ḽingwende ḽa Musuku: “U tumbulwa ha Musuku Afurika Tshipembe”e) Serisi dza Ḽingwende dza Crown na Serisi ya Ḽingwende ḽa Silivhere ḽa Tickey: “Zwidimela zwa Afurika Tshipembe”f) Serisi ya Ḽingwende ḽa Silivhere ya Vhukuma: “Vhupo na Afurika Tshipembe ho Tsireledzwaho nga Marine”g) R200 ya Ḽingwende ḽa Khumbudzo ya Musuku: “Miṅwaha ya 20  ya Demokirasi”h) R2 ya Ḽingwende ḽa Crown ya Khumbudzo ya Silivhere ya Vhukuma: “Miṅwaha ya 20 ya Demokirasi”i) Phaḓaladzo ya Ḽingwende ḽa R5: “Miṅwaha ya 20  ya Demokirasi”Mangwende o olwaho na mulevho wao aḓo ganḓiswa kha gazethe ya muvhuso. Ngamurahu mangwende aḓo bveledzwa a rengiswa nga kha maitele o teaho.3. U tholwa3.1. Khabinethe yo tendela u tholwa ha Vho Gugulethu Brightness Nokukhanya Khoza sa Mulanguli wa Mannḓalanga a Vhufhufhi ha Afurika Tshipembe.3.2. Khabinethe yo tendela u tholwa hu tevhelaho kha Bodo ya Dzangano ḽa Vhubindudzi ha Tshitshavha (PIC):a) Vho  Roshan Morar (vho tou tholwa hafhu )b) Vho Sebenzile Patrick Mngconkola (vho tou tholwa hafhu)c) Vho  Dudu Hlatshwayod) Vho Sibusisiwe Nkosinomusa Ngubanee) Vho  Trueman Tandabantu Goba.3.3. Khabinethe yo dzhiela nṱha u tholwa hu tevhelahho kha Bodo ya Dzangano ḽa Ndindakhombo ya Tshikolodo tsha Mbambadzelannḓa ya Afurika Tshipembe:a) Vho Motshoanedi Johannes Lesejane (vho tholwa hafhu sa Mudzulatshidulo)b) Vho Vuyelwa Viola Matsiliza (Mulangi asa shumiho hone )c) Vho Fagmeedah Petersen (Mulangi asa shumiho hone)d) Vho Siobhain O’Mahony (Mulangi asa shumiho hone).Mbudziso:Phumla WilliamsMuambeli wa Khabinethe o tou FarelahoVhukwamani: 083 501 0139Issued by: Government Communications"
Tshiṱatamennde tsha muṱangano wa Khabinethe wa dzi 04 Nyendavhusiku 2013,5 Dec 2013,https://www.gov.za/statement-cabinet-meeting-4-december-2013,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-04-nyendavhusiku-2013,"05 Dec 20131.  Vhuimo ha Khabinethe nga ha mafhungo a ndeme kha nyimele ya zwino1.1. Khabinethe yo fhululedza Muhasho wa Pfunzo ya Mutheo, ṱhoho dza zwikolo, vhadededzi na vhagudiswa kha u fhedza Milingo ya Ṱhanziela ya Nṱha ya 2013 zwavhuḓi.  Khabinethe i ṱanganedza u bviswa ha Ndingo dza Lushaka dza Ṅwaha nga Ṅwaha dza 2013 ṋamusi nga dzi 4 Nyendavhusiku 2013, zwine i tou vha thulusi yo teaho kha u thusa Muhasho wa Pfunzo ya Mutheo u vhona kushumele kwa mvelele dza magudele na u ḓo kona u khwiṋisa ndeme ya pfunzo.Khabinethe i dovha ya fhululedza Muhasho wa Pfunzo ya Mutheo na Khomishini ya Pfananyo ya Themamveledziso ya Vhuphuresidennde (PICC) kha u bvela phanḓa hungafha ha u isa bugupfarwa, bugu dza u shumela khadzo, fenitshara na u ṋetshedza tshikolo tshithihi nga vhege u bva nga dzi 22 Fulwana 2013, sa tshipiḓa tsha Puḽane ya Themamveledziso ya Lushaka.1.2. Khabinethe yo ṱanganedza u vulwa ha Mugodi wa Stanley Nkosi Sinter wa Khamphani ya Kalagadi ya Manganese, ngei Hotazel, Kapa Devhula, une wa vha wone muhulwanesa ḽifhasini wa fhethu hune ha bveledzwa manganese sinter. Hetshi ndi tshipiḓa tsha dzanda ḽa thandela dzine dza khou tshimbidzwa nga Khomishini ya Pfananyo ya Themamveledziso ya Vhuphuresidennde, dzo rangwaho phanḓa nga Muphuresidennde Vho Jacob Zuma. Nga kha hei thandela, Kapa Devhula i ḓo wana nyengedzedzo ya masheleni a swikaho R6.5 biḽioni nga kha miṅwaha miṋa, ngeno hu tshi khou sikwa mishumo thwii i swikaho 3 000, na u bveledza zwikili kha vhaswa vhapo.1.3. Muphuresidennde Vho Jacob Zuma vha ḓo ita luswayo lwa Ḓuvha ḽa Vhupfumedzani nga dzi 16 Nyendavhusiku ngei Union Buildings nga fhasi ha thero: “U fhaṱa Lushaka, Vhuthihi ha zwa Matshilisano na Vhupfumedzani ”.U pembelela uhu hu khou livhana na anivesari ya vhu 100 ya Union Buildings sa tshidzulo tsha muvhuso. Tshiṱetshu tsha Muphuresidennde vha kale Vho Nelson Mandela, muhaga kha u lwela mbofholowo na vhupfumedzani ha shango ḽashu, tshi ḓo tibulwa Union Buildings sa tshipiḓa tsha khumbudzo. Khabinethe i vhidza maAfurika Tshipembe vhoṱhe u shumisa heḽi ḓuvha u sedza maga a sa tendisei e ra a dzhia sa lushaka u itela uri ri dzule na u shuma roṱhe.1.4. Mufarisa Muphuresidennde Vho Kgalema Motlanthe vha ḓo ranga phanḓa Samithi ya Vhuvhili ya Vhurangaphanḓa ha Muvhuso ngei Sentharani ya Buthano ḽa Dzitshaka ya CSIR, Piṱori u bva nga dzi 10 u swika dzi 12 Nyendavhusiku 2013. Hei samithi i ḓo dzhenelwa nga vhalangi vhoṱhe vhahulwane u bva kha matavhi oṱhe a muvhuso vhuraru hao, tshihulwane hu u itela u alusa kupfesesele kwa mushumo wa Tshumelo ya Tshitshavha kha u swikela ṱhoḓea dza ndeme dza maAfurika Tshipembe na u ranga phanḓa mveledziso ya ikonomi yashu.1.5. Muphuresidennde Vho Jacob Zuma vha ḓo ṱanganedza Khosi ya Federesheni ya Malaysia, Vho Tuanku Abdul Halim Mu'adzam Shah, kha Madalo a Tshiofisi ngei Union Buildings nga dzi 10 Nyendavhusiku 2013. Madalo a Tshiofisi a ḓo khwaṱhisedza u shumisana hashu kha vhushaka ha ikonomi na polotiki na shango ḽa Malaysia, khathihi na u wana tshikhala tsha u rangisa phanḓa Adzhenda yashu ya Afurika.1.6.  Khabinethe yo dzula ya sedzesa na u amba ngaha muvhigo wa Tshigwada tsha Minisiṱa dzo Vhalaho dzo Hwedzwaho Mushumo wo ṋetshedzwaho nga Miṋisiṱa vha Muhasho wa zwa Mishumo ngaha u khwiṋisiwa ha vhutsireledzi ha Muḓi wa Muphuresidennde ngei Nkandla. Khabinethe yo tikedza themendelo ya dovha ya ṋea ndaela ya uri muvhigo u anḓadzelwe tshitshavha. Tshigwada tsha Miṋisiṱa dza Vhutsireledzi na Minisiṱa vha Muhasho wa zwa Mishumo vha ḓo amba na vhoramafhungo nga Ḽavhuvhili ḽa dzi 10 Nyendavhusiku 2013.1.7. Khabinethe i ṱanganedza mvelele dza Foramu ya vhuvhili ya BRICS ya zwa Dziḓoroboni na Foramu ya vhuraru ya zwa Vhukonani ha Dziḓorobo khulwane na Foramu ya Vhufarisani ha Muvhuso Wapo. Foramu yo sedza kha ṱhoḓea dza nṱha dzo fhambanaho dza muvhuso u itela u khwaṱhisedza nyambedzano na vhufarisani kha masia a themamveledziso, mveledziso ya zwitshavha, ikonomi i aluwaho, ṋetshedzano ya  mvelele, vhubindudzi na u rathisiwa ha thekhinoḽodzhi.1.8. Khabinethe i ṱanganedza tshakha dza 16 dza Afurika na vhatikedzi vhavho kha u vha tshipiḓa tsha Orange African Nations Championship (CHAN) ya vhuraru vhukati ha dzi 11 Phando na dzi 1 Luhuhi 2014 fhano Afurika Tshipembe. U vha ṋemuḓi zwi ḓo thusa Afurika Tshipembe u fhaṱa hafhu kha zwivhuya zwa Tshiphuga tsha Ḽifhasi tsha FIFA tsha 2010 na Tshiphuga tsha Dzitshakha tsha Afurika tsha 2013, na u dovha u khwaṱhisa vhuthihi ha zwa matshilisano na u ḓihudza ha lushaka.   Thonamennde i dovha ya ṋea tshikhala maAfurika Tshipembe u ṱana shango ḽashu sa shango ḽa vhuendelamashango, mbambadzo na vhubindudzi.1.9 Nga tshifhinga itshi tsha holodei, muvhuso u khou ranga phanḓa mafulo o fhambanaho u tshi khou farisana na sekithathara dzoṱhe dza tshitshavha u itela vhuḓifhinduleli na vhuḓifari ho tsireledzeaho. Zwihulwane kha hezwi ndi Mafulo a Matshillele Kwae a Mutakalo, Swikani ni tshi Tshila, Maḓuvha a 16 a u Lwisa u Tambudzwa ha Vhana na Vhafumakadzi khathihi na Ḓuvha ḽa AIDS ḽa Ḽifhasi.  MaAfurika Tshipembe vhoṱhe vha tea u shela mulenzhe u itela uri haya mafulo a vhe na zwine a amba. Muvhuso u nga si zwi kone u woṱhe.Nga zwifhinga hezwi, mbonalo ya vhaofisiri vha shumaho na zwa mulayo i a engedzea hune vha ḓo vha vho vala dzibadani na kushumele kune ha ḓo vha hu tshi khou ṱolwa u mona na shango u itela u vha na vhuṱanzi ha uri maAfurika Tshipembe vho tsireledzea. Vhashumisi vha bada vha khou humbudziwa uri vha songo nwa vha reila, kana u nwa vha tshimbila. Vhane vha ḓo wanala vho pfuka milayo vha ḓo shumiwa navho vhukuma nga ndaṱiso yo fhelelaho ya mulayo.   1.10   Khabinethe i vhidza maAfurika Tshipembe uri vha vhe na vhulondi vhukuma u itela u vhona uri vhana vhashu vha khou ṱhogomeliwa nahone vha kule na khombo. Ndi vhuḓifhinduleli ha vhabebi, vhaunḓi na vhadzulapo u vha na vhuṱanzi ha uri vhana vhashu vho tsireledzea, nga maanḓa kha zwifhinga  zwi ḓaho.1.11  Sa izwi u muṱangano wa u fhedza wa Khabinethe wa 2013, miraḓo ya Khorondangi i tamela maAfurika Tshipembe Maḓuvha a Madakalo o fhumulaho, a mulalo nahone o tsireledzeaho. Khabinethe i vhidza vhoṱhe vha konaho, uri vha rangise maitele a Ubuntu/Botho vha tshi khou thusa avho vhathu na miṱa i sa swikeleli, vha sumbedze u pfela vhuṱungu sa lushaka lu re na ndavha nahone lu ṱhomphanaho.2. Tsheo dza ndeme dza Khabinethe2.1 Khabinethe yo tendela Mbekanyamaitele ya Bende yo Ṱanḓavhuwaho ya Lushaka, Puḽane na Siṱirathedzhi zwine zwa pfi ndi Ṱhumekanyo ya Afurika Tshipembe. Hezwi zwi ḓo thusa vhukuma kha nyaluwo ya ikonomi, mveledziso na u sikwa ha mishumo. Tshipikwa nyangaredzi ndi u swikela luvhilo lwa mbalotshikati zwalwo lwa u dauniḽouda lwa 100 mbps nga 2030. U swikela hezwi nga maitele a u bvela phanḓa, hu na zwipikwa zwine zwi a sedzulusea hu tshi khou thomiwa kha tshenzhemo ya mushumisi wa vhukati hune luvhilo lwa  5 mbps lu tea u swikelwa nga 2016 na uri 50% ya lushaka i vhe yo no wana na  90% nga 2020. Zwipikwa izwi zwo vhetshelwa zwikolo na kiḽiniki na u itela vhuṱumanyi uho kha sekithara zwayo ya nnyi na nnyi. U vusuludzwa uhu ha thekhinoḽodzhi ya bende yo ṱanḓavhuwaho zwi amba uri hezwi zwipikwa zwi ḓo vusuludzwa ṅwaha nga ṅwaha.  2.2 Khabinethe yo tendela u gazethiwa ha Mvetomveto Thangeli ya Mbekanyamaitele ya Mafhungo o Ṱanganelanaho a Lushaka na Thekhinoḽodzhi ya Vhudavhidzani (ICT) u itela u thoma u kwamana na tshitshavha. Mvetomveto Thangeli i shumana na ṱhoḓea ya u khwiṋisa mbekanyamaitele na vhulanguli uri vhu dzhiele nṱha tshanduko dza ICT dzi khou ḓaho nga u ṱavhanya kha miṅwaha hei. Zwiṅwe zwa zwine ya khou sedza khazwo ndi vhudavhidzani ha ṱhingo, zwa khasho na tshumelo ya dziposwo. Vhupfiwa ha nnyi na nnyi vhu ḓo fariwa kha mavunḓu mathomoni a ṅwaha u ḓaho.2.3  Khabinethe yo tendela khwiṋiso ya Mbekanyamaitele ya u Pfulutshela kha Khasho ya Didzhithaḽa i tshimbilelanaho zwihulwane kha uri Set Top Box (STB) (dikhouda) dzi tea u langulwa kana adzi ngo tea naa. Zwiṅwe zwa zwe zwa sedzwa khazwo uri hu kone u itwa tsheo ndi zwi tevhelaho:ṱhoḓea ya luvhilo kha u pfulutshela kha didzhithaḽa, nga maanḓa kha u vhofholola tshipekithiramu tsha firikhwensi ya radio;u itela u vha na vhuṱanzi ha uri masheleni a thuso ya muvhuso a khou shumiswa nga nḓila i vhuedzaho;u ṱuṱuwedza nḓowetshumo ya eḽekiṱhironiki yapo na u sika mishumo;u vhuedza vhoramabindu vhane vha khou takuwa;u fhungudza khonadzeo dza u thuphelwa STB dza mutengo wa fhasi nahone dzi sa shumi  zwavhuḓi kha makete wa Afurika Tshipembe;    u tsireledza madzangalelo a SABC;hu vhe na u dzhiela nṱha tshanduko dzi khou ḓaho nga u ṱavhanya kha sekithara ya khasho na ICT nga u angaredza; u fhungudza u hulela ha zwiimiswa zwine zwa ita vhubindudzi zwi zwoṱhe kha nḓowetshumo iyo na u ṱuṱuwedza muṱaṱisano nga u sika tshikhala tsha vhatambi vhaswa vhane vha ṱoḓou dzhena kha makete wa theḽevishini i badelisaho hu si na u vhuelwa hu sa pfadziho kha masheleni a thuso ya muvhuso;      u fhungudza khonadzeo ya maga a mulayo u bva kha vha khasho na vhoramabindu vhane vha nga imisa maitele a mupfuluwo.Hu tshi khou dzhielwa hezwi na zwiṅwe nṱha; Khabinethe yo tshea uri u shumiswa ha sisiṱeme ya vhulanguli zwi songo tou kombetshedza, Fhedziha, STB dzi ḓo vha na sisiṱeme ya vhulanguli u itela u tsireledza vhubindudzi ha Muvhuso kha makete wa STB na nḓowetshumo ya eḽekiṱhironiki yapo yo wanaho thuso ya masheleni a muvhuso na tshanduko i khou vhilulaho ya tshanduko ya thekhinoḽodzhi, u itela vhashumisi vha matshelo vha khasho vhane vha nga vha vha sa ṱoḓi u i shumisa zwino.     U itela uri vha khasho dzi badelisaho vha sa vhuelwe nga nḓila i sa pfadziho nga kha sisiṱeme ya vhulanguli ya STB, vhubindudzi ha muvhuso kha Sisiṱeme ya Vhulanguli ya STB vhu ḓo kona u wana murahu masheleni ayo u bva kha vha khasho dzi badelisaho vhane vha nanga u shumisa Sisiṱeme ya Vhulanguli ya STB.Khabinethe i ṱuṱuwedza mahoro oṱhe uri a ṱutshele phambano dzao dza tshifhinga tsho fhiraho a shumisane na muvhuso kha u phaḓaladza u pfulutshela kha didzhithaḽa nga u ṱavhanya hu u itela madzangalelo a shango.   2.4 Khabinethe yo tendela maga o sedzaho kha u dza u pfulutshne ya khou lemeleswa nga zwikolodo khathihi na u i khwawaodo khathihi na u i khwahela kha didz Minisiṱa vha zwa Gwama na vha Mbambadzo na Nḓowetshumo vho tendelwa u shumisa maga a u thivhela u fhungudza tshutshedzo ya u lemeleswa nga zwikolodo nga khadzimo ya masheleni kha zwifhinga zwi ḓaho. Hezwi zwi katela u ṋetshedza mbekanyamushumo yo ṱanganelanaho ya maga ane a ḓo shuma kha u thusa miṱa zwa zwino ine ya khou lemeleswa nga zwikolodo, na u thusa miṱa uri i songo lemeleswa nga zwikolodo kha zwifhinga zwi ḓaho. Minisiṱa vha zwa Gwama vha ḓo dovha vha dzhia maga a u ṱuṱuwedza vhatholi u thusa vhashumi vhavho vhane vha khou lemeleswa nga zwikolodo u ita ṱhoḓuluso ya vhungoho ha ndaela dza u ṱusa mbadelo dza tshikolodo kha muholo, na u ṋetshedza vhashumi  maitele a u vha thusa kha u langa masheleni avho nga ngona. 2.5 Khabinethe yo tendela Nḓyo tendela ngona. ya Mbekanyamaitele ya Vhulangi ha Mupo wa Lwanzhe. Mbekanyamaitele i o wa Lwanzhehekha u langa masheela dza u ṱusa mbadelo dza tshikolodo kha muholo,wa lwanzhe. Hezwi zwi i  Lwanzhehekurika Tshipembe uri i zwi i  Lwanzhehekha u langa masheela dza u dzine dza khou itiswa nga vhathu nga nlanga masheela kha mupo wa lwanzhe, hu uri nga tshifhinga tshenetsho tshithihi hu khou aluswa khonadzeo ya mveledziso ya ikonomi ine i i mi ine i ṱa zwa zwino  2.6 Khabinethe yo tendela Vhuimo ha Mbekanyamaitele ya Makanyamaitele ga tshifhinga tshenetsho tshina uri yo dzhiela n na tshifhinga tshenetsho tshithihi hu khou aluswa khonadzona Mvusuludzo ya Mbekanyamaitele ya Matsho tshithih.Vhuimo vhuswa ha Mbekanyamaitele ya Maḓi vhu khou dzhia tshiimo tsha vhulangi ha mveledziso ya maḓi na zwipikwa zwa tshandukiso zwa muvhuso. Hezwi zwi khou dzhiela nṱha mutevhe woṱhe wa zwa ndeme ya maḓi zwi tshi tshimbilelana na uri maḓi a nga thusa hani kha u swikela ndinganyiso, u vhuelwa na mveledziso ya tshoṱhe kha shango ḽoṱhe.2.7 Khabinethe yo tendela maitele a u dzudzanyulula Bodo dza Ma shango ḽoṱhe. a na uri maḓi a nga thusa hani kha u s, Hezwi zwo wiyulula Bodo dza Ma shanwa u fhedza kha u dzinginywa ha u dzudzanyulula Bodo dza MaMaMushumo muhulwane wa Zwiimiswa zwa Maḓi zwa Dzingu hu ḓo vha u bveledza na u langa themamveledziso nnzhi dza dzingu (nḓisedzo ya maḓi na tshomedzo dza maḓi) ho katelwa u lambedza, u bveledza thandela na u dzula hu tshi khou shumiwa khathihi na u dzi ṱhogomela. Hezwi zwi ḓo konisa uri hu vhe na u ṋetshedza thikhedzo ya khwiṋe kha muvhuso wapo, zwine i tou vha khoṋo i ṱoḓeaho kha u dzudzanyulula sekithara yoṱhe.2.8 Khabinethe yo ṱyo inethe u thoma u shumisiwa ha dzilafho ḽ tHuman Papiloma Virus (HPV), HPV)Papiloma Virusha dzinga u siana ha mia Virusha dzila, nga 2014, kha vhasidzana vha misidzana Virusha dz kha fumi nga kha Mbekanyamushumo yo Katelaho ya Mutakalo Zwikoloni. Hezwi zwi tshimbilelana na themendelo ya Dzangano ḽz Mutakalo wa sha  i.Tshipikwa ndi u fhungudza khombo ya u kavhiwa nga vhulwadze ha pfuko ya mbumbelo kha vhasidzana musi vha tshi aluwa, na uri zwi ḓo thusa kha u khwiṋisa tshiimo tsha vhutshilo ha vhafumakadzi na u vha engedzela maḓuvha a vhutshilo na uri zwi a fhungudza vhukuma u thivhela malwadze ane a goḓombela nahone a si tsha fhola.3 Milayotibe3.1 Khabinethe yo tendela u gazetiwa ha Mvetomveto ya Mulayotibe wa Agrément wa  Afurika Tshipembe, 2013 na  Memorandamu wa zwine Mulayotibe wa Amba Ngazwo u itela vhupfiwa ha lushaka.Mvetomveto ya Mulayotibe i ita mbetshelwa kha u dzhielwa na nmbetAgrément ya Afurika Tshipembe sa tshiimiswa tsha lushaka. Bodo ya Afurika Tshipembe ya Agrément yo fhiwa mushumo, une muwa na nmbetshelwa kha u dzhielwa n lushakae ane aa u vha engedzela maiso, u vhuelwa na mi ine i ṱa zwa zwino  ya khou lemeleswa nga zwikolod zwi kha tshiimo tsho tendelwaho kana maitele a u shumisa nḓowetshumo ya zwa u fhaṱa, hune tshikalo tsho tendelwaho tsha lushaka a tshiho.Hezwi zwi ikalo tsho tendelwaho tsha lushaka a tshiho.   n lushakae ane aa u vha engedzela maiso, u vhuelwa na mi mishumo ngeno i tshi khou thusedza kha puḽane dza themamveledziso ya Muvhuso.3.2 Khabinethe yo tendela u ḓivhadziwa ha Mulayotibe wa Khwiṋiso wa Mveledziso ya Bannga ya Tshipembe ha Afurika, 2013 Phalamenndeni. Mulayotibe u khou khwiṋisa Mulayo wa Mveledziso ya Bannga ya Tshipembe ha Afurika wa 1997.Zwi sedzeswaho khazwo nga maanḓa kha hoyu Mulayotibe wa Khwiṋiso ndi uri hu kone u engedzedzwa u shuma ha Bannga ya Mveledziso ya Tshipembe ha Afurika huṅwe na huṅwe kha dzhango ḽa Afurika na kha zwiṱangadzime zwa lwanzheni. Hezwi zwi ḓo ita uri Bannga i kone u dzhena na kha zwa themamveledziso khulwane na kha dziṅwe thandela nnḓa ha dzingu ḽa SADC dzine dzi vhonala dzi tshi nga alusa mbambadzo na ikonomi kha dzhango khathihi na u tikedza khomishini dza lushaka nga huvhili dza Afurika Tshipembe na u ḓivhofha ha ṱhanganelo ya dzingu.3.3  Khabinethe yo tendela mvetomveto ya Mulayotibe wa Vhulanguli ha Sekithara ya Masheleni uri i bvisiwe u itela vhupfiwa nga lushaka, u itela uri zwi vhe na zwine zwa amba kha u ḓivhofha ha Afurika Tshipembe nga kha G-20.Tshipikwa tsha Mulayotibe ndi u itela uri sekithara ya zwa masheleni i vhe yo tsireledzeaho nga u wa tsha Mulayotibe ndi u itela uri sekithara ya zwa mashel a linganaho’. hezwi ndi u thomiwa ha vhulanguli vhuvhili: vhune vhuu thomiwa ha vhulanguli ela uri sekithara ya zwa masheleni i vhe yo tsi masheleni zwi vhe zwi pfadzaho, ngeno vhu zwi vhe zwi pfadzahoi ela uri sekithara ya zwa masheleni zwa tshimbidza ngaho bindu ḽazwo.4  U tholiwa4.1 Khabinethe yo tendela u tholiwa ha Vho Esther Sarah Makau kha poswo ya Muofisiri Muhulwane wa zwa Masheleni kha Muhasho wa Vhutsila na Mvelele.4.2  Khabinethe yo tendela u tholiwa ha vha tevheleho kha Muhasho wa Vhudavhidzani:a) Vho Reneva Fourie kha poswo ya Mufarisa Mulangi Muhulwane: Mveledziso ya Mafhungo a Tshitshavha na Ṱhoḓulusiso;b) Vho Tinyiko Moses Ngobeni kha poswo ya Mufarisa Mulangi Muhulwane: Mveledziso ya Themamveledziso dza ICT;c) Vho Sibongile Vulikhaya Makopi kha poswo ya Mufarisa Mulangi Muhulwane: Vhulavhelesi ha Khamphani dza Muvhuso na Mveledziso ya Mabindu.4.3  Khabinethe yo tendela u tholwa ha Vho Siyakhula Paradise Simelane kha poswo ya Muofisiri Muhulwane wa zwa Masheleni kha Muhasho wa Mveledziso ya Mahayani na Mbuedzedzo ya Mavu.4.4 Khabinethe yo tendela u dovha u tholwa hafhu ha Vho Siyabulela Thomas Tsengiwe kha poswo ya Khomishina Muhulwane kha Khomishini ya Ndaulo ya Mbambadzo ya Dzitshaka.4.5  Khabinethe yo tendela u tholwa ha Vho Thezi Rosemary Mabuza sa Mufarisa Khomishinari kha Khomishini ya Murengi ya Lushaka.4.6 Khabinethe yo tendela u tholwa ha Vho Themba Thomas Cyril Dlamini sa CEO wa Bodo ya Gembuḽiṅi ya Lushaka.4.7 Khabinethe yo tendela u tholwa ha Adv Vho Solomon Makhosini Msibi sa Muofisiri Mulangi Muhulwane wa Koporasi ya Vhulangi ha Vhuendi ha Badani.4.8  Khabinethe yo tendela u tholwa ha vha tevhelaho kha Bodo ya Koporasi ya Vhulangi ha Vhuendi ha Badani.a) Vho Thembeka Mdlulwa (Sa Muraḓo a sa Shumiho hone)b) Vho Ike Nxedlana (Sa Muraḓo a sa Shumiho hone)c) Vho Nalini Maharaj  (Sa Muraḓo a sa Shumiho hone)d) Vho Rowan Graham Nicholls  (Sa Muraḓo a sa Shumiho hone)e) Vho Morwenyane Maria Mathabathe  (Sa Muraḓo a sa Shumiho hone)f) Vho Zola Malvern Percival Majavu  (Sa Muraḓo a sa Shumiho hone)g) Vho Sam Ledwaba  (Sa Muraḓo a sa Shumiho hone).4.9  Khabinethe yo tendela u tholwa ha vha tevhelaho kha Bodo ya Poswo ya Afurika Tshipembe  sa Vhalangi  sa Shumiho hone:a) Vho Templeton Magezab) Vho Sihle Joel Ngubanec) Vho Selebaleng Primrose (Boitumelo) Mothelesid) Vho Sathiaseelan Gounden.4.10 Khabinethe yo tendela u tholwa ha vha tevhelaho kha Bodo ya Tshiimiswa tsho Rwelwaho Ṱari tsha Lushaka tsha u Laṱwa ha Malaṱwa:a) Vho Phurofesa Gordan Sibiya (Mudzalatshidulo)b) Vho Clive Douglas Knealec) Vho Eric Peter McDonaldd) Vho Queen Nothando Gopoe) Vho Mathews Mateo Mathebef) Vho Dokotela. Margaret Msongi Mkhosig) Vho Nolwazi Zandile Cobbinahh) Vho Justin Daniel.4.11 Khabinethe yo tendela u tholwa ha vha tevhelaho kha Tshikwama tsha Phensheni tsha Vhashumi vha Muvhuso sa Vhanangiwa vha u Imela Mutholi:a) Vho Stadi Mngomezulu (Tshikwama tsha Lushaka)b) Vho Bhekithemba Thabo Gamedze (MinisiBhekithemba )c) Vho Dokotela Renosi Mokate (Minisi Mokate abo Gd) Vho Dokotela Malcolm Barry Kistnasamy (Muhasho wa Mutakalo)e) Vho  Gladys Modise (Muhasho wa Pfunzo)f) Ms Esther Euphane Aletta (Barbara) Watson (Muhasho wa Tshumelo ya Tshitshavha na Ndaulo)g) Vho Nkhangweleni Seth Makhani (Muhasho wa Vhupileli)h) Vho Moira-Anne Moses (Koporasi ya Vhubindudzi ha Tshitshavha).Khabinethe yo tendela u tholwa ha vha tevhelaho Vhanangiwa vha u Imela vho Imelaho Mutholi:i) Vho Lindy Ann Bodewig (Tshikwama tsha Lushaka)j) Vho Adv Lindiwe Grace Nkosi-Thomas (Minisiin wa Gwama)k) Vho Abel Sithole (MinisiSi wa Gwama)l) Vho Dokotela Thamizhanban Pillay (Muhasho wa Mutakalo)m) Vho Dokotela Mogenthiran Shunmugam (Morgan) Pillay (Muhasho wa Pfunzo ya Mutheo)n) Vho Dokotela Lesiba Alex Mahapa (Muhasho wa Tshumelo ya Tshitshavha na Ndaulo)o) Vho Brigadier Johan David Griesel (Tshumelo ya Mapholisa ya Afurika Tshipembe)p) Vho Rejane Woodroffe (Koporasi ya Vhubindudzi ha Tshitshavha).4.12 Khabinethe yo tendela u dovha u tholwa ha Vho Andrew Zaloumis sa Muofisiri Mulangi Muhulwane wa iSimangaliso Wetland Park Authority.4.13  Khabinethe yo dzhiela nṱha u dovha u tholwa ha  vha tevhelaho kha Vhulanguli ha Lushaka ha zwi Kombetshedzaho zwo to Tiwahoa) Vho Jeff Molobela (Mudzulatshidulo)b) Vho Nico Vermeulen (Sa Muraḓo a sa Shumiho hone)c) Vho Funzani Asnath Melato (Sa Muraḓo a sa Shumiho hone)d) Vho Susanna Elizabeth Moolman (Sa Muraḓo a sa Shumiho hone)e) Vho Phurofesa Sadhasivan Perumal (Sa Muraḓo a sa Shumiho hone)f) Vho Dora Ndaba (Sa Muraḓo a sa Shumiho hone)g) Vho Paul Serote (Sa Muraḓo a sa Shumiho hone)h) Vho Sipho Reginald Zikode (Sa Muraḓo a sa Shumiho hone).Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139Issued by: Government Communications"
Tshiṱaṱamennde tsha muṱangano wa Khabinethe wa dzi 19 Luhuhi 2014,21 Feb 2014,https://www.gov.za/statement-cabinet-meeting-19-february-2014,https://www.gov.za/ve/tshi%E1%B9%B1a%E1%B9%B1amennde-tsha-mu%E1%B9%B1angano-wa-khabinethe-wa-dzi-19-luhuhi-2014,"1. Vhuimo ha Khabinethe nga ha mafhungo a ndeme kha nyimele ya zwino1.1. Mulaedza wa Lushaka wa vhu-24 (SoNA) ubva tshe ra dzhena kha muvhuso wa demokirasi wo ri ṋea mugaganyo wa ndeme wa themo ya u fhedzisa kha u thomiwa ha zwithu zwa ndeme muvhusoni ubva 2009 u swika 2014. U ḓivhadzwa ha maitele o ḓisendekaho nga mvelelo nga 2009 zwo konisa vhulavhelesi ha vhusiki ho ḓitikaho nga vhuṱanzi na mvelelo u khwaṱhisedza uri muvhuso u khou shuma zwone nahone nga nḓila yone.1.2. Musi hu tshi tevhedzwa Mulaedza wa lushaka na Nyambedzano ngaha Mulaedza wa lushaka, mitevhe ya zwino ya u ḓivhadza vhoramafhungo nga Minisiṱa zwo fha tshikhala tsha u ḓi dzhenisa ha dzi Minisiṱa dzo fhambanaho dzine dza ḓo ṱandavhudza Mulaedza wa Muphuresidende. Muvhigo wa themo ya u fhedzisa ubva 2009 u swika 2014 u ḓo engedzwa nga Muvhigo wa Tsedzuluso ya Miṅwaha ya 20 wo ḓitikaho nga vhuṱanzi une wa vha tshipiḓa tsha fulo ḽa u pembelela Miṅwaha ya 20 ya Mbofholowo.Vhadzulapo vhoṱhe vha Afurika Tshipembe vha khou humbelwa u Shela Mulenzhe kha u   humisela murahu ifa ḽa muvhuso wa tshiṱalula ngau u pembelela Miṅwaha ya 20 ya Mbofholowo, zwine zwa sumbedzisa zwi sa timatimisi uri Afurika Tshipembe ndi shango ḽa khwiṋe u fhirisa zwe ḽa vha ḽi zwone nga 1994.1.3. Khabinethe yo dovholola mulaedza wa Muphuresidennde Vho-Zuma malugana na migwalabo. Migwalabo ine ya vhea matshilo khomboni, ndaka na u tshinyadza themamveledziso dzo vhetshelwaho u thusa tshitshavha, i dzhiela fhasi demokirasi ine ya tikedza pfanelo dza u gwalaba. Sa vhadzulapo vha Afurika Tshipembe, ri na vhuḓifhinduleli ha u fhaṱa lushaka lune lwa ṱhonifha mulayo, u ṱhonifhana na u ṱhonifha vhutshilo na ndaka.Khabinethe i fhulufhedzisa tshitshavha uri u lozwea ha vhutshilo nga u sa londa ha mapholisa nga zwifhinga zwa migwalabo a zwi nga ḓo dzhielwa fhasi. Naho zwo ralo, vhagwalabi vhane vha vha na zwihali kana vha wanala va tshi khou fhisa tshomedzo dza tshitshavha kana u vhea matshilo a vhanwe vhathu khomboni vha ḓo livhana na maanḓa a mulayo.Muvhuso u ḓo shumisana na zwitshavha u itela u khwiṋifhadza nzulele na kutshilele kha zwipiḓa zwoṱhe zwa shango. Zwitshavha zwi khou humbeliwa uri zwi shumisane na dzikhantseḽa kha fulo ḽa u tandulula phambano dza nḓisedzo ya tshumelo..1.4. Nyambedzano dza miholo vhukati ha migodi ya pulatinamu na Dzangano la Vhashumi vha Migodini na Mbumbano ya Vhashumi vha Dzikhonṱhiraka (AMCU) i khou konanywa nga CCMA. CCMA yo ta mukhomishinari muhulwane uri a tshimbidze mafhungo ayo.Khabinethe i na fulufhelo ḽa uri zwiimiswa zwi ḓo bveledza thendelano ya vhuthihi i vhuedzaho vhathu vhoṱhe ine ya ḓo tsireledza pfanelo dza vhashumi na u tsireledza ikonomi ya shango.1.5. Khabinethe i ṱanganedza u ḓiṅwalisa hu fhiraho 80% ya vhakhethi vhoṱhe vho teaho sa mvelelo dza fulo ḽo bvelelaho ḽa u diṅwalisela khetho nga Khomishini ya Vhukhethi yo Ḓiimisaho (IEC). Ri tshe kha muya wa u pembelela na u humbula Miṅwaha ya 20 ya Mbofholowo, Khabinethe i fhululedza IEC, madzangano a poḽotiki na miraḓo ya lushaka vhane nga maanḓa a ṱhanganelo vho kona u vhona uri vhuzhi ha vhathu vho teaho u khetha vha ḓinwalise.Khabinethe i dovha hafhu ya fhululedza zwihulu u shela mulezhe ha vho khwaṱhisedzaho uri madzina avho a hone kha mutevhe wa vhakhethi.Vhathu vhane vho tea u khetha vhane vha kha ḓi ṱoḓa u khwaṱhisedza zwidodombedzwa zwa u ḓiṅwalisa havho na vhane vha kha ḓi ṱoḓa u ḓiṅwalisa vha tea u dalela ofisi dza IEC dza tsini na ha havho hu sa athu valwa mutevhe wa vhakhethi..Mutevhe wa vhakhethi u ḓo vala musi Muphuresidende vho bula (kha vhaganḓisi kha gazete ya muvhuso) ḓuvha ḽa dzi 7 Shundunthule sa ḽone ḓuvha ḽa khetho. Vhadzulapo vhoṱhe vha Afurika Tshipembe vho fanelaho vha khou humbelwa uri vha shumise pfanelo dzavho dza u khetha kha khetho dza lushaka dza vhuṱanu. Khabinethe i khou humbela vharangaphanḓa vha poḽotiki u sumbedza u konḓelelana vhukati ha madzangano na vhatikedzi. Ndi zwa ndeme u ri hu vhe na khetho dzo vhofholowaho nahone dzi sa dzhii sia na u tikedza ndeme ya ndayotewa yashu.1.6. Khabinethe i ṱanganedza luṱa lwa u thoma lwa u Haelwa ha Vhathu nga Papillomavirus (HPV), hune ha ḓo thoma nga dzi 7 Ṱhafamuhwe 2014. U haelwa u itela u thivhela khentsa ya mbumbelo zwi ḓo itwa kha vhasidzana vha miṅwaha ine ya vha vhukati ha 9 na 10. Vhabebi na vhaunḓi vha vhananyana vha Gireidi 4 vhane vha vha na minwaha ya 9 na 10 vha ṱuṱuwedzwa uri vha tikedze bembela iḽi nga u ṋea thendelo na u ambedzana na vhana vhavho ngaha ndeme ya u hayelwa.Mushumo uyu wa ndeme wa mutakalo wa tshitshavha, une wa vha huthihi na zwe zwa themendelwa nga Dzangano ḽa Mutakalo wa Ḽifhasi, u lavhelelwa u shelamulenzhe kha u fhungudzea ha khentsa ya mbumbelo kha vhafumakadzi na u fhungudza dzimpfu dzi baḓekanywaho na zwenenzwo.1.7. Khabinethe i dovha hafhu ya ṱanganedza u rwelwaṱari ha Mbekanyamaitele ya Tshithivhelambebo tsho Dzudzanyulelwaho u Puḽana zwa Vhuvhibvelo na Tsumbamaitele ya Nḓisedzo ya Tshumelo ya dzi 27 Luhuhi 2014 yo ṋekedzwaho nga Minisiṱa wa zwa Mutakalo. (Hezwi zwi ḓo ita uri vhanayana vha kone u ṱhaphudza pfunzo dzavho na u bveledza miḽoro yavho hu si na u thivhelwa nga u vha mubebi zwi songo lavhelelea. Minisiṱa wa Mutakalo vha ḓo rwelwaṱari tshishumiswa tshiswa tsha u thivhela mbebo lwa tshifhinga tshilapfu tshine tsha (dzheniswa fhasi ha lukanda).1.8. Muphuresidende Vho-Jacob Zuma, sa Mulangammbi Muhulwane wa Mmbi ya Vhupileli ya Lushaka ya Afurika Tshipembe (SANDF), vha ḓo vha tshipiḓa tsha Ḓuvha la Mmbi yo Ḓi-ṱamaho ngei Bloemfontein nga dzi 21 Luhuhi 2014.Vhuṱambo uvhu ha ṅwaha nga ṅwaha ndi tshihumbudzi tsha tshumelo i si na vhunṋe ya vhanna na vhafumakadzi vha yunifomo na u ṱhonifha avho vho lovhaho vha mushumoni. Zwi dovha hafhu zwa fha miraḓo ya tshitshavha tshikhala tsha u guda ngaha mushumo na vhuḓifhinduleli ha SANDF.Khabinethe yo takadzwa nga u ṱhaphudziwa ha mishumo i na tshivhalo ye SANDF ya i ita kha dzhango ḽashu, sa Burundi hune ṋamusi ha vha na muvhuso wo dziaho; vhubvaḓuvha ha DRC, hune SANDF yo vha tshipiḓa tsha u dzhenelela ha Mmbi ya u Khwathisedza (FIB), u lwisana na zwigwada zwo ḓiṱamaho zwa tshivhalo, na u shelamulezhe kha u phulusa matshilo a vhathu vha zwigidi na maḓana kha dzingu ḽa Darfur ngei Sudan.Zwiṅwe hafhu, Khabinethe i dzhiela nṱha gundo ḽa u thivhela u dzhena lu siho mulayoni nga vha SANDF kha dzingu ḽa Tshipembe ha Afurika nga vhurumelwa vhu lavhelesanaho na Lupenndelo lwa Mozambique.1.9. Muphuresidende Vho-Jacob Zuma vha ḓo vha na madalo a tshiofisi kha ḽa United Kingdom u bva nga dzi 2 u swika dzi 4 Ṱhafamuhwe 2014, hune vha ḓo dzhenela muṱangano wa Tshumelo ya Lushaka ya Dzindivhuwo u pembelela vhutshilo na mishumo ya Muphuresidende wa kale Vho-Nelson Mandela ngei Westminster Abbey, London nga dzi 3 Ṱhafamuhwe 2014.1.10. Mufarisa Phuresidende Vho-Kgalema Motlanthe vha ḓo dzhenela Mushumo wa Tshihumbudzo wa Miṅwaha ya 100 ya u Ṱanganywa ha Devhula na Tshipembe ha Nigeria ngei Abuja nga dzi 27 Luhuhi 2014. Khabinehte i fhululedza vhathu vha Muvhusokati wa Riphabuliki ya Nigeria kha mushumo wa tshiga une wa khou ḓo farwa ṅwaha muthihi musi Afurika Tshipembe ḽi tshi pembelela Miṅwaha ya 20 ya Mbofholowo.1.11. Ṅwedzi wa Pfanelo dza Vhathu u ḓo pembelewa fhasi ha thero ine yari: “U pembelela miṅwaha ya 20 ya u shandukisa matshilo a vhathu nga kha pfanelo dza vhathu”.Muphuresidende Vho-Jacob Zuma vha ḓo vha muambi wa Ḓuvha ḽa Pfanelo dza Vhathu (21 Ṱhafamuhwe 2014) kha Vhuṱambo vhuhulwane ngei Sharpeville.Mbekanyamushumo iyi ya muvhuso i ḓo khwaṱhisedza fulo ḽa Miṅwaha ya 20 ya Mbofholowo kha u amba ngaha mafhungo ane a khwaṱhisa na u ṱuṱuwedza vhuthihi ha lushaka, u fhaṱa lushaka na vhuthihi kha lushaka lwa Afurika Tshipembe.1.12. Muhasho wa Mveledziso ya Ikonomi, Zhendedzi ḽa Lushaka ḽa Mveledziso ya Vhaswa (NYDA)  na Ofisi ya Muphuresidende zwi ḓo fara dzulo ḽa Mafhungo a zwa vhaswa na Muphuresidennde kha zwa Mishumo na Vhukoni ngei Birchwood Conference Centre, Boksburg, ubva nga dzi 28 Luhuhi u swika nga dzi 3 Ṱhafamuhwe 2014 fhasi ha thero ine ya ri: “Tshumisano u itela u manḓafhadza na u ṋea fulufhelo kha vhaswa vha Afurika Tshipembe.”Kha miṅwaha ya  20 yo fhiraho muvhuso wo  thoma maitele a u shumana na vhushaya mishumo ha vhaswa, Zwikili zwa Lushaka, Pfunzo ya Mutheo na Thendelo ya u Tholwa ha Vhaswa zwo ḓi dzhenisa kha vhuḓikumedzeli ho khwaṱhaho nga vhuthihi ha tshitshavha, zwo engedzedzwa nga zwipiḓa zwo fhambanaho zwa Mbekanyamushumo ya u Tholwa ha Tshitshavha na vhusimamilayo vhu fanaho na Mulayo wa Ṱhuṱhuwedzo wa Muthelo wa Vhutholi, wa vhu 26 wa 2013.1.13. Khabinethe yo ṱanganedza u sikwa ha vhushaka kha zwipiḓa zwa vhuthihi zwa tshitshavha zwiḓaho kha Khuvhangano ya Sekithara ya zwa Matshilisano ya Mishumo ya Lushaka yo Engedzedwaho (EPWP) u linga mvelaphanḓa ya EPWP na u ri i nga engedzedzwa hani.Khuvhangano i ḓo farwa fhasi ha thero ine yari: “Vhuthihi kha ḽiga ḽa u engedzedza u sikwa ha u tholwa nga kha sekithara ya matshilisano ya EPWP.”EPWP yo rwelwaṱari nga 2004 nahone i kha ḓi vha vhurangeli ha ndeme ha muvhuso  une wa sika zwikhala zwa mishumo ya dzimiḽioni kha vhadzulapo vha Afurika Tshipembe kha tshikhala tshipfufhi uya kha tshikhala tsha vhukati.1.14. Khabinethe i tamela thimu ya Bafana Bafana mashudu mavhuya kha Mutambo wa bola ya milenzhe ya Vhukonani ha dzitshaka u ḓaho ngei luvhanḓeni lwa FNB nga dzi 5 Ṱhafamuhwe 2014 na shango ḽa Brazil ḽine ḽa khou ya u fara mitambo ya Tshiphuga tsha Ḽifhasi.Khabinethe i humbela vhadzulapo vha Afurika Tshipembe uri vha ṱanganedze vhaeni nga vhuthu, na u kuvhangana ri tshi ṱuṱuwedza thimu yashu ya lushaka.2. Nyambedzano na Tsheo dza Ndeme dza Khabinethe 2.1. Khabinethe i tendelana na u bveledziswa ha mbekanyamaitele ya Tshumelo ya Mveledziso ya Nyendavhutshilo ya Lushaka,  u sikwa ha maitele na matshimbidzele a zwa u davhidzana kha zwipiḓa zwoṱhe zwa muvhuso.Tshumelo ya mveledziso ya nyendavhutshilo yo tanganelano i khou ṱodea lwa shishi u itela u khwaṱhisedza uri vhaswa, vhagudiswa, vhashumi vho tholwaho kha maimo a fhasi na vhadzulapo vha sa shumi vha kone u swikelela nḓivho ngaha nyendavhutshilo na tshumelo ya mabuḓo a mishumo.Hezwi zwi ḓo ita uri vha vhe na nḓivho ya khwine kha u khetha mabuḓo a zwa mishumo ine ya bveledza u tholwa ha maimo a nṱha na u thusa uri hu engedzedzee nyaluwo ya ikonomi yo khwaṱhaho kha shango.2.2. Khabinethe i tikedza u thomiwa ha Maitele a u Dzumbulula lwa Elekiṱhironiki kha Tshumelo dza Lushaka u thoma nga Lambamai 2014, ine ya ima vhuimoni ha maitele a nga misi a tshumelo dza manyuaḽa dza u tou ḓiisela, u lavhelesa na u khwaṱhisedza nzumbululo ndi ridzhisiṱara ya elekhithironiki yo itelwaho u vhulunga na u anḓadza masheleni a vhashumi vho ṋangwaho(miraḓo ya SMS) vhane vha tea u anḓadza mbuelo dzavho kha Mannḓalanga a Vhulanguli ho teaho nga dzi 30 Lambamai ṅwaha muṅwe na muṅwe.Maitele a u Dzumbulula a wanala kha hompheidzhi ya webusaithi ya Muhasho wa Tshumelo ya Tshitshavha na Vhulanguli ine ya vha– www.dpsa.gov.za – nahone yo tumanywa na dathabeizi dzo fanelaho dzine dza vha hone sa Dzikhamphani na Khomishini ya Ndaka ya Vhuḓivhi, ofisi dza u ḓiṅwalisa dza vhuṋe na eNatis u itela ndivho ya u khwaṱhisedza na u vha na vhungoho.Maitele aya o livhanyiswa na u khwaṱhisedza vhudifhinduleli zwi tshi elana na maitele a muvhuso a u fhelisa tshanḓa ngovhoni.2.3. Khabinethe i dzhiela nṱha u farwa ha Samithi ya African Ombudsman na miṅwe mishumo i elanaho na zwenezwo  ngei  Gauteng u thoma nga dzi 24 u swika nga dzi 27 Luhuhi 2014. Senthara ya Vhusedzulusi ya African Ombudsman iḓo fara samithi iyo fhasi ha thero ya uri: “U khwaṱhisa Mavhusele a Vhuḓi Afurika nga kha Mushumo wa Ombudsman”.Nḓivho ya Samithi ndi u wanulusa zwiimiswa zwine zwa shelamulenzhe kha Ombud u itela ṱhanganelano ya demokirasi na kuvhusele kwavhuḓi, zwine zwa shelamulenzhe kha mulalo na vhudziki kha dzhango. Zwi dovha zwa ḓisa tshikhala tsha u dzhenelela kha u khwaṱhisa Ombudmanship kha ḽa Afurika.Samithi i ḓa nga tshifhinga tsha musi hu tshi khou khwaṱhisedzwa kuvhusele kwo kunaho, vhuḓifhinduleli na nḓisedzo ya tshumelo dzo teaho kha vhathu zwavho vha dzhango ḽa Afurika.3. Milayotibe3.1. khabinethe yo tendela uri Mulayotibe wo Khwiniswaho wa u Renga na u Rengiswa ha Thundu na Vhuendedzi nga Zwikepe , wa 2014 u swikiswe phalamendeni.Mulayotibe wo livhiswa khau khwiṋisa Mulayo wa u Renga na u rengiswa ha thundu na Vhuendedzi nga Zwikepe, wa vhu, 57 wa 1951 une wa rangela ndayotewa ya 1996 zwi tshi u ita wa ndeme kha u livhanya ndeme na u ṋekedzwa ha ndayotewa na u livhanya na Thendelano ya zwino ya Dzitshaka.Mulayotibe wa Khwiṋiso u ḓisa mveledzo kha Thendelano ya zwa Vhashumi vha Lwanzheni ya 2006 na Thendelano ya Mushumo wa Vhureakhovhe wa 2007. Thendelano dzoṱhe hedzi dzo ṱanganedzwa nga Dzangano ḽa Vhashumi vha Yuno ḽa Dzitshaka.Vhulivhanyi uhu ha vhusimamilayo hapo kha thendelano vhu ṋea Afurika Tshipembe zwishumiswa zwa dzhango ḽoṱhe u khwaṱhisedza tsireledzo ya dzhango ḽoṱhe dza maḓanzhe na nyimele yavhuḓi ya u shuma na u dzula . Hezwi zwi do ita uri Afurika Tshipembe ḽi kone u dzhenelela arali zwikepe zwa mashango asili zwo dzhenaho vhuimazwikepe hashu zwo pfuka pfanelo dza zwa maḓanzhe.U simiwa ha Mulayotibe zwi ḓo khwinisa kushumele na mbonalo ya nḓowetshumo ya zwikepe, ine ya vha na maanḓa a mbambadzo ya dzitshaka na ikonomi ya dzitshaka.4. U tholiwaKhabinenthe yo tendela u tholwa hu tevhelaho:4.1. Vho Carlize Catherina Elizabeth Strydom – Muṅwalisi Muhulwane wa zwa maitele (vhuimo ha DDG) kha Muhasho wa Mveledziso ya Mahayani na Mbuyedzedzo ya Mavu.4.2. Vho Eugene Malcholm Southgate – Mufarisa Mulanguli Muhulwane: wa Tshumelo dza Vhubindudzi kha Muhasho wa Mveledziso ya Mahayani na Mbuyedzedzo ya Mavu4.3. Khabinethe yo tendela u tholwa hafhu ha vho-Mohammed Riaz Jawoodeen sa muraḓo a si wa bodo ya Tshikwama tsha Fulufulu tsha Vhukati (SOC) Ltd.4.4.  Khabinethe yo tendela u tholwa ha vhathu vha tevhelaho sa miraḓo milanguli kha Vhulavhelesi ha Zwivhaswa ha Lushaka ha Afurika Tshipembe: Lwa Tshifhinga nyanaa) Vho Jacob Rasetlhake Daniel Modise (Mudzulatshidulo)b) Vho Maleho Margaret Nkomo (Mufarisa Mudzulatshidulo)c) Vho Fungai Khumbulani Sibandad) Vho Khomotso Ramasela MthimunyeLwa Tshoṱhee) Vho Nomfundo MasetiYo bveledzwa nga Vhudavhidzani ha Muvhuso (GCIS)Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 5 Ṱhafamuhwe 2014,6 Mar 2014,https://www.gov.za/statement-cabinet-meeting-5-march-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-5-%E1%B9%B1hafamuhwe-2014,"1.  Tsheo ya khabinethe nga ha mafhungo a zwino na mishumo idaho1.1 Khabinethe i khwathisedza bembela ḽa Muphuresidende Vho-Jacob Zuma kha muvhuso, vhubindudzi na vhutholi uri vha shumisane kha u alusa ikonomi yashu ngakha tshiimo tshine tsha nga konisa u sikwa ha mishumo minzhi.Mulaedza wa Lushaka na Mulaedza wa Mugaganyagwama zwo vha thikho ya u thomiwa ho khwaṱhaho ha Puḽane ya Mveledziso ya Lushaka kha tshikhala tshidaho tsha ndaulo ntswaMugaganyagwama wa Lushaka wa vhu 21 wa demokirasi iyi  ngangoho uri anetshela mafhungo maḓifha a uri ri khou shandukisa hani shango na u khwiṋifhadza ri tshi lwisana na khaedu khulwane dza vhushai, ndinganelo na vhushayamishumo – zwihuluhulu zwi tshi khou itwa ngakha tshomedzo dzashu dzi ṱahelaho.1.2 Khabinethe i bvisa vhupfiwa hayo ha u sa takadzwa nga u vhulawa ha zwenezwino ha vhasidzanyana vhavhili kha tshiwo tshiṱumanywaho na zwa vhutendatenda.  Maitele ayo ari a ṱuṱuwedzi kha shango ḽashu. Musi ro sedza zwa uri ndayotewa i tsireledza pfanelo dza u tshila, muṅwe na muṅwe a ne a ita vhutshinyi u ḓo livhana na vhuhulu ha tshanḓa tsha mulayo.1.3  Khabinethe i livhuwa vhadzulapo vhoṱhe vha Afurika Tshipembe na pfanavhanzhi kha vhurangeli ha u vhulunga muḓagasi, zwihuluhulu musi nḓisedzo ya lushaka i fhasi ha mutsiko. Naho shango ḽi khou swikelela ṱhoḓea, vhashumisi vha muḓagasi vhoṱhe vha humbelwa u dzhia maitele a u vhulunga muḓagasi sa nḓila ya kutshilele.1.4 Khabinethe i fhululedza zwikolo zwoṱhe na vhadededzi vho ṋangiwaho kha Pfufho dza Vhagudisi dza Lushaka dza 2013: Via Afrika People’s Choice Awards dzine dza do farwa nga dzi 6 Ṱhafamuhwe 2014 ngei Sentharani ya Khuvhangano ya Birchwood ngei Gauteng. Pfufho idzi ndi iṅwe ya nḓila ine Muhasho wa Pfunzo ya mutheo wa ṱanganedza na u ṱuṱuwedza vhadededzi vho ḓi kumedzelaho na u ṱhogomela kha vhuḓidini havho ha u bveledza vhagudiswa kha u vha vhadzulapo vha na vhuḓifhinduleli vha Afurika Tshipembe ḽa demokirasi ḽi si na u ṱalula nga lukanda na mbeu. Khabinethe i khwaṱhisedza pfanelo dza vhana dza u guda fhethu havhuḓi nahone ho tsireledzeaho.1.5 Khabinethe i ṱanganedza thikhedzo i bvelaho phanḓa ya Muhasho wa Saintsi na Thekhinoḽodzhi kha Vhuṱambo ha Saintsi ha Lushaka, vhune ha ḓivhea sa Scifest Africa, vhuṋe ha do farwa ubva nga dzi 12 u swika nga dzi 18 Ṱhafamuhwe 2014 ngei Grahamstown kha ḽa Kapa Vhubvaḓuvha fhasi ha thero ine yari “Into the Space”.  Vhuṱambo uvhu ha ṅwaha nga ṅwaha vhu ṱuṱuwedza saintsi, thekhinoḽodzi, vhuizhiniara na ḓivhambalo sa zwikhala zwa nyendavhutshilo kha vhaswa vhashu zwine zwa ṱodea u ḓisa kupfesesele kuswa kwa mabuḓo ayo kha vhadzulapo vha Afurika Tshipembe. Muvhuso u bvela phanḓa na u dzhiela nṱha na u ṱuṱuwedza u dzhiiwa ha Ḓivhambalo na Fisikhaḽa Saintsi sa tshipiḓa tsha u bveledza vhutsila ha ndeme vhune ha ṱodea kha ikonomi yashu ine ya khou bvelela.1.6 Khabinethe i ṱanganedza nḓivhadzo yo itwaho nga vha Tshigwada tsha CAPRISA nga ha u tumbulwa ha dzilafho ḽiswa ḽa maanḓa ḽa tshithivhelazwitshili zwa HIV. Ṱhoḓisiso ndi ya ngaha uri muvhili wa mufumakadzi wa KwaZulu-Natal wo ṱanganedza hani  u kavhiwa hawe nga HIV nga u ita tshithivhelazwitshili tsha maanda. Ngudo, yo anḓadzwaho kha dzhenaḽa ya maimo a nṱha ya zwa saintsi, Mupo, i ṱalutshedza uri thimu ya ṱhoḓisiso yo wana na u topola hani tshithivhelazwitshili hetshi muvhilini wa mufumakadzi ubva afho vha andisa tshithivhelazwitshili ḽaborothari. Zwithivhelazwitshili zwo andiswaho zwo ḓo shumiswa kha maedza o vhalaho ḽaborothari u itela u bvisela khagala nḓila yo tevhelwaho nga sisiṱeme ya u thivhela vhulwadze ha mufumakadzi kha u ita tshithivhelazwitshili itshi. Kuvhonele kuswa kwo wanalaho ubva kha  ṱhanganedzo ya u thivhela vhulwadze ha mufumakadzi wa KwaZulu-Natal kha u lwisana na HIV zwo ḓisa fulufhelo ḽa vhumatshelo khau thivhela HIV na maitele a dzilafho. Mawanwa aya a si ḽone dzilafho ḽa HIV/AIDS naho zwo ralo muvhuso u humbela vhadzulapo vha Afurika Tshipembe uri vha bvele phanḓa na u ita ndingo dza HIV kana vha bvele phanḓa na dzilafho ḽine ḽa ṋewa vhathu vhane vho wanala vhana HIV.1.7 Muphuresidende Vho-Jacob Zuma vha ḓo vha muambi muhulwane kha Vhuṱambo ha u Pembelela Ḓuvha la Pfanelo dza Vhathu ha uno nwaha nga dzi 21 Ṱhafamuhwe 2014 fhasi ha thero ine ya ri “U pembelela miṅwaha ya 20 ya u shandukisa matshilo a vhathu ngakha pfanelo dza vhathu!” ngei Sharpeville Luvhandeni lwa Khirikhethe vunḓuni ḽa Gauteng. Khabinethe i humbela vhadzulapo vha Afurika Tshipembe u pembelela u tshila kha shango ḽine ḽa khwaṱhisedza uri zwingasi itee hafhu uri vhuthu hashu vhu dzhiiwe kha mudzulapo muṅwe na muṅwe wa Afurika Tshipembe, zwi sa khathali muvhala wa lukanda, mbeu, vhurereli kana vhuṱavhela-mbeu. Roṱhe ri na vhuḓifhinduleli ha u khwaṱhisedza uri ḓivhazwakale ya pfanelo dza vhathu vhashu dzo vhulungea na u khwaṱhiswa u itela mirafho iḓaho.1.8 Vhege ya Maḓi ya Lushaka i ḓo rwelwaṱari ngei Bushbuckridge nga dzi 14 Ṱhafamuhwe ha bvelwa phanḓa na mishumo yo vhalaho u swika nga dzi 23 Ṱhafamuhwe 2014. Mushumo wa u rwelaṱari u ḓo vha ngaha u fhungudzea ha dzi bommbo kha milonga ya migodi ya kale ya ERPM u itela u lavhelesana na mafhungo a   Muelelo wa Migodi Dungi kha Govha ḽa Vhukati ngei Witwatersrand . Vhege yoṱhe i ḓo khwaṱhisedza u ṋekedzwa ha mushumo wa u langula maḓi a lozweaho na thandela dza u ṋekedza maḓi nga vhunzhi kha mavunḓu o vhalaho. Thero ya uno ṅwaha iri “Maḓi ndi Vhutshilo – Miṅwaha ya 20 ya u Ṋetshedzwa ha Maḓi u itela Mveledziso ya Ikonomi na Matshilisano”.  Khabinethe i humbela vhadzulapo vha Afurika Tshipembe uri vha vhulunge maḓi na u vhuedzedza ṱhodea ya u langula zwiko hezwi zwi sa anzeli u wanala hu bvelaho phanḓa, uri hu vhe na u ṱandavhudzwa ha u swikelela kha vhadzulapo vha Afurika Tshipembe.1.9 Khabinethe yo fhululedzwa malugana na muṱangano wa Mafhungo a zwa Vhaswa na Muphuresidende wo farelwao ngei Ekurhuleni ubva dzi 28 Luhuhi u swika   dzi 03 Ṱhafamuhwe 2014.  Mafhungo a zwa Vhaswa o farwa nga Ofisi ya Muphuresidende, Muhasho wa Mveledziso ya Ikonomi (EDD) na Zhendedzi ḽa Lushaka ḽa Mveledziso ya Vhaswa (NYDA). Mafhungo a zwa Vhaswa o ḓisa mvelelo kha Vhuthihi ha u Bveledziswa ha Vhaswa ho sainiwaho nga Lambamai 2013 nga muvhuso, vhubindudzi na zwa mishumo. Muphuresidende Vho-Jacob Zuma vho vha muambi muhulwane kha dzulo iḽo, ḽe ḽa dzhenelelwa nga vhaswa vha 500 ubva kha mavunḓu oṱhe. Dziminisiṱa dzo yaho nga u fhambana dzo shelamulenzhe kha nyambedzano ya u ṱalutshedza vhaswa ngaha mbekanyamushumo dza muvhuso kha u tholwa ha vhaswa. Zwinwe hafhu, maano o khwaṱhaho o ṱanganedzwa zwine zwa ḓo ita uri Muphuresidende na Dziminisiṱa dzo yaho nga u fhambana dzi bvele phanḓa na u ṱanganelana na vhaswa uri u sika mishumo zwi wedze. 1.10 Khabinethe yo vhona-vho na u dzhenelela hu fushaho na u bvelela ha Khuvhangano ya Vhutsivhudzi ya Lushaka kha Mvetamvetothangeli ya Mbekanyamaitele ya Thanganelo ya ICT ya Lushaka, yo fariwaho nga dzi 3 Ṱhafamuhwe 2014. Khabinethe i ṱuṱuwedza tshitshavha u shelamulenzhe kha dzulo ḽa vunḓu ḽa Mvetamvetothangeli ḽine ḽa ḓo thoma nga dzi 7 Ṱhafamuhwe ngei Rusternburg. Mvetamvetothangeli i ḓo livhisa kha u fhedziswa ha Nḓivhadzamulayotibe vhukati ha ṅwaha, zwine zwa ḓo ṋea mutheo wau shandukisa vhusimamilayo nga nḓila ine ya ḓo dzhielanzhele tshanduko i swikaho kule kha ICT kha miṅwaha ya zwenezwino. 1.11 Khabinethe yo takadzwa nga u vhona uri ubva tshe ha ṱanganedzwa “SA Connect”, Mbekanyamaitele ya Tshigwada tso Engedzwaho na Maitele, nga dzi 4 Nyendavhusiku 2013, zwikolo zwa 782 zwo ṋewa dzikhompyutha na ḽaborethati dza inthanethe; Ikamva e-skills Institute yo rwelwaṱari, ha sikwa na Khantsele ya Vhutsivhudzi ya Lushaka ya Tshigwada tsho Engedzwaho. 1.12 Muhasho wa Zwa Mupo u ḓo fara Khuvhangano ya vhu 11 ya Madzangano a (COP11) ubva nga dzi 17 u swika dzi 21 Ṱhafamuhwe 2014, Sentharani ya Thendelano ya Dzitshakatshaka ngei Ḓorononi ya Kapa, fhasi ha thero ine yari: “U ṱuṱuwedza Mveledziso ya zwa Makwevho kha Phendelashango ya Afurika: Zwo livhiswa kha Ndangulo ya Zwishumiswa zwa Lwanzheni zwi Bvelaho Phanḓa hu si na u Tshinyadza”.  COP11 i farwaho nga murahu ha miṅwaha mivhili i tanganyisa Dziminisiṱa dza zwa mupo ubva mashangoni a 22 ane o katelwa nga Thendelano ya Ṱhanganelo kha Tsireledzo, Vhulanguli na Mveledziso ya Lwanzhe na Mupo wa Phendelashango ya Vhukovhela ha Phendelashango ya Atḽantiki. Khuvhangano ya 2014 i ḓo ṱola hafhu vhuitwa na maga o dzhiiwaho kha themo ya 2012/13; mugaganyagwama wa 2014/15, na u dzhia tsheo kha u dzhia ḽiga kha Thendelano na Puḽane ya Vhuitwa yayo. Hezwi zwi ḓo shela mulenzhe kha uri zwigwada zwi ṱanganedza hani muhumbulo wa “Mveledziso ya zwa Makwevho kha Phendelashango” sa nḓila ya Ndangulo ya Zwishumiswa zwa Lwanzheni zwi Bvelaho Phanḓa hu sina u Tshinyadza.1.13 Khabinethe yo fhululedza zwihulu Thimu ya Afurika Tshipembe ya Lushaka ya Khirikhethe ya vha miṅwaha ya fhasi ha 19 kha zwe vha swikelela zwa maimo a nṱha kha u thuba Tshiphuga tsha Ḽifhasi tsha vha miṅwaha ya fhasi ha 19 tsha Khantsele ya Khirikhethe ya Dzitshaka (ICC).  Kutambele kwa tshikwadi ku takadzaho ku ṱuṱuwedza vhaswa vhothe vha vhoramitambo uri vha tame u swikelela zwa maṱhakheni.1.14 khabinethe i dzhiela nzhele  Ḓuvha ḽa  Lushaka ḽa Vhafumakadzi ḽine ḽa khou ḓa nga dzi 8 Ṱhafamuhwe 2014. Ḓuvha iḽi ḽi ḓo ṋea vhadzulapo vha Afurika Tshipembe tshikhala tsha u hulisa zwo swikelelwaho na u ḓidzima ha vhafumakadzi vha Afurika Tshipembe kha zwitshavha zwashu. Vhadzulapo vha Afurika tshipembe vha tea u lavhelesa murahu kha mvelaphanḓa yo itwaho nga zwitshavha zwashu, vhapo na lushaka ngau angaredza kha u bveledza pfanelo dza vhafumakadzi.Musi Ndayotewa i tshi ṋea mutheo wa ndeme na milayo, ndi vhuḓifhinduleli hashu roṱhe u tsireledza vhafumakadzi na u khwaṱhisedza uri vho manḓafhadzwa kha u shela mulenzhe sa mudzulapo muṅwe na muṅwe kha u bveledza ikonomi na shango.2 Khaseledzo na thendelo dza Khabinethe2.1  Khabinethe yo tendela u thomiwa ha maitele a vhuvhudzisi huna nḓivho ya u bveledza  vhatelwadigirii vho gudelaho nga vhuphara. Hezwi zwi ḓo ṋea mutheo u itela u bveledza nyambedzano, u pfananya na ṱhanganelo vhukati ha zwiimiswa zwa phufeshinala, khantsele ya vhundeme,  mamaga, zwiimiswa zwa pfunzo ya nṱha na muvhuso.Hezwi zwi ḓo shelamulenzhe kha mveledziso ya vhashumi vha na zwikili na vhukoni u tikedza nḓila ya nyaluwo nga u angaredza.2.2 khabinethe i tendela Mulayotibe wa Ndindakhombo ya Vhushayamushumo wo Khwiniswaho wa 2014 uri i ṋekedzwe Phalamenndeni. Uhu ndi u khwiṋiswa ha vhuvhili ha Mulayo wa Ndindakhombo ya Vhushayamushumo, wa vhu. 63 wa 2001.U Khwiṋiswa hu bvela phanḓa nga u fhungudza zwithu zwi vhaisaho ikonomi na matshilisano a vhushayamushumo, nga u ḓi dzhenisa kha ndinganyelo ya Madzangano a Vhutholi a Dzitshaka, zwa u dzhenisa vhagudiswa kha vhugudisi na mazhendedzi a tshitshavha vhane zwazwino a vho ngo katelwa nga Mulayo.U bveledzwa ha Mulayotibe wo Khwaṱhiswaho, wa 2014 zwi ḓo engedza tshikhala tsha mbadelo ya mbuelo kha vhaṋekedzi, ubva kha miṅwedzi ya malo u swika ya 12, hezwi zwi i ta uri vha kone u sedzana na hunwe u tholwa na uri vha kone u wana mbuelo lwa tshifhinga tshilapfu.Vhanekedzi vha ḓo tea u engedza tshifhinga tsha mbilo, ubva kha miṅwedzi ya rathi u swika kha ya 12. Zwi ḓo ita uri hu kone u vha na u nangiwa ha vhaḽaifa arali ha nga vha na lufu.3. U tholiwaKhabinethe yo tendele u tholwa hutevhelaho:3.1 Vho-Daan du Toit sa Mufarisa Mulanguli-Muhulwane: Tshumisano ya Dzitshaka na Tshomedzo kha Muhasho wa Saintsi na Thekhinolodzhi3.2 Vho-Garth Strachan sa Mufarisa Mulanguli-Muhulwane: Mveledziso ya Mbekanyamaitele ya Mveledziso ya zwa Makwevho kha Muhasho wa zwa Makwevho na Mbambadzo3.3  Vho- Malebo Mabitje-Thompson Mufarisa Mulanguli-Muhulwane: Muṅwalisi wa Vhusima-mveledziso ya zwa makwevho kha Muhasho wa zwa Makwevho na Mbambadzo3.4   Bodo ya Afurika Tshipembe ya Tshiimiswa tsha Tsirakhombo dzo Khetheaho tsha Lushaka (SASRIA) - Bindu ḽi na Vhuṋe (SOC)a) U tholwahafhu ha Vho-Cedrick Mnwabisi Masondo sa Mulanguli Muhulwane vha dovha hafhu vha vha Mulanguli  Muhulwane wa Bodo.b) U tholwahafhu ha Vho- Karen Pepler Mulanguli Muhulwane wa Bodo.c) U tholwa ha Vho-Tando Mbatsha  Mulanguli  Muhulwane.asa bvi ngomud) U tholwa ha Vho-Tshwarelo Moutlane  Mulanguli Muhulwane asa bvi ngomu.Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139"
 Tshiṱatamennde tsha muṱangano wa Khabinethe wa dzi 19 Ṱhafamuhwe 2014,20 Mar 2014,https://www.gov.za/statement-cabinet-meeting-19-march-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-19-%E1%B9%B1hafamuhwe-2014,"1. Tsheo dza Khabinethe kha mafhungo a zwino na mishumo iḓaho1.1. Khabinethe yo ṱanganedza u bviswa ha Muvhigo wa Tsedzuluso wa Afurika Tshipembe wa Ṅwaha wa vhu 20 wa u bva 1994–2014, nga Muphuresidennde Vho  Jacob Zuma, une wa fha vhuṱanzi ha mvelaphanḓa yo itwaho nga muvhuso kha u vhona uri roṱhe ri na vhutshilo ha khwine.Kha muya wa u kumedzela Tsedzuluso iyi kha Muphuresidennde wa kale Vho Nelson Mandela, Khorotshitumbe i humbela sekithara dzoṱhe dza tshitshavha uri dzi lavhelese muvhigo uyo, dzi dzhenelele kha bembela ḽa u pembelela Miṅwaha ya 20 ya Mbofholowo na u thusa kha u itwa ha nyambedzano dza lushaka dza tswikelelo na khaedu dzashu.Tsedzuluso i khwaṱhisedza mvelaphanḓa ye ra ita kha u fhaṱa ndayotewa ya demokirasi ina mutsindo isa ṱaluli mirafho na mbeu.kha u ita uri Afurika Tshipembe ḽi vhe fhethu ha khwine ha u dzula hone.1.2. Khabinethe i humbudza sekithara dzoṱhe dza tshitshavha uri ṅwaha wa 2014 wo kumedzelwa kha Fulo ḽa Miṅwaha ya 20 ya Mbofholowo.Lambamai u swaya Ṅwedzi wa Mbofholowo. MaAfurika Tshipembe vhoṱhe na vhafarisani vha mashango a nnḓa na vhafaramikovhe vha khou rambiwa u vha hone kha mushumo wau pembelela Ṅwedzi wa Mbofholowo nga u ṱumanya nganea dzavho, uri ro shandukisa hani matshilo a maAfurika Tshipembe uri avhe khwine ngakha u shuma roṱhe.Musi ri tshi khou ya u khetha nga dzi 7 Shundunthule 2014, kha ri dovhe ri sumbedzise uri ri demokirasi ya mutsindo, yo khwaṱhaho na hone ya mulalo.Khabinethe i humbela maAfurika Tshipembe uri vhavhe vhadzheneleli vhukuma kha dzikhetho, fhedzi vha ite izwo nga mulalo vha tshi ṱalukanya pfanelo dza vhakhethi vhoṱhe dza u bvisa vhupfiwa tshitshavhani na u khetha lwa tshiphiri fhethu ha u khethela.Mazhendedzi a mulayo a ḓo vha atshi khou shuma kha u tsireledza pfanelo iyi, u vhona uri vhupo hoṱhe u mona na shango ho dzhenelela kha maitele a demokirasi, ane a vha tshibveledzwa tsha Nndwa yashu ya mbofholowo.1.3. Sa tshipiḓa tsha puḽane ya ṋetshedzo ya thememveledziso ya lushaka ya Khomishini ya Pfananyo ya Themamveledziso ya Vhuphuresidennde, Khabinethe i sumbedzisa lushaka mvelaphanḓa dzavhuḓi dzi tevhelaho:1.3.1. Damu ḽa De Hoop ngei Limpopo ḽi ḓo thoma u shumiswa uya mafheloni a Ṱhafamuhwe 2014. Heḽi ndi damu ḽa vhuṋa ḽihulwanesa ḽo fhaṱwaho ubva tshe ra vha na demokirasi. Damu iḽi ḽi ḓo thusa kha u tshimbidza zwa ikonimi, u sika mishumo na u thusa kha ṋetshedzo ya tshumelo kha mavunḓu na u fhira afho.Vhathu vha fhiraho 800 000 vha vhupo ha Sekhukhune vha ḓo vhuelwa kha ṋetshedzo ya maḓi o tsireleledzeaho na o khwiniswaho au shumisa mahayani ngeno zwa vhulimi na zwa migodi nazwone zwi tshi ḓo vhuelwa kha ṋetshedzo ya maḓi.Mimasipala kha vhupo uvho, i tikedzwaho nga muvhuso wa lushaka na wa vunḓu, yo bindudza nga nyengedzo ya R3 biḽioni kha themamveledziso ya u kunakisa na u ṋetshedza maḓi kha vhashumisi vha maḓi vha vhupo ha mahayani na ḓoroboni.1.3.2. Khabinethe yo ṱahisa u fushea hayo kha u rwelwa ṱari ho pulanwaho ha Luṱa lwa vhuvhili lwa Thandela ya Maḓi ya Lesotho Highlands nga dzi 27 Ṱhafamuhwe 2014. Thandela iyi ndi tsumbo khulwane ya zwine zwa nga swikelelwa musi mashango a vhadzulatsini a tshi pfana a shuma a na tshipikwa tshithihi. Mveledziso ya zwishumiswa zwo ṱanganelaho zwa maḓi i khou shela mulenzhe nga huhulu kha mulalo na u bvelela ha dzingu ḽa Tshipembe ha Afurika na vhuvha havhuḓi ha vhathu.1.3.3. Khabinethe i khou takadzwa nga ḽidzinginywa ḽa u vusulusa sisiṱeme ya zwiporo zwa Afurika Tshipembe, hune Transnet yo pfufha khonṱhiraka ya R50 biḽioni ya u fhaṱwa ha modeni wa 1 064 na ṱhoho dza zwidimela dza thekhinoḽodzhi.Mushumo wa Inzhiniarini ya Transnet kha mulanga uyo ndi u vhona uri khethekanyo yo shandukiswa kha u vha mubveledzi wa tshishumiswa tsha vhukuma tsha ḽifhasi tshifhinga tshoṱhe. Murengelano uyo wo itelwa u shandukisa nḓowetshumo ya tshiporo tsha Afurika Tshipembe nga u alusa mabindu maṱuku ane a vha hone na u thoma maswa.1.4. Khabinethe i ṱanganedza u rwelwa ṱari ha MeerKAT antenna ya u thoma nga Muhasho wa Saintsi na Thekhinoḽodzhi kha tshiko tsha saithi ya Square Kilometre Array (SKA) tsini na Carnarvon, ngei Kapa Devhula nga dzi 27 Ṱhafamuhwe 2014.MeerKAT, ine yo itwa fhano na u vha tshishumiswa tsho tou fhaṱwaho, i dovha ya sumbedzisa uri Afurika Tshipembe ḽi nga ṱaṱisana na vhomakone zwi tshi ḓa kha vhusedzulusi, inzhiniarini, saintsi na thekhinoḽodzhi.  I ḓo vha tshipiḓa tsha 25% ya Luṱa lwa u thoma lwa SKA 1.1.5  Khabinethe i livhisa ndiliso kha miṱa na khonani dza avho vho xelelwaho nga matshilo avho zwo vhangwa nga mvula khulu dza zwenezwino. Khabinethe i fhulufhedzisa maAfurika tshipembe uri Senthara ya Ndango ya Tshinyalelo ya Lushaka – ngakha tshivhumbeo tsha Tshumelo yo Ṱanganelaho ya Lushaka na Vhusevhi (Natjoint) – i ḓo isa phanḓa na tsedzuluso na vhuḓidini ha u phulusa na mbofholowo ya vhuthu. Khabinethe i khoḓa vhudzheneleli ho itwaho nga mmbi dza tsireledzo kha u thusa u phulusa.MaAfurika Tshipembe vhoṱhe, nga mannḓa zwitshavha zwa kha vhupo vhu na miḓalo, vha tsivhudzwa uri vha ṱhogomele nga tshifhinga tsha nyimelo dza mutsho usi wavhuḓi. Vhabebi na vhalondoti vha tea u dzhia maga kha u vhona uri vhana vho tsireledzea. Vhoramimoḓoro na vhaendangaṋayo vha tea u ṱhogomela musi vha tshi shumisa dzibada musi ho thaba.1.6  Khabinethe i livhisa ndivhuwo dzayo kha tshitshavha kha u shela havho mulenzhe kha thulo ya mutsiko wa giridi ya muḓagasi wa lushaka ṅwedzi wo fhiraho.Vharengi na miṱanganelano vha ṱuṱuwedzwa u isa phanḓa na u shumisa muḓagasi nga nḓila yavhuḓi na u vhulunga nga hune vha kona ngaho, nga mannḓa kha nyimelo ya mutsho wa zwino.1.7 Afurika Tshipembe ḽi ḓo dzhenelela kha Samithi ya Vhuṋa ya Mbumbano ya Yuropa -Afurika (EU) ine ya ḓo farelwa Brussels, ngei Belgium nga dzi 2 na dzi 3 Lambamai 2014. Thero ya Samithi ndi ""U bindudza kha vhathu, u Bvelela na Mulalo"".Samithi i ḓo sedza kha pfunzo na vhugudisi, vhafumakadzi na vhaswa, khathihi na tsudzuluwo ya vhapfuluwi vha re mulayoni na vha siho mulayoni vhukati ha madzhango mavhili.1.8 Nga dzi 24 Ṱhafamuhwe 2014, hu ḓo vha huna bembela ḽa khumbudzo ya ṅwaha ya Ḓuvha ḽa Ḽifhasi ḽa TB.  Khabinethe i tama u ṱuṱuwedza maAfurika Tshipembe kha u shumisana na muvhuso kha u lwa na izwo.Samba ḽa TB aḽi ngo engedzea Afurika tshipembe fhedzi, na kha u mona na Dzingu ḽa Sub-Saharan. Zwo itwaho nga muvhuso kha u thomiwa ha nyalafho ya HIV na AIDS na mbekanyamushumo ya thivhelo kha Ḽifhasi zwo fhungudza TB.Mbekanyamushumo dza muvhuso dza u lwa na TB dzi katela ngwanuluso ya tsedzuluso ya vhukwamani, u shumiswa ha thekhinoḽodzhi ya GeneXpert kha u ṱavhanyisa u wanwa ha TB. Ri ḓihudza nga uri Afurika Tshipembe ndi murangaphanḓa wa Ḽifhasi kha nyangarelo ya zwiimiswa zwa mutakalo nga thekhinoḽodzhi ya GeneXpert.Khabinethe i ṱanganedza Muṱangano wa Minisiṱiri kha Thendelano ya Phindulo ya Dzingu kha TB ine ya khou ḓa kha Sekithara ya Migodi ya Tshipembe ha Afurika. Muṱangano une ya ḓo farelwa Sandton Convention Centre nga dzi 25 Ṱhafamuhwe 2014 u ḓo ṱanganya vhadzheneleli vha bvaho mivhusoni ya Madzingu, Sekithara ya Migodi ya Afurika Tshipembe, madzangano a zwa vhashumi o dzudzanaho, Vhafarani vha Mveledziso na Tshitshavha.1.9 Khabinethe yo fhululedza vhoṱhe vho swikelelaho magumoni na vhaṱanganedzi vha Pfufho dza Vhuvhili dza Ṅwaha nga Ṅwaha dza Mabindu Mahulwane Afurika Tshipembe.Pfufho idzo dzi sedza kushumele kwa mabindu kha zwiteṅwa zwo fhambanaho na uri dzo ṋetshedzwa kha vhuṱambo ho dzhenelelwaho na nga Muphureisdennde Vho Jacob Zuma.Muṅwe wa vho pfufhiwaho vho fhululedzwaho nga Khabinethe ndi Vho Sam Motsuenyane vho wanaho Pfufho ya Tswikelelo Khulwane nahone zwo tea.1.10 Khabinethe yo sedza muvhigo wa vhusedzulusi wo khwaṱhisedzwaho nga Muhasho wa zwa Gwama kha Khomishini ya Vhukethi yo Ḓiimisaho.  Izwi zwi tevhela themendelo yo itwaho kha muvhigo wa Mutsireledzo wa Tshitshavha.  Yo ta Minisiṱa wa zwa Muno uri vha sale murahu fhungo iḽo na u ḽi swikisa kha Khabinethe.1.11 Khabinethe i lwa na vhugevhenga vhune ha khou ya phanḓa ngei Kapa Vhukovhela, vhune ha vha na u tshoṱelwa ha tshiṱuhu kha tshitshavha nga mannḓa na kha vhana. Hezwi a zwi nga ḓo konḓelelwa vhunga zwi khombo kha mbuyelo dza demokirasi yashu. Khabinethe i takadzwa nga mushumo wo itwaho nga Tshumelo ya Mapholisa a Afurika Tshipembe kha u lwa na vhugevhenga na u ita khuwelelo kha zwitshavha zwi kwameaho nga izwo uri zwi shumisane na mapholisa u tsireledza tshitshavha tshashu kha samba iḽi.1.12 Khabinethe i livhisa maipfi a ndiliso kha muṱa na khonani dza Vho Martha Mahlangu mme a MK wa kale cadre Solomon Mahlangu. Vho Mme Mahlangu vha ḓo vhulungwa nga Mugivhela wa dzi 22 Ṱhangule 2014. Vho Mme Mhlangu vha ḓo vhulungwa nga Ḓorobo ya Tshwane na uri fuḽaga dzi ḓo tsitselwa fhasi hu tsi itelwa u vha hulisa.2. Nyambedzano na tsheo dza ndeme dza khabinethe2.1. Khabinethe yo ṱanganedza muvhigo wa Nomboro ya shishi ya Phuresidennde wa miṅwaha miṋa  ubva tshe ya thoma u shuma.  U tandululwa ha milandu, u khwinifhala ha kushumele ha ṅwaha nga ṅwaha ndi hu tevhelaho; 64,03% ya ṅwaha ya u thoma; 77,79% ya ṅwaha wa vhuvhili; 87,46% ya ṅwaha wa vhurau na uri zwazwino i kha 94,7%.  Kha miṅwaha miṋa iyo, tshivhalo tsha mbilaelo na dzimbudziso dzo dzhenaho tsho engedzea ubva kha 75 873 kha ṅwaha wa u thoma uya kha 183 445 ya ṅwaha wa vhuṋa.Khabinethe i ita khuwelelo kha mihasho na mavunḓu uri i ise phanḓa na u khwinisa ndeme na tshipidi kha u sedzulusa mbilaelo vhunga u fushea ha vhadzulapo hu ha ndeme kha tshiimo tsha Nomboro ya shishi ya Phuresidennde.2.2. Khabinethe yo tendela Puḽane ya Maga a Mbekanyamaitele ya Nḓowetshumo ya Ndovhololo ya Ṅwaha nga Ṅwaha (IPAP) ya Vhurathi ya 2014/15-2016/17 itshi thoma u shuma.Tshipikwa tshihulwanre tsha IPAP ndi u thivhela khanedzo ya nḓowetshumo na u tikedza nyaluwo na phambano kha sekithara ya vhubveledzi ha Afurka Tshipembe.  Minisiṱa wa Mbambadzo na Nḓowetshumo vha ḓo amba na vhoramafhungo musi IPAP i tshi rwelwa ṱari ṅwedzi u ḓaho.2.3. Khabinethe yo tendela u fhelelwa ha tshifhinga ha phemithi dzo bviswaho fhasi ha Thendelo yo Khetheaho ya thandela ya vhadzulapo vha Zimbabwe (DZP).   Avho vha na phemithi vha lavhelelwa uri vha ite khumbelo hafhu dza phemithi shangoni ḽa havho hune vha bva hone.  Minisiṱa wa zwa Muno musi tshifhinga tsho swika vha ḓo ri bvisela khagala kha maitele ane a tea u tevhedzelwa na ḓuvha ḽine ha ḓo thomiwa ngaḽo.2.4. Khabinethe yo tendela uri Tshiteṅwa 100 (1) (b) vhudzheneleil ha ngei Limpopo vhu iswe phanḓa, uri hu vhe na tsedzuluso nga Fulwi 2014 nga murahu ha musi muvhuso muswa u tshi dzhena. Izwi zwi ḓo ita uri hu vhe na mvelaphanḓa kha vhudzheneleli kha u tandulula khaedu dzo salaho. Zwi ḓo ḓisa khwiniso kha tshiimo tsha gwama ḽa vundu na nḓisedzo ya tshumelo kha tshumelo dza tshitshavha na dziṅwe sekithara dzine dza tikedzwa.2.5. Khabinethe yo tendela Tsedzuluso ya Vhupileli ha Afurika Tshipembe ya 2014, ya laela uri i iswe Phalamenndeni. Tsedzuluso iyi i ṋetshedza mbekanyamushumo ya Vhupileli ya tshifhinga tshilapfu na tshiṱirathedzhi tsha vhupileli uri i shumiswe nga shango uya phanḓa kha themo nṋa dza Muhanga wa Tshiṱirathedzhi wa Themo ya Vhukati. Ḽiṅwalo iḽo ḽi ḓo sumbedzwa tshitshavha, vhunga vho dzhenelela kha u ṱanganelana ha tshitshavha ho vhaho hone u mona na shango kha ṅwaha wo fhiraho.2.6. Khabinethe yo tendela uri Muvhigo wa Komiti ya dziMinisiṱa kha Mbekanyamaitele ya Maambiwa u anḓadzwe kha Gazethe ya Muvhuso uri tshitshavha tshi bvise vhupfiwa.Muvhigo u fhenḓulusa pfunzo ya phanḓa ya tshikolo na sisiṱeme ya vhugudisi kha zwo dodombedzwaho kha ikonomi ya matshilisano. U ṋetshedza themendelo kha Minisiṱa wa Pfunzo ya Nṱha na Vhugudisi kha uri vha bvise hani zwi khukhulisi zwi songo teaho na zwi itaho uri vha salele murahu zwi thivhelaho uri matshudeni vha bvele phanḓa.Mbekanyamaitele ya maambiwa i sumbedzisa pfananyo ya sisiṱeme ya zwiimiswa zwa pfunzo, mbekanyamushumo na dzindalukanyo uri matshudeni vha kone u isa phanḓa na mabuḓo e vha khetha nga nḓila yavhuḓi.2.7. Khabinethe yo tendela Muvhigo u bvaho kha Thimu ya dziMinisiṱa i Shumanaho na Mbekanyamushumo dza Mutheo wa Mbalo na Saintsi, uri u anḓadzwe kha Gazethe ya Muvhuso uri tshitshavha tshi bvise vhupfiwa.Thimu ya u Shuma ya dziMinisiṱa yo nangwa uri i bveledzise Mbekanyamushumo ya Mutheo wa Pfunzo ya Vokheshinaḽa na Magudedzini a Vhugudisi o tewaho kha Mbalo na Saintsi.Izwi zwi ḓo thusa kha u engedza nomboro ya u dzhenwa yunivesithi dza Saintsi na Mbalo na u khwinisa tshikhala tsha mveledziso vhunga zwo sumbedziswa kha Puḽane ya Mveledziso ya Lushaka.Mbekanyamushumo yo sedzesa kha avho vhane vha tama u dzhena kha sekithara ya Pfunzo ya Vokheshinaḽa ya Thekhiniki na Vhugudisi, avho vhane vho no vhaho kha magudedzi a Pfunzo ya Vokheshinaḽa ya Thekhiniki vhane vha tama u isa phanḓa na u ḓiṅwalisa dziyunivesithi, khathihi na matshudeni a Gireidi 12 vhane vha tama u ḓiṅwalisa dziyunivesithi vhane a vha swikeleli ṱhoḓea ya Mbalo na Fisikhaḽa Saintsi.2.8. Khabinethe yo tendela mawanwa a tsedzuluso ya 2012/13 kha u lambedzwa ha tshitshavha kha zwa saitsi na thekhinoḽodzhi uri a anḓadzwe.Mihasho ya Lushaka yo bindudza masheleni a anganyelwaho kha R29, 4 biḽioni kha zwiitwa zwa saitsi na thekhinoḽodzhi nga 2012/13, ine ya sumbedza 3% ya mugaganyagwama wo fhelelaho wa muvhuso wa lushaka. Izwi zwo vha khwine kha tshikati tsha 2.9% ya miṅwaha miṋa vhukati ha 2008/09 uya kha 2011/12.Zwi do vha zwa khwaṱhisa vhuṱanzi ha uri muvhuso u lambedza vhunzhi ha tsedzuluso dza saintsi dzine dza itwa Afurika Tshipembe, na uri vhunzhi ha zwi no itwa zwi wanala nga nnḓa ha mihasho ya lushaka, tsumbo. kha khantsele dza saintsi na zwiimiswa zwa pfunzo ya nṱha.2.9. Khabinethe yo ṱalutshedzwa ngaha tsedzuluso ya Muhasho wa u Monithara Kushumele na Tsedzuluso kha ‘Mawanwa a Vhugudi ngakha u thomiwa ha Gireidi R’.U ṱavhanyedzela vhana vha tshe vhaṱuku kha nyaluwo na mveledziso zwi fhungudza tshayandinganyo na mveledzso ya nyaluso, nga mannḓa kha vhana vhaṱuku vha kundelwaho.Khabinethe i ṱanganedza tswikelelo khulwane kha u aluwa huhulu ha Gireidi R ine ya khou tea u alusa ndivho yayo uri huvhe na kushumele kubvelelaho kha pfunzo.2.10. Khabinethe yo nyeṱulelwa ngaha mawanwa a Mbekanyamushumo ya u Monithara ya Nḓisedzo ya Tshumelo ya 2013.Khabinethe yo khoḓa na uri yo ṱuṱuwedzwa nga khwiniso yo itwaho nga mihasho ya lushaka, kha vhulanguli hayo ha tshiṱirathedzhi kha kushumele kwa tshiimo tsha zwishumiswa.Mawanwa a zwiimiswa zwa 186 (zwo monithariwaho lwa u tou thoma) u mona na mavunḓu oṱhe nga 2013 o sumbedzisa uri tshikati tsha phimo ya nyalafho ya khuliso, vhupo na tswikelelo na zwifhinga zwa u vula na u vala zwo elwa zwavhuḓi nga vhadzulapo na vhasedzulusi.Fhethu hune ha khou ṱoḓa vhudzheneleli ndi kha; vhulanguli ha mbilo, mbonalo na tswayo, ndangulo ya miduba na zwifhinga zwa u lindela na tsireledzo.Mawanwa kha zwiimiswa zwa 77 zwe zwa sedzuluswa hafhu hu tshi khou ṱolwa vhukhwine na zwone zwo wana tshikati tsha phimo tsho khwinifhadzwaho, kha u dzhielwa nṱha ha vhulanguli ha tshiṱirathedzhi kha kushumele kwa tshiimo tsha zwishumiswa.2.11. Khabinethe yo tendela u farwa ha Muṱangano Muhulwane wa dziMinisiṱa wa Tshitshavha tsha Mveledziso ya Tshipembe ha Afurika (SADC) vha na vhuḓifhinduleli ha ICT, Vhudavhidzani na Tshumelo dza Poswo ubva nga dzi 23 u swika dzi 25 Ṱhafamuhwe 2014, ngei  Johannesburg.3. U tholaKhabinethe yo tendela u tholwa hu tevhelaho:3.1. Vho Elaine Alexander kha poso ya Mufarisa Mulanguli Muhulwane: Mveledziso ya Ikonomi, Mbambadzo na Thengiso kha Muhasho wa Vhulimi, Vhusimamiri na Vhureakhovhe.3.2. Vho Nkidi Dinah Mohoboko kha poso ya Mufarisa Mulanguli Muhulwane: Akhademi ya Vhugudi kha Muhasho wa zwa Muno.3.3. Vho Sam Themba Mtshisa kha poso ya Mufarisa Mulanguli Muhulwane: Tshumelo dza Muṱanganelano kha Muhasho wa Mishumo ya Tshitshavha.3.4. Vho Malijeng Theresa Ngqaleni kha poso ya Mufarisa Mulanguli Muhulwane: Vhushaka ha Mivhuso ya Ngangomu kha Muhasho wa zwa Gwama.3.5. Vho Michael Sass kha poso ya Akhauthanthe Muhulwane kha Muhasho wa zwa Gwama.3.6. Vho Mlungisi Justice Mathonsi sa Muofisiri Muhulwane wa Kushumele kha Ofisi ya Poswo ya Afurika Tshipembe.3.7. Miraḓo ya Vhulanguli vhu sab vi ngomu kha Zhendedzi ḽa Vhuendedzi ha u Pfuka Mukano wa Bada:a) Vho Pam Edith Pokane (Mudzulatshidulo);b) Vho. Reuben Abel Dlamini;c) Vho. Gordon Noah;d) Vho. Moses Cyril Tiel Scott;e) Vho. Wayne Smith;f) Vho Maleho Margaret Nkomo (vho tholwa-hafhu sa Mufarisa Mudzulatshidulo); nag) Vho Nala Mhlongo (vho tholwa-hafhu).3.8. Vho. Mahesh Fakir sa Muofisiri Mulanguli Muhulwane kha Ndangulo ya Vhuimazwikepe.3.9. Miraḓo ya Vhulanguli ha nga nnḓa kha Bodo ya Vhalanguli ha Muṱanganelano wa Vhupileli ha Afurika Tshipembe (Armscor):a) Admiral (ret) Refiloe Johannes Mudimu (Mudzulatshidulo);b) Vho Thuthukile Skweyiya (Mufarisa Mudzulatshidulo);c) Vho Dokotela Moses Khanyile;d) Vho Bethuel Motshwariseng Fantas Mobu;e) Vho Advokheithi Sesi Baloyi;f) Vho  Mpumi Zikalala;g) Vho  Ndumiso M Tyibilika;h) Vho  Raymond Mlungwana Vokwana; nai) Vho Advokheithi Virginia Lee Anne De La Hunt.Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 25 Fulwi 2014,26 Jun 2014,https://www.gov.za/statement-cabinet-meeting-25-june-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-25-fulwi-2014,"1. Vhuimo ha Khabinethe nga ha mafhungo a zwino.1.1. Khabinethe yo livhuwa Mulaedza wa Lushaka  wa vhu sumbe wo ṋetshedzwaho nga Muphuresidennde Vho Jacob Zuma nga Ḽavhuvhili, 17 Fulwi, 2014.Mbekanyamushumo dzo sumbedzwaho nga Muphuresidennde dzi tshimbilelanaho na Puḽane ya Mveledziso ya Lushaka (NDP) dzi ḓo thomiwa kha vhege dzi tevhelaho nga zwigwada zwa Minisiṱiri dzo fhambanaho. Kha muya onoyu muthihi wa uri Roṱhe ri isa Afurika Tshipembe Phanḓa, Khabinethe i vhidza sekithara dzoṱhe dza tshitshavha uri dzi shumisane na Muvhuso kha Mbekanyamushumo ntswa ya Kushumele, i engedzaho kha zwo swikelelwaho miṅwahani yo fhiraho ya 20 ya Mbofholowo na Demokirasi.1.2  Khabinethe i ṱanganedza u fhela ha tshiṱereke tsho fhedzaho miṅwedzi miṱanu kha  Migodi ya Puḽatinamu. Tshiṱereke itshi tsho dzhiaho tshifhinga tshilapfu tsho ḓisa zwi si zwavhuḓi kha vhashumi, vhatholi na ikonomi yashu nga u angaredza.Vhunga pfanelo ya u ṱereka yo tsireledzea kha Ndayotewa yashu na milayo ya vhashumi, Khabinethe i humbela vhatholi na madzangano a vhashumi uri vha tandulule nyambedzano idzi nga u ṱavhanya u thivhela zwiṱereke zwi dzhiaho tshifhinga tshilapfu zwi fanaho na izwi.U bvelela ha mbekanyamushumo dzashu dza mveledziso zwi langwa nga ikonomi yo dziaho nahone i bvelelaho. Sa maAfurika Tshipembe, roṱhe ri na vhuḓifhinduleli ha u alusa ikonomi yashu.1.3 Khabinethe yo dzhiela nṱha u tsela fhasi ha Afurika Tshipembe nga mazhendedzi a vhupimi, Standard and Poor’s, na Fitch kha vhege yo fhiraho. Khabinethe yo sumbedzisa uri muvhuso u khou shumana na khaedu dzine dza khou hulela dzo livhanaho na Afurika Tshipembe. Muvhuso wo dzhiela nṱha nyengedzedzo yo itwaho kha u shumisa NDP, nga tshanduko dzo itelwaho u vula khonadzeo ya nyaluwo ya Afurika Tshipembe. Muvhuso wo ḓikumedzela kha u khwinisa mupo wa vhulanguli, u fhungudza ṱhahelelo ya zwikili na u engedza mbekanyamushumo dza vhubindudzi ha themamveledziso sa tshipiḓa tsha u bvisa zwithivheli zwa nyaluwo.1.4  Khabinethe yo ṱanganedza mawanwa a Tsedzuluso yo Angarelaho ya Miṱani ya 2013   yo bviswaho zwenezwino nga Tshiṱatisitiki tsha Afurika Tshipembe.  Mawanwa aya a tendelana na nganea yavhuḓi ya mbekanyamaitele na mbekanyamushumo dza muvhuso dzine dza khou shandukisa matshilo a vhathu vha Afurika Tshipembe uri avhe khwine.Tsedzuluso yo themendela zwa uri tswikelelo ya tshumelo dza maḓi, u hwalwa ha malaṱwa, dzinnḓu na pfunzo ya mahala zwo sumbedzisa u vha na nyaluwo tshifhinga tshoṱhe. Vhadzulapo vha Afurika Tshipembe vhare na bommbi dza maḓi vho engedzea uya kha 89,9 % ngeno tshivhalo tsha miḓi yo dzheniswaho muḓagasi tsho ima kha 85% nga 2013.Mbekanyamushumo ya magavhelo a muvhuso i khou isa phanḓa na u ḓisa tsireledzo miṱani na kha zwitshavha zwi shayaho na vhushayamushumo.Tshivhalo tsha vhathu vhane vha khou hola mindende tsho engedzea ubva kha 13,7% ya   2003 uya kha  45,5% 2013. Phesenthe ya miṱa ya vhathu vhe vha tshi tambudzwa nga nḓala yo tsa ubva kha 29,3% ya 2002 uya kha 13,4% ya  2013. 1.5 Khabinethe yo sumbedzisa ngaha tshiimo tsha nṱha tsha vhurumelwa ha Afurika Tshipembe ho rangwaho phanḓa nga Muphuresidennde Vho Jacob Zuma vhane vha khou dzhenelela Samithi ya Mbumbano ya Afurika ya vhu 23 fhasi ha thero: “Vhulimisi na u vha hone ha Zwiḽiwa Afurika ”. Samithi iyo yo farwa ubva nga dzi 20 u swika dzi 27 Fulwi 2014 ngei Malabo kha  Riphabuḽiki ya Equatorial Guinea.Sa tshipiḓa tsha dzhango, Afurika Tshipembe ḽi ḓo shela mulenzhe kha nyambedzano dza mveledziso ya adzhenda ya Afurika na uri ḽi ḓo ṱuṱuwedza Samithi uri i engedze mbekanyamushumo dza mveledziso ya shango.1.6  Khabinethe yo khoḓa Muhasho wa Mvelele na Vhutsila na Zhendedzi ḽa Lushaka ḽa Mveledziso ya Vhaswa kha u ranga phanḓa mbekanyamushumo dzo itwaho nga Ṅwedzi wa Vhaswa fhasi ha thero “Vhaswa vha Isa Afurika Tshipembe Phanḓa”.Musi ri tshi kha ḓi isa phanḓa na u pembelela Ṅwedzi wa Vhaswa, Khabinethe i dovholola mbekanyamushumo dza muvhuso dza u shumisana na vhaswa u itela u shandukisa matshilo na shango ḽavho. Kha miṅwaha miṱanu yo fhiraho fhedzi, ho vhetshelwa thungo  masheleni a swikaho R2, 7 biḽioni hu tshi itelwa thikhedzo ya mabindu a vhaswa, bazari dza matshudeni dzo engedzea kavhili na mbekanyamushumo dza mveledziso ya vhana dzo swikelela tshipiḓa tsha mutheo.Muvhuso u ḓo sedzesa kha vhudzheneleli vhu fanaho na uho, musi ri tshi ramba vhaswa uri vha shumisane na rine kha u isa Afurika Tshipembe phanḓa.   2. Tsheo dza ndeme dza khabinethe.2.1. Khabinethe yo ṱalutshedzwa ngaha mvelaphanḓa yo itwaho kha u bveledzisa Mbekanyamaitele ya Phindulo ya Tshanduko ya Kilima ya Lushaka (NCCRP): Ṱhaluso ya Vhulelusi ha Mimuya i bveledzwaho ngomu lufherani (GHG).Muvhigo u ṱalusa kushumele kwa Afurika Tshipembe kha vhulangi vhu bveledzaho ha zwi ḓiswaho nga tshanduko ya kilima,  na u ṋea themendelo  kha u shela mulenzhe ha Afurika Tshipembe kha vhuḓidini ha ḽifhasi ha u fhungudza ṱhanganyelo ya dzingamufhe ya GHG.2.2. Khabinethe yo dovha ya ṱanganedza mvetamveto ya muvhigo wa u Bveledza ha Lushaka ha   Mimuya i bveledzwaho ngomu lufherani ya Afurika Tshipembe, wa u bva 2000 – 2010. Izwi ndi maelana na buthano ḽa Muhanga wa Mbumbano ya Lushaka kha Tshanduko ya Kilima wo themendelwaho nga Afurika Tshipembe nga 1997. Uya nga Buthano iḽi, mashango a tea u ṋetshedza mivhigo ya mvelaphanḓa ya mashango ao nga murahu ha miṅwaha mivhili miṅwe na miṅwe.  Muvhigo wa mvetamveto wo no bviswa uri tshitshavha tshi bvise vhupfiwa. U ḓo khunyeledzwa uri u lugele u ṋetshedzwa nga murahu ri tshi khou ya mafheloni a ṅwaha.2.3. Khabinethe i ṱanganedza u tendelwa ha  zounu ntswa ya gukhula  kha Saithi ya Vhufa ha Ḽifhasi ya Mapungubwe  ya Unesco yo vhaho na Sesheni yayo ya vhu 38 ngei Doha, kha ḽa Qatar, ubva nga dzi 15 u swika  25 Fulwi 2014.Zounu ntswa ya gukhula yo vha hone nga murahu ha nyambedzano dzo vhaho hone lwa tshifhinga tshilapfu dzo dzhenelelwaho nga vhaṋe vha mavu, vhaimeleli vha tshitshavha, madzangano asi a muvhuso, khamphani dza migodini na vhafaramikovhe vha muvhuso vho fhambanaho.U themendelwa ha zounu ntswa ya gukhula ndi mveledziso ya u ṱanganedza vhuḓidini ha Afurika Tshipembe kha u khwinifhadza ndangulo na tsireledzo ya saithi dza vhufa haḽo ha ḽifhasi, zwi tendelaho mveledziso i yaho phanḓa nga vhuḓifhinduleli.3. Mbekanyamushumo dzine dza khou ḓa3.1. Afurika Tshipembe ḽi ḓo vha ṋemuḓi wa Muṱangano wa Foramu ya Vhufarani ha vhafumakadzi, Dzitshetshe na Mutakalo wa Ṅwana ngei Sandton Convention Centre, Gauteng, ubva nga dzi 30 Fulwi u swika nga dzi 1 Fulwana 2014. Vhufarani uvhu ndi ha dzangano ḽa ḽifhasi vhu tshimbidzwaho nga Dzangano ḽa Mutakalo wa Ḽifhasi.U fara Foramu iyi zwi ḓisa tshikhala tsha u sedza kha ndeme ya u dzhiela nzhele vhafumakadzi, dzitshetshe na mutakalo wa vhana vha Afurika Tshipembe na u ḓivhadza sekithara dzoṱhe dza tshitshavha uri dzi shele mulenzhe kha vhuḓidini uvhu.U bviswa ha Mbalelafhasi ya Ḽifhasi kha uri ḽifhasi ḽi khou shuma hani kha u swikelela Zwipikwa zwa Mveledziso ya Miḽeniamu zwa vhuṋa na zwa vhuṱanu zwi ḓo konisa vho dzhenelelaho vha bvaho kha sekithara dza mutakalo na dzi si dza mutakalo uri vha vhone mvelaphanḓa na u guda zwiṅwe vho.Zwi ḓo dovha zwa ḓisa vhuḓifhinduleli vhuhulwane kha vhafumakadzi, dzitshetshe, vhana na vha re kha adoḽesenthi, zwine zwa ḓo vha konisa uri vha ḓivhe pfanelo dzavho uya kha tshiimo tsha nṱhesa tsha mutakalo u swika 2015 na u ya phanḓa.3.2 Afurika Tshipembe ḽi ḓo fara Muṱaṱisano wa Mbalo dza Dzitshaka (IMO). IMO i vha hone ṅwaha muṅwe na muṅwe itshi itelwa u tandulula thaidzo dza matshudeni vha zwikolo zwa sekondari, i farwa kha mashango o fhambanaho ṅwaha muṅwe na muṅwe. Itshi ndi tshikhala tsha u sumbedzisa vhukoni ha shango ḽashu vhunga ro fara vhuṱambo ha vhuimo ha ḽifhasi na u vhonadza kiḽasi ya nṱha ya mbalo ya Afurika Tshipembe. Mashango a swikaho 109 ono ḓiṅwalisa kha IMO iyi.4. U tholwaKhabinethe yo tendela u tholwa hu tevhelaho:4.1. Vho GO Hollamby Mufarisa Mulanguli Muhulwane: wa Gwama na Ndango ya Zwirengwa kha Muhasho wa zwa Muno.4.2.  Bodo ya Koporasi ya Vhubindudzi ha Tshitshavhaa) Vho Mcebisi Hubert Jonas, sa mulanguli muhulwane a sa bvi ngangomu vha dovha vha vha  Mudzulatshidulo (kha themo yavho ya u vha Mufarisa Minisiṱa wa Gwama); nab) Vho Roshan Morar sa Mufarisa Mudzulatshidulo ( lwa miṅwaha miraru).4.3. Komiti ya Vhomakone kha Mulayo wa Khamphani (lwa miṅwaha isa fhiri miṱanu)a) Muraḓo oto dzhenelaho, Vho Dokotela Johannes Erasmus; nab) Mufareli muthihi, Vho Juanita Steenkamp.Mbudziso: Phumla WilliamsMuambeli wa Khabinethe o tou FarelahoVhukwamani: 083 501 0139"
Tshiṱatamennde tsha muṱangano wa Khabinete wa dzi 9 Fulwana 2014,10 Jul 2014,https://www.gov.za/sitatimende-semhlangano-wekhabhinethi-wamhla-yi-9-kholwane-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinete-wa-dzi-9-fulwana-2014,"1. Vhuimo ha Khabinete nga ha mafhungo ane a khou bvelela zwino1.1.Khabinethe i khou humbudza vhadzulapo vhoṱhe vha Afurika Tshipembe uri vha hulise na u humbula Muphuresidennde washu wa kale a funeaho Vho Nelson Mandela kha Ṅwedzi uno wa Mandela nga u shela mulenzhe vho khwaṱhisa kha Fulo ḽa “Kunakisani Afurika Tshipembe”.Nga Ḓuvha ḽa Nelson Mandela nga dzi 18 Fulwana na kha ṅwedzi uyu woṱhe, vhadzulapo vha Afurika Tshipembe vha fanela u ṋekedzela minete ya 67 ya u kunakisa Afurika Tshipembe. Iyi yo vha khuwelelo ya Muphuresidennde Vho Jacob Zuma tshifhingani tsha Mulaedza wa Lushaka.Phuresidennde wa kale Vho Nelson Mandela vho ri funza uri muthu muṅwe na muṅwe a nga ḓisa tshanduko tshitshavhani tsha hawe. Roṱhe ri na vhuḓifhinduleli ha u ṱhonifha vhutshilo havho nga u kunakisa, u khwinisa na u nakisa zwitshavha zwashu.1.2 Khabinete i ṱanganedza mbekanyamushumo ya Zhendedzi ḽa Zwiporo ḽa Afurika Tshipembe (PRASA) ya u vusulusa zwiporo. Sa tshipiḓa tsha mbekanyamushumo iyi, Minisiṱa wa Vhuendi vho vula nyolo ya tshidimela tsha PRASA tsha u endedza vhathu tsho fhelelaho tshiswa, tsha musalauno nahone tsho tsireledzeaho. Tshidimela itshi tshi na thekhinoḽodzhi ya musalauno ya maimo a nṱha ine nḓowetshumo ya zwidimela ya kona u i ṋetshedza ḽifhasini ḽoṱhe. Iyi ndi iṅwe ya tswikelelo khulwane ya u ḓiimisela ha muvhuso kha u fhaṱa themamveledziso ine ya ḓo ṱuṱula ikonomi na u tikedza vhuvhambadzi hapo. Tshidimela tsha u thoma tsha PRASA tshi lavhelelwa u thoma u shuma nga ṅwaha wa 2015.U khwinifhadzwa ha sisiṱeme dza tshidimela uri dzi vhe dza musalauno hu ḓo khwinisa tshumelo dza zwidimela - ‘izwi ndi ṱhuṱhuwedzo khulwane kha u ḓisa tshanduko kha vhuendi ha nnyi na nnyi kha ḽa Afurika Tshipembe. PRASA i ḓo shumisa R51 biḽiyoni kha miṅwaha ya fumi i ḓaho u renga zwidimela zwa maṱhakheni zwa 600 u itela vhathu vha Afurika Tshipembe. Mbaloguṱe ya zwidimela izwi zwa 580 i ḓo magiwa Afurika Tshipembe kha mamaga maswa ane a ḓo thomiwa Dunnotar nnḓa nyana ha Nigel kha ḽa Ekurhuleni nga mutengo une wa lingana biḽiyoni nthihi. Fhethu ha vhubveledzi ha 600 000 m2 ho itelwa u vha haya ha ḽimaga, u vha fhethu ha vhugudisi na phakha yo fhelelaho ya themamveledziso.  Thandela iyi i ḓo sika mishumo ya vhukuma ya 8 088, mishumo iyi ndi tshipiḓa tsha mishumo ya 33 000 ine ya vha na vhuṱumani thwii, na mishumo i si na vhuṱumani thwii na thandela iyi kha miṅwaha ya fumi i ḓaho. Henefha hu ḓo shumiswa zwibveledzwa zwa shango ḽino zwa 65%. PRASA i ḓo pfumbudza vhathu vha linganaho 19 527 kha thandela iyi (afha hu katelwa dziinzhiniara, vhatsila, vhorathekheniki, vhareili vha zwidimela, na vhaḓivhi vha thekhinoḽodzhi).Mbekanyamushumo ya Mvusuludzo ya Zwidimela a si ya u renga zwidimela fhedzi lini, honeha i kwama thikho tharu dzine dza ḓo ita uri nḓowetshumo ya zwidimela i vuwe u nga kale, i vusuludze sekhithara ya inzhiniarini ya zwidimela na u shela mulenzhe kha mveledziso ya ikonomi na u shumiswa ha zwibveledzwa zwa shango ḽino ḽa Afurika Tshipembe.1.3 Khabinethe i ṱanganedza u rwelwa ṱari ṋamusi nga Phuresidennde Vho Jacob Zuma ha Ḽimaga ḽa Dzigoloi ḽa Afurika Tshipembe(FAW) Fhethu ha Mveledziso ya Nḓowetshumo ha COEGA (IDZ) ngei ḓoroboni ya Nelson Mandela Bay, Port Elizabeth, kha vunḓu ḽa Kapa Vhubvaḓuvha.Ḽimaga ḽa dziṱhiraka ḽo ḓuraho R600 miḽioni ḽi wanalaho Zone 2 ngei COEGA IDZ ḽo lambedzwa nga Muṱanganelano wa Tshigwada tsha China FAW na Tshikwama tsha Mveledziso ya China-Africa. Uvhu ndi vhuṅwe ha vhubindudzi vhuhulwanesa ha khamphani ya China.Ḽimaga iḽi ḽi ḓo thusa nga maanḓa kha u swikelelwa ha zwipikwa zwa mveledziso ya matshilisano na ikonomi sa zwe zwa bulwa kha Puḽane ya Mveledziso ya Lushaka(NDP), Maitele Maswa a Nyaluwo na Puḽane dza Mbekanyamaitele dza Nḓowetshumo.Mbuelo dzine dza ḓo wanala kha Nelson Mandela Bay na dzingu ḽa Kapa Vhubvaḓuvha dzi ḓo katela vhubindudzi thwii hu bvaho mashangoni a seli, nahone izwi zwi ḓo sika mishumo ya tshifhinga tshilapfu zwa dovha zwa sika zwikhala zwa mveledziso ya zwikili na vhugudisi.1.4 Khabinethe yo dovha ya sasaladza u tswiwa ha dzikhebuḽu zwiporoni, na kha themamveledziso dza muḓagasi na dza mimasipala. Vhuvhava uhu vhu thithisa ikonomi ya shango nahone tshiṅwe tshifhinga vhu vhea matshilo a vhathu khomboni. Mazhendedzi a zwa mulayo a ḓo vhona uri vhathu vha farelwaho izwi vha livhane na mulayo. Khabinethe i dovha ya sumbedza u ḓiimisela hayo kha u lwa na khamphani dza tsimbi dza zwikirepe dzine dza ṱuṱuwedza vhutshinyi uhu.Zwitshavha zwi khou ṱuṱuwedzwa u shumisana na muvhuso nga u vhiga vhutshinyi uhu kha Tshumelo ya Mapholisa ya Afurika Tshipembe.1.5 Khabinethe i khou ṱuṱuwedza vhatheli u rumela fomo dzavho dza muthelo kha khalaṅwaha ya muthelo ya 2014, yo vulaho nga dzi 1 Fulwana 2014. Mithelo i konisa muvhuso u lambedza puḽane dza mveledziso dza shango. Mutheli muṅwe na muṅwe ane a rumela fomo dzo teaho u khou shela mulenzhe kha u bveledza Afurika Tshipembe.1.6 Khabinethe yo ṱanganedza u sainiwa ha Mulayo wo Khwinifhadziwaho wa Pfanelo dza Mbuedzedzo dza Mavu. Mulayo uyu u sumbedza u vulwa hafhu ha tshiṅwe tshikhala tsha u ita mbilo dza mavu kha avho vhe vha kundelwa u ita nga u ralo musi hu tshi vala tshifhingani tsho fhiraho nahone hu khou engedzwa miṅwaha miṱanu ya u ita mbilo dza mavu.Naho hu tshi anganyelwa mbilo dza mavu dza 80 000 dze dza ṅwaliswa kha ṅwaha wa u fhedza u ita mbilo wa 1998, hu anganyelwa uri dzi lingana kaṱanu kha idzo dza kale dzine dza nga itiwa nga vhapondwa vho pfuluswaho nga khombekhombe nga tshifhinga tsha tshiṱalula.Khabinethe i khou humbela vhadzulapo vha Afurika Tshipembe u phaḓaladza mulaedza uyu hu u itela uri vhapondwa vho dzhielwaho mavu, vhe vha balelwa u isa mbilo musi dzi tshi vala nga 1998, vha bvele khagala vha vhile mavu avho u thoma nga dzi 1 Fulwana u swikela dzi 30 Fulwi 2019.1.7 Khabinethe i khou fhululedza vhaṱoḓisisi vhe vha lambedzwa nga Afurika Tshipembe kha thandela ya Square Kilometre Array (SKA) kha u tumbula havho sisiṱeme ya buli ḽihulu ḽitswu. Izwi ndi zwavhuḓi vhunga zwi tshi sumbedza nyaluwo kha ngudo ya ḓivhaṋaledzi kha ḽa Afurika Tshipembe. Vhutumbuli uhu vhu dovha ha sumbedza uri Afurika Tshipembe ḽi na vhukoni ha saintsi na thekheniki kha u vha murangaphanḓa kha ḓivhaṋaledzi. Ṱhoḓisiso iyi i ṱhonifhiwaho ḽifhasini ḽoṱhe i sumbedza zwikhala zwi wanalaho Afurika Tshipembe zwa u sika vhukoni hashu na u ṱutula dzangalelo ḽa saintsi na inzhiniarini kha vhaswa vhashu; izwi zwo vha hone nge Afurika Tshipembe ḽa ita khumbelo ya uri hu fhaṱiwe thandela iyi. Thandela iyi i dovha ya vha mutheo kha u swikelela Bono ḽa 2030 ḽa NDP.Vhutumbuli uhu vhu tou vha ha mathomo kha hunzhi hune ha kha ḓi ḓo itwa nga SKA. Khumbelo yashu yo ṱanganedzwaho u thoma thandela iyi yo vula zwikhala zwinzhi shangoni ḽashu. Henefha hu ḓo sikiwa mishumo ya zwigidi nga u fhaṱa, u tshimbidza na u ṱhogomela thandela iyi ngei Devhula Kapa hune ha khou fhaṱwa mutheo wa SKA. 1.8 Khabinete i khou humbela vhaswa uri vha ite khumbelo zwino kha zwiimiswa zwa pfunzo ya nṱha u ya nga fulo ḽa Itani Khumbelo Zwino! ḽa Muhasho wa Pfunzo ya Nṱha na Vhugudisi.Nga fulo ḽeneḽi, vhagudi vha khou vhudzwa zwidododmbedzwa zwa ndeme uri vha kone u nanga mabuḓo vhe na nḓivho hu kha ḓi vha na tshifhinga. Izwi zwi ḓo thusa kha u thivhela mutsiko une vhagudi vha ṱangana nawo mathomoni a ṅwaha wa pfunzo.Vhagudi vha khou dovha vha humbudzwa nga ha Tshikimu tsha Lushaka tsha Thuso ya Masheleni tsha Matshudeni(NSFAS), tshine tsha ṋetshedza thuso ya masheleni kha matshudeni vha re na vhukoni ngeno vhe vhashai.1.9 Khabinethe i ṱanganedza mvelelo dza zwenezwino dza muṱangano wa vhu 23 wa Buthano ḽa Vhuthihi Afurika (Samithi ya AU) nga fhasi ha thero ya: ""2014 Ṅwaha wa Vhulimi na u vha hone ha Zwiḽiwa Afurika he Phuresinnde Vho Jacob Zuma vha ranga phanḓa vhurumelwa ha nṱha ha Afurika Tshipembe.Zwa ndeme ndi tsheo dza muṱangano kha mafhungo a vhuṱhogwa a kwamaho mveledziso, mulalo na tsireledzo, tshanduko ya kilima na u kuvhanganya zwishumiswa khathihi na u fhedzisa Muhanga wa Dzhango wa Adzhenda 2063, sa tshipiḓa tsha bono ḽa Afurika kha miṅwaha ya 50 i ḓaho, khathihi na Vhuimo ha Vhathu Vhoṱhe vha Afurika kha Adzhenda ya Mveledziso ya nga Murahu ha 2015.1.10 Khabinethe i rumela maipfi a ndiliso kha muṱa na dzikhonani dza Mufarisa Muphuresidennde wa Ḽigi ya Vhafumakadzi ya Khongiresi ya Lushaka ya Afurika vhe vha vha vhe Tshimebi Tshihulwane tsha ANC kha Khoro ya Lushaka ya Mavunḓu, Mufumakadzi Vho Nosipho Dorothy Ntwanambi. Vho sia tshikhala tshihulwane kha nndwa ine ya kha ḓi bvela phanḓa ya u ḓisa tshitshavha tshi linganaho hune vhadzulapo vhoṱhe vha ḓiphina nga mbofholowo, pfanelo na zwikhala zwi linganaho.2. Tsheo dza Ndeme dza Khabinethe2.1 Khabinethe yo nyeṱulelwa nga ha Mvelelo dza Dzulo ḽa vhu 11 ḽa Khonifarentse ya Mahoro (COP 11) kha Buthano ḽa Mbumbano ya Lushaka ḽa u thivhela Masoga (UNCCD)), ḽe ḽa farwa u bva nga dzi 16 u swika dzi  27 Khubvumedzi 2013 ngei Windhoek, Namibia.Buthano ḽo amba nga maanḓa nga mafhungo a ḽifhasi a gomelelo, vhutsini na gomelelo na muya wo omaho kha vhupo. Kha tsheo dza ndeme, khoniferentsi yo tendelana nga ha u khwinifhadzwa ha vhukoni na u maanḓafhadza maitele a tshumisano ya Dzingu na uri Dziyunithi dza Dzingu dzi bveledze mishumo yadzo zwavhuḓi. Khoniferentsi yo dovha ya tendelana kha uri Mekhenizimu wa Ḽifhasi u bve kha Tshikwama tsha Dzitshaka tsha Mveledziso ya Vhulimi ngei  Rome u ye Bonn fhasi ha vhuṅwaleli ha UNCCD. Tsheo idzi dzi ḓo khwaṱhisa vhukoni ha u tandulula khaedu dza u thoma ha masoga kha dzhango.2.2. Khabinethe yo tenda uri Afurika Tshipembe ḽi ṱanganedze Khwiniso ya Thivhelo nga fhasi ha Pfano ya Basel ya Ndangulo ya Tsudzuluso ya Malaṱwa a Khombo, Vhukati ha Mashango khathihi na u laṱwa hao.Pfano ya Basel ndi ya dzitshaka ine ya langula u sudzuluswa ha malaṱwa a khombo vhukati ha mashango. Khwiniso ya Thivhelo ya Pfano ya Basel yo ṱanganedzwa hu u itela u tsireledza mashango ane a kha ḓi bvelela kha u ṱanganedza zwiṱunḓwa zwa malaṱwa a khombo a bvaho kha mashango o bvelelaho. U ṱanganedzwa ha thivhelo hu ḓo ita uri mutakalo wa vhathu na vhupo zwi tsireledzee hu u itela mirafho ya matshelo.Zwi ḓo dovha zwa ṱuṱuwedza mveledziso ya tshitshavha na ikonomi lwa tshifhinga tshilapfu.Izwi zwi ḓo shela mulenzhe lu vhonalaho kha u fhungudza thaidzo dza Afurika musi ho sedzwa malaṱwa a khombo.3. Mafulo ane a ḓo tevhela3.1. Muphuresidennde Vho Jacob Zuma, vha ḓo ranga phanḓa vhurumelwa ha Afurika Tshipembe kha muṱangano wa vhurathi wa mashango a Brazil, Russia, India, China na Afurika Tshipembe (BRICS). Muṱangano uyu u ḓo farelwa ngei Brazil nga dzi 15 u swika dzi 16 Fulwana 2014 nga fhasi ha thero ya: “BRICS: Nyaluwo yo Katelwaho, Thandululo dzi Bveledzeaho"".Nga tshifhinga tsha musi Afurika Tshipembe ḽo vha Mudzulatshidulo wa BRICS, ho swikelwa mvelaphanḓa khulwane kha u thoma maitele maswa a BRICS e a rwelwa ṱari kha muṱangano wa Vhuṱanu wa BRICS, izwi zwi katela, Khoro ya Mabindu ya BRICS khathihi na Khoro ya BRICS ya Think Tanks, nahone mivhigo nga ha mushumo we wa itiwa nga zwiimiswa izwi i ḓo ṋetshedzwa Vharangaphanḓa vha BRICS.Muvhuso wa Afurika Tshipembe wo thoma tshoṱhe Puḽane ya Mushumo ya eThekwini, ye ya ṱanganedzwa kha Muṱangano wo fhelaho wa BRICS we wa farelwa Durban, Afurika Tshipembe. Nahone muvhuso wa Afurika Tshipembe u ḓo ṋetshedza muvhigo ngaha tshumisano ya mashango musi u kha ḓi vha Mudzulatshidulo wa BRICS. Muvhigo u ḓo ombedzela mvelaphanḓa ye ya swikelwa nga Afurika Tshipembe musi ḽi kha ḓi vha mudzulatshidulo wa BRICS ho sedzwa tsheo dza Puḽane ya Mushumo na Mulevho ya eThekwini.3.2.Nga Sondaha ya dzi 13 Fulwana 2014 Muhasho wa Vhuendi u ḓo ṋetshedza murahu muvhigo kha zwitshavha zwa mimasipala ya Nkangala na  wa Dr JS Moroka ngaha Bada ya Moloto na u thomiwa ha Mveledziso ya Tshiporo tsha tshidimela. Mveledziso ya Tshiporo ya Moloto i ḓo vha sisiṱeme ya vhuendi ho ṱanganelanaho vhune ha ḓo vha na tshiporo tsha tshidimela sa mutheo na dziṅwe nḓila dza vhuendi – nga mannḓa dzibasi na dzithekhisi – dzine dza ḓo ṋetshedza tshumelo dza thusedzo.Vhurangaphanḓa ha Mpumalanga, Gauteng na Limpopo khathihi na dzimeyara dza zwiṱiriki na mimasipala vha ḓo vha vhe na Minisiṱa kha madalo aya. PRASA, ine ya vha tshiimiswa tsha nnyi na nnyi tshi re nga fhasi ha Muhasho wa Vhuendi I ḓo ranga phanḓa thandela iyi u bva zwino u ya phanḓa.3.3. Vhege i ḓaho mihasho i ḓo ṋetshedza Migaganyagwama yayo Phalamenndeni. Nga u shumisa maitele a Phalamennde, Minisiṱa dzi ḓo vhudza vhathu puḽane dzadzo dza u shumisa masheleni nahone dza dovha dza amba na zwitshavha zwo fhambanaho ngaha puḽane dzadzo.3.4. Khabinethe i tamela mashudu vhagidimi vhashu vhane vha ḓo shela mulenzhe kha Mitambo ya Commonwealth, ine ya ḓo vha hone u bva nga dzi 23 Fulwana u swikela nga dzi 3 Ṱhangule 2014 ngei Glasgow, Scotland. Khabinethe i humbela vhadzulapo vhoṱhe vha Afurika Tshipembe u tikedza vhagidimi avha.4. U tholiwa4.1 Khabinethe yo dzhiela nzhele u tholiwa ha miraḓo kha Khoro ya Ngeletshedzo ya Lushaka ya Tsikontswa lwa miṅwaha miṋa:a) Advokheithi Louisa Zondob) Vho Garth Strachan (muimeli wa Muhasho wa mbambadzo na nḓowetshumo(dti 0)c) Vho Phurofesa Jennifer Thomsond) Vho Clare Busettie) Vho Zanele Monnakgotlaf) Vho Dokotela  Azar Jammineg) Vho Phurofesa Cheryl de la Rey (Mudzulatshidulo)h) Vho Dokotela Andile Ngcabai) Vho Nonkululeko Nyembezi-Heitaj) Vho Dokotela Sibusiso Sibisik) Vho Phurofesa Olive Shisanal) Vho Dhesigen Naidoom) Vho Dokotela Albert Van Jaarsveldn) Vho Phurofesa Glenda Grayo) Vho Phurofesa Roseanne Diabp) Vho Dokotela Shadrack Moephuliq) Vho Kevin Nassiepr) Vho Sim Tshabalalas) Vho Dokotela Khotso Mokhelet) Vho Phurofesa Anton EberhardMbudziso: Phumla Williams (Muambeli wa Khabinethe o tou Farelaho)Vhukwamani: 083 501 013910 Fulwana 2014"
Tshiṱatamennde tsha muṱangano wa Khabinethe wa dzi 23 Fulwana 2014,24 Jul 2014,https://www.gov.za/statement-cabinet-meeting-23-july-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-23-fulwana-2014,"1.  Vhuimo ha Khabinethe nga ha mafhungo a ndeme kha nyimele ya zwino1.1 Khabinethe i ṱanganedza u ḓivhadzwa ha u thomiwa ha Operation Phakisa nga Muphuresidennde Vho Jacob Zuma, zwine zwa ṱavhanyisa nḓisedzo nga pulane dzo ṱaṱanḓavhudzeaho dza uri hu shumiswa hani, thandululo ya thaidzo na mashumele a vhonalaho u itela u ṱuṱuwedza nyaluwo. Muhasho wa zwa Mupo u ḓo vha wone muhasho wa u tou thoma kha u ranga zwa u ṱanganelana na nḓowetshumo, vhashumi, vhaimeleli vha lushaka na vhoradzipfunzo kha u shumisana vha tshi honolola khonadzeo ya zwi vhuedzaho zwa ikonomi nga kha malwanzhe ashu.  Nga 2010, ikonomi ya lwanzhe sa zwine ya ḓivhiswa zwone, yo engedza nyaluwo ya Afurika Tshipembe ya Nyaluwo ya Ikonomi ya Zwibveledzwa Zwapo (GDP), nga R54 biḽioni, zwine zwo vhuedza nga mishumo i ṱoḓaho u swika   316 000. Vhuṱanzi vhu sumbedza uri malwanzhe ashu a nga kona u vhuedza GDP u swika kha R177 biḽioni nga 2033. Malwanzhe a na khonadzeo ya u sika mishumo thwii ya vhukati ha 800 000 na miḽioni. Hezwi zwikalo zwa nyaluwo zwi sumbedza nyaluwo ya ṅwaha nga ṅwaha ya phesenthe nṋa kha u engedza GDP na u sika mishumo.    Zwa Vhulimi ha zwa maḓini, vhuendi ha maḓini,oiḽi ya maḓini na zwa u waṋa gese na tsireledzo ya zwa maḓini, hezwi zwoṱhe zwo topolwa sa zwine zwa ḓo sedziwa khazwo kha ikonomi ya lutombo. Ḽebo ya nḓisedzo yo thomiwa nga fhasi ha vhupo vhuṅwe na vhuṅwe u itela u thusa u tandulula thaidzo dzi re kha tshiimo tshi tatisaho. 1.2  Khabinethe i khou livhuwa MaAfurika Tshipembe vhoṱhe na ḽifhasi kha u shela mulenzhe kha Ḓuvha ḽa Dzitshaka ḽa Nelson Mandela naṅwaha. MaAfurika Tshipembe vhoṱhe u bva kha khuḓa dzoṱhe dza shango vho aravha kha thambo ya u ṋetshedza tshifhinga na nungo dzavho hu u itela u ḓisa tshanduko.Zwa khuwelelo ya u kulumaga zwi nakisa madzuloni ashu na u vhona uri mupo washu wo vhulungea. Sa tshipiḓa tsha heḽi fulo, Muhasho wa Muvhuso wa Tshumisano na zwa Sialala (Cogta) wo vhofholola vhaofisiri vha Thekhiniki vha Masipala vha 150 u ya kha mimasipala nga vhuphara uri vha vhe tshipiḓa tsha fulo heḽi ḽa u kulumaga khathihi na u tikedza mimasipala kha ṅwaha woṱhe.Mafulo a no nga sa “War on Leaks” a lwisanaho na u shuluwa ha maḓi a ḓo bvela phanḓa nahone a ḓo khwaṱhisedzwa u itela uri vhaswa vha sa shumiho na miraḓo ya zwitshavha vha ṱuṱuwedzwe kha u farisana na muvhuso u lugisa hune maḓi a ḓo vha a tshi khou bvuḓa. Khabinethe i khou tsivhudza zwitshavha uri zwi dzudze milambo na miedzi zwo kuna nahone zwi zwavhuḓi sa izwi zwi tshi thusa kha matshilele a mutakalo o tsireledzeaho nahone a kwae. Milambo na miedzi yo tshikafhadzwaho zwi shushedza matshilele a zwitshavha zwi dzulaho tsini na milambo.1.3  Khabinethe i ṱanganedza thendelano ya u thomiwa ha Bannga Ntswa ya Mveledziso (NDB) kha Samithi ya Vhurathi ngei Brazil na u thoma ofisi dzayo dza dzingu ngei Johannesburg. NDB i ḓo khwaṱhisedza tshumisano vhukati ha mashango ane a vha miraḓo ya BRICS na uri i thusedza kha zwine zwa itwa nga zwiṅwe zwiimiswa zwinzhi zwa masheleni. Izwo zwi ḓo vha zwi tshi khou engedza kha u ḓivhofha ho ṱanganelanaho ha mashango ane a vha miraḓo ya BRICS u itela u swikela tshipikwa tsho khwaṱhaho, nyaluwo ya tshoṱhe nahone yo dzikaho.         Ofisi ya dzingu i ḓo vha na mushumo wa ndeme wa u lambedza themamveledziso na thandela dza mveledziso ya tshoṱhe Afurika.  Hu tshi khou fhaṱiwa ho sedzwa mashumele, zwi fanaho na zwa NDB ndi ndugiselo ya thandela ya tshiimiswa tshine tsha ḓo konisa u bveledzea ha thandela dza themamveledziso nnzhi dzi re na khonadzeo ya u vha hone kha dzhango. Hezwo zwo vha zwi saathu konadzea u itea u swika zwino nga nṱhani ha ṱhahelelo ya ndambedzo ya u lugisela thandela, khoṋo khulwane kha u ita uri mihumbulo ya thandela i vhe yo lugela ndambedzo na u thomiwa.     1.4 Khabinethe i vhiledziswa zwihulwane nga u aluwa ha khakhathi vhukati ha Vhupo ha Isiraele na Phaḽesitina. Khabinethe na yone i dovholosa zwo ambiwaho nga Muphuresidennde Vho Zuma zwo livhiswa kha muvhuso wa Isiraele zwa u imisa u tshoṱela ha muyani na mavuni hune ha khou bvela phanḓa na u lozwa matshilo na vilili ḽi vhavhaho ḽa zwa matshilo a vhathu. I dovha ya vhidzelela u fheliswa ha u ṱaselwa ha dzirokhethe kha vhadzulapo vha Isiraele nga Hamas.    Khabinethe i khou hanedzana na ndingedzo dzo dzumbamaho nga Muvhuso wa Isiraele kha zwa u shumiswa u tshoṱela Gaza hu u dzhiela fhasi Muvhuso wa Vhuthihi wa Phaḽesitina. Ahu nga ḓo vuwa ha vha na thandululo ya zwa mmbi vhukati ha phambano dza Isiraele na Phaḽesitina. Thandululo ine ya vha yone i yoṱhe i kha nyambedzano dza vhukuma nahone dza ngoho vhukati ha masia oṱhe.Afurika Tshipembe i khou farisana na Muṅwaleli Dzheneraḽa wa Mbumbano ya Dzitshaka Vho Ban Ki-moon, kha u vhidzelela uri hu vhe na u ṱavhanya u imiswa ha u tshoṱelana u bva matungo oṱhe, na uri hu vusuludzwe u ela ha thuso dza vhuthu kha vhathu vha khou tambulaho vha Gaza. Nyimele ya zwa vhuthu ndi yone i khou vhiledzisaho Khabinethe. Muvhuso u khou humbela vhavhusi vha Egipita uri vha vulele mavothi vhathu vha Gaza vho vhaisalaho na vha kwameaho.      1.5 Khabinethe yo imela vhathu vha Riphabuḽiki ya Afurika Tshipembe, i livhisa ndiliso dzayo kha miṱa na khonani dza vhapondwa vha bufho ḽa Vhuendi ha Muyani ha Malaysia ḽe ḽa kwashekana Ukraine nga dzi 17 Fulwana 2014.     1.6 Khabinethe i livhisa ndiliso dzayo kha miṱa na khonani dza muṅwali vhe vha vhuya vha vha muwini wa Tshiphuga tsha Nobel Vho Nadine Gordimer vhe vha ri sia zwenezwino. Afurika Tshipembe ḽi ḓo ḓi dzula ḽi tshi elelwa mufumakadzi Vho Gordimer sa muhali wa polotiki vhe vha shumisa peni yavho na ipfi ḽa ṱhuṱhuwedzo u amba nga ha zwi si zwavhuḓi zwa muvhuso wa tshiṱalula. Mufumakadzi Vho Gordimer vho vha vhone mutumbuli wa Khongirese ya Vhaṅwali vha Afurika Tshipembe (COSAW) na uri sa muraḓo wa African National Congress na vhalwi vha zwa polotiki nga 1989, vho ṱanziela kha u fhungudziwa ha tshigwevho tsha vharangaphanḓa vha 11 vha United Democratic Front na vhalwi vha zwa polotiki vha Vaal Civil Association. Maṅwalwa avho o shuma zwihulwane kha u lwa na khethululo nga muvhala, vho ṅwala zwi vhavhaho zwe wa itwa nga muvhuso wa khethululo nga muvhala  kha maAfurika Tshipembe zwavho.  1.7 Khabinethe i livhisa ndiliso dzayo kha mubebi wa Taegrin Morris wa miṅwaha miṋa we a vhulawa kha tshiwo tsha u dzhiiwa ha goloi nga khani ngei Reiger Park Tshipembe ha Johannesburg. Khabinethe i dovha ya dzhenelela kha u sasaladza zwihulu tshiṱuhu tshingafho, nga maanḓa tshi tshi itelwa vhana. Khabinethe i dovha ya livhuwa mapholisa na miraḓo ya tshitshavha vhe vha thusa kha u vhuiswa ha Mongezi Phike o tsireledzea we a vha o dzhiiwa nga khani zwenezwino nga murahu ha musi khotsi awe vho dzhielwa goloi nga khani.         1.8  Khabinethe i humbudza maAfurika Tshipembe uri Chancery of Orders i khou ita thambo ya vho nangiwaho u bva kha miraḓo ya tshitshavha, zwiimiswa zwi si zwa muvhuso, madzangano a vhadzulapo na a zwa lutendo kha vhathu vhaṅwe na vhaṅwe vhane vha vha vho tewa nga u ṱanganedza ndaela ya Zwiphuga zwa Lushaka.   Zwiphuga zwa Lushaka ndi maitele a nṱhesa kha shango a u dzhiela nṱha vhadzulapo vho teaho. Muphuresidennde sa Mutikedzi Muhulwane wa Zwiphuga zwa Lushaka vha avhela hezwi zwiphuga.Miraḓo ya tshitshavha vha humbelwa u ṋetshedza madzina a mudzulapo o tewaho ane a shela mulenzhe nga nḓila khulwane nga u shumisa fomo i wanalaho kha www.thepresidency.gov.za.I tea u fhelekedzwa nga ṱhuṱhuwedzo nga thungo i katelaho hezwi:phara ya marangaphanḓa ine ya angaredza zwihulwane zwo swikelwaho nga munangiwa; mutevhe  wa zwo khetheaho  zwe zwa swikelwa nga munangiwa/ kha buḓo ḽawe/ kana kha luvhanḓe lwa dzitshakhatshakha;na ṱhanḓavhudzo ya  zwo khetheaho, u ḓibvisa, tshumelo nga u tou ḓiṋekedza kana nyito ya vhuhali ye ya itwa nga munangiwa.      U nangiwa hu ḓo vala nga dzi 31 Fulwana 2014.2 Tsheo dza ndeme dza Khabinethe 2.1. khabinethe yo gaganyelwa nga ha u ḓo shumiswa ha tshiteṅwa 100 (1) (b) tsha u ṱhaḓula kha Vunḓu ḽa Limpopo na u tendelwa ha u bva kha tshiteṅwa tsha u ṱhadula 100 (1) (b) u ya kha tshiteṅwa 100 (1) (a) hu na ndaela dzi re khagala dzo fhiwaho Khorondangi ya Vunḓu sa ṱhoḓea dzine vha tea u thoma u dzi swikela u itela u anganya u bva tshoṱhe.   Zwi tshi tshimbilelana na Ndayotewa, Khoro ya Lushaka ya Mavundu yo kwamiwa. U gaganyiwa hune ha ḓo sumbedza zwoṱhe zwo swikelwa na maitele a kushumele u ya phanḓa hu ḓo farwa vhege iḓaho.2.2  Khabinethe yo tendela Mutheo wa Tshiṱirathedzhi wa Vhukati ha Themo wa 2014-2019 (MTSF) une wa ḓo shuma sa buḽoko ya tshifhaṱo kha miṅwaha miṱaṋu ya u thoma iḓaho ro livha kha bono ḽa 2030 kha Pulane ya Mveledziso ya Lushaka (NDP). MTSF yo katela zwidodombedzwa zwa pulane dza mashumele kha miṅwaha miṱaṋu u itela NDP, hu na zwo tiwaho, zwisumbedzisi, zwine zwa tea u shumiwa na vhuḓifhinduleli khathihi na zwifhinga zwa u ḓo vha ho no fhedzwa zwihulwane – u itela u vha na maitele a tevheleleaho khathihi na ṱholo dzi tikedzwaho nga vhuṱanzi kha u shumisiwa ha NDP.MTSF i khou fhaṱiwa kha tshenzhemo na ngudo dza muvhuso nga tshifhinga tsha ndaulo ya 2009 – 2014, he mvelelo dza mapulanele, ṱholo na vhupima zwa shumisiwa lwa u tou thoma. Nga tshifhinga hetsho thendelano dza nḓisedzo dzo bveledziswa, u ṱola na u pima ha zwihulwane zwa 12 zwa mvelelo dza muvhuso zwine zwa katela na pfunzo ya ndeme, vhutshilo vhulapfu ha maAfurika Tshipembe, tsireledzo na vhutsireledzi, nyaluwo yo katelaho na mishumo ya vhukuma khathihi na mveledziso ya mahayani na mbuedzedzo ya mavu. Nga tshifhinga tsha ndaulo ya 2014 – 2019 tshivhalo tsha mvelelo tsho aluwa u ya kha 14, ho ḓadziswa nga dziṅwe mvelelo mbili hafhu – tsireledzo ya zwa matshilisano na u fhaṱa lushaka. Dzo fhelela dzoṱhe, hedzi mvelelo dzi katela ndima dzoṱhe dza NDP, Ofisi ya Kushumele, Tsedzuluso na Ndaulo i ḓo amba na vhoramafhungo u vha gaganyela nga ha MTSF hu si kale. 2.3 Khabinethe yo tendela uri Afurika Tshipembe ḽi fare Nyambedzano dza Ḽifhasi dza Vhufarisani ha Vhuḓi  nga Tshimedzi 2014 fhasi ha thero: “U ṱuṱuwedza Saintsi, Thekhinoḽodzhi na Inovesheni (STI) u itela Tshanduko ya Ikonomi ya Matshilisano nga kha Milayo ya Vhufarisani ha Vhuḓi”Nyambedzano i ṋea luvhanḓe Ṱhoho dza Mashango, vharangaphanḓa vha mabindu, vhoradzisaintsi, vhoradzipfunzo na vharangaphanḓa vha matshudeni uri vha kovhelane mihumbulo na tshenzhemo kha zwi tshimbilelanaho na STI. U ḓadzisa izwo nyambedzano i ḓo dovha ya ḓisa nyaluwo kha tshanduko ya ikonomi ya zwa matshilisano, mveledziso na nyaluwo Afurika.  U ḓa ha vhueni uvhu zwi ḓo dovha zwa sedza kha zwipikwa zwa NDP kha u khwiṋisa saintsi na thekhinoḽodzhi u itela tshanduko ya ikonomi ya matshilisano Afurika Tshipembe na u khwiṋisa dzangalelo ḽa u thoma u ita zwithu zwine wa tou vha wa u thoma u zwi ita kha dzingu, dzhango na ḽifhasini ḽothe nga vhuphara.  3 Zwine zwa ḓo vha zwi tshi khou itea3.1  Muphuresidennde Vho Jacob Zuma vha ḓo rwelaṱari Ṅwedzi wa Vhafumakadzi ngei Union Buildings nga ḽa 31 Fulwana 2014 fhasi ha thero: “Anivesari ya vhu 60 ya thendelozwiwa ya Vhafumakadzi sa tshipiḓa tsha miṅwaha ya 20 ya Mbofholowo, hu tshi Iswa Phanḓa Adzhenda ya Vhafumakadzi!” U thomiwa ha mushumo uyu hu ḓo dzhenelelwa vho na nga Phalamennde ya Pan African ine ya ḓo dovha ya hulisa Dzangano ḽa Vhafumakadzi ḽa Pan African na zwe ḽa shuma kha u vhofholola vhafumakadzi vha Afurika Tshipembe. Hu ḓo vha na mishumo yo vhalaho yo pulanelwaho ṅwedzi wa Ṱhangule u itela u pembelela zwinzhi zwe zwa vhuedza zwo itwaho nga Afurika Tshipembe zwi tshi shandukisa matshilo a vhafumakadzi vha Afurika Tshipembe. Mushumo muhulwane u ḓo farelwa Durban nga dzi 9 Ṱhangule. Muhasho wa Vhutsila na Mvelele, sa wone muhasho une wa tou vha phanḓa kha zwa Ṅwedzi wa Vhafumakadzi, na wone u ḓo ḓivhadza Zwifhinga zwa Nṱhesa zwa 20 zwa Vhafumakadzi kha ṅwedzi hoyu wa Ṱhangule. Hei mishumo mihulwane ine ya ḓo farwa ndi luswayo lwa zwe zwa swikelwa nga vhafumakadzi vhapo vha vhukoni vhuhulwanesa na zwihulwanesa zwe zwa swikelwa nga vhafumakadzi vha Afurika Tshipembe. Zwidodombedzwa zwa hei mishumo ine ya ḓo farwa zwi ḓo ḓivhadzwa zwenezwi zwifhinga zwi tshi khou ḓi ya. 3.2 Muphuresidennde Vho Jacob Zuma vho dzudzanyelwa u ranga phanḓa vhurumelwa vhune ha ḓo dzhenela   Samithi ya Vharangaphanḓa vha United States – Africa, fhasi ha thero: “ U Bindudzela kha Murafho u Ḓaho”, u bva nga dzi 5 u ya kha dzi 6 Ṱhangule 2014. Samithi i khou lavhelelwa u kokodza vhalangi vhahulwane vha mabindu vha US na vha Afurika fhethu huthihi uri vha ambe nga ha vhubindudzi na zwikhala zwa mabindu Afurika. Hu ḓo dovha ha vha na miṱangano ine ya ḓo farelwa thungo nga Vhaofisiri Vhalangi Vhahulwane vha Amerika na Afurika (CEOs) na Muṱangano wa Dziminisiṱa wa Mulayo wa Nyaluwo na Tshikhala Afurika (AGOA). Hei miṱangano i khou sedza kha u kwaṱhisa vhushaka vhukati ha United States na Afurika ,nga maanḓa kha mbambadzo na vhubindudzi. Ndavhelelo dza mvelelo ndi: ṱhuṱhuwedzo ya ṱhanganelo ya dzingu kha dzhango; thikhedzo ya mbekanyamushumo dza mveledziso ya ikonomi dzo fhambanaho dza Mbumbano ya Afurika, mulalo na vhutsireledzi, hu tshi katelwa na u navhiswa ha AGOA; mafhungo a kwamaho zwa tshanduko ya kilima na tsireledzo ya mupo; khathihi na thuso ya u ḓo kona u swikela bono ḽa zwipikwa zwa Afurika nga 2063. 3.3 Muhasho wa Saintsi na Thekhinoḽodzhi u ḓo rwelaṱari u thomiwa ha Vhege ya  Saintsi ya Lushaka  (NSW) nga dzi 2 Ṱhangule 2014 fhasi ha thero: “Saintsi ya Ṋamusi, ndi ḽifhasi ḽa matshelo”. NSW ya 2014 i ḓo bvela phanḓa kha shango ḽoṱhe u swika nga dzi 9 Ṱhangule 2014. Hu ḓo vha na mishumo yo vhalaho ya saintsi ine ya ḓo farwa vhukati ha vhege kha shango ḽoṱhe. Hezwi zwi ḓo katela zwa u ṱana, maṱano a zwa saintsi, wekishopo na dziḽekitshara. Zwidodombedzwa zwa mishumo ine ya ḓo farwa zwi ḓo ḓivhadzwa zwenezwi zwifhinga zwi tshi khou ḓi ya. Khabinethe i khou vhidzelela vhabebi, vhadededzi, vhagudi na maAfurika Tshipembe zwavho uri vha vhe tshipiḓa tsha NSW ya 2014.4 U tholiwa4.1 Khabinethe yo dzhiela nṱha u ungedzwa ha themo ya ofisi ya miraḓo i tevhelaho kha Bodo ya Ḽothari ya Lushaka, musi zwa u thola mufara ḽaisentse wa vhuraru zwi tshi kha ḓi fhedziswa.a) Phurofesa Vho Ntshengedzeni Alfred Nevhuṱanḓa (Mudzulatshidulo),b) Vho Mathukana Mokoka,c) Phurofesa Vho  Govin Reddy,d) Vho Zodwa Paulina Ntuli (muimeleli wa Muhasho wa Mbambadzo na Nḓowetshumo), nae) Vho Ndileka Eumera Portia Loyilane.4.2  Khabinethe yo tendela u tholiwa ha Vhalanguli vhane vha sa Shume Hone kha Bodo ya Ndangulo ya Tsireledzo zwi Tshilaho Maḓini (SAMSA).a) Mufarisa Adimiraḽa Vho Johannes Mudimu (Mudzulatshidulo),b) Dokotela Michael Harry Hendricks,c) Advokheithi Vho Motsehoa Brenda Madumise (Mufarisa Mudzulatshidulo),d) Vho Frederick Andrew Jacobs,e) Vho Nomsa Margaret Cele, naf) Vho Brett Naidoo.4.3  Khabinethe yo tendela u tholiwa ha Vhanguli vhane vha sa Shume Hone kha Bodo ya Zhendedzi ḽa Vhuendi ha Zwiporoni ha Afurika Tshipembe (Prasa).a) Vho Zodwa Penelope Manase,b) Vho Dokotela Popo Molefe (Mudzulatshidulo),c) Vho Carol (Roskruge) Cele,d) Vho William Solomon Steenkamp,e) Vho Nonduduzo Samukeliswe Kheswa,f) Vho Mashila Jemina Matlala,g) Vho Sfiso Buthelezi (vho tou dovha u tholwa hafhu ),h) Vho Xolile George (vho tou dovha u tholwa hafhu vho Nangiwa nga Salga),i) Vho Landon McMillan (muimeleli wa Vhufaragwama ha Lushaka), naj) Vho Clement Manyungwana (Muimeleli wa Muhasho wa Vhuendi).4.4  Khabinethe yo tendelana na u tholiwa ha miraḓo miswa ya Khantsele ya zwa Mupo wa Zwifhaṱwa.Muimeleli wa Muhasho wa Mishumo ya Tshitshavhaa) Vho Sam Themba (Clive) Mtshisa,Vhaimeleli vha Themamveledziso dza Mihashob) Vho Zukile C Mvalo,c) Vho Martina Mapula Tshangela,d) Vho Itumeleng Sizwe Kgomo,Vhaimeleli vha Khantsele ya vha Phurofesheni ya Mupo wa Zwifhaṱwa e) Vho Christina Alida Breed,f) Vho Ancunel Anna-Lucia Steyn,g) Phurofesa Vho Kathleen Anne Michell,h) Vho Thembinkosi Matunda,i) Vho Ezodidi Gugu Makongwana,j) Vho Jerry Leigh Margolius,k) Vho Anna-Marie Sassenberg,l) Vho Dokotela Zwanani Titus Mathe,m) Vho  Nicolaas Daniel Lombard,n) Vho  Sithiwe Thubane,o) Vho  Douglas Michell,p) Vho  Isaac Mzumara Nkosi ( Mudzulatshidulo),Vhaimeleli vha zwitshavhaq) Vho  Niniza Fortunate Sithole (Mufarisa Mudzulatshidulo),r) Advokheithi (Dokotela) Vho Nalini Maharaj,s) Advokheithi Vho Derick Jeffrey Block, nat) Vho Reginald Gaolatlhe Sefotlho.4.5  Khabinethe yo tendelana na u tholiwa ha miraḓo i tevhelaho kha Bodo ya Mveledziso ya Nḓowetshumo ya u Fhaṱa.a) Vho Lindelwa Teresa Myataza (Mudzulatshidulo),b) Vho Christopher Siphiwe Jiyane (Mufarisa Mudzulatshidulo),c) Vho Nazreen Sekao Pandor,d) Vho Gonasagran Maduray,e) Vho Nomsa Jacobs-Skweyiya,f) Vho Sipho Abednego Mosai,g) Vho Lefadi Lucas Makibinyane,h) Vho Natalie Carol Skeepers,i) Vho Selaelo Michael Makhura,j) Vho Vuyiswa Victoria Sidzumo,k) Vho Mandisa Fatyela-Lindie,l) Vho Hareesh Lakha Patel, nam) Vho Nico Maas.4.6  Khabinethe yo tendela u tholiwa ha Vhalanguli vhane vha sa Shume Hone kha Bodo ya Bannga ya Mveledziso ya Tshipembe ha Afurika (DBSA).a) Vho Busisiwe Abigail Mabuza (vho tou dovha vha tholiwa hafhu),b) Vho Dokotela Lungile Ntombifuthi Nokuthula Bhengu-Baloyi (vho tou dovha vha tholiwa hafhu),c) Vho Mary Vilakazi (vho tou dovha vha tholiwa hafhu),d) Vho Dawn Marole (vho tou dovha vha tholiwa hafhu),e) Vho Gugu Mtetwa,f) Vho Mabotha Arthur Moloto,g) Vho Anuradha Sing,h) Phurofesa Vho  Mark Swilling.Yo bveledzwa nga Muhasho wa VhudavhidzaniMbudziso:Vho Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha muṱangano wa Khabinethe wa dzi 6 Ṱhangule 2014,7 Aug 2014,https://www.gov.za/statement-cabinet-meeting-6-august-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-6-%E1%B9%B1hangule-2014,"1. Ṅwedzi wa Vhafumakadzi/ u pembelelwa ha Ḓuvha ḽa Vhafumakadzi ḽa Lushaka1.1. Khabinethe i ṱanganedza pulane dza u pembelelwa ha Ḓuvha ḽa Vhafumakadzi ḽa lushaka na vhuṱambo hoṱhe ho pulanelwaho ṅwedzi woṱhe wa Ṱhangule. Muphuresidennde Vho Jacob Zuma vha ḓo tshimbidza vhuṱambo ha lushaka vhune ha ḓo farelwa kha Mudavhi wa King Zwelithini, ngei Umlazi, kha ḽa KwaZulu Natal, nga dzi 9 Ṱhangule 2014 fhasi ha thero “U pembelela miṅwaha ya 60 ya Thendelonzwiwa ya Vhafumakadzi na Miṅwaha ya 20 ya Mbofholowo: roṱhe ri tshi khou bveledzisa Afurika Tshipembe ḽi sa khethululi nga muvhala na mbeu”.Sa tshipiḓa tsha u pembelela ṅwedzi wa vhafumakadzi, muvhuso u ḓo vha na vhuṱambo ho vhalaho ha u hulisa vhafumakadzi kha sekithara dzo fhambanaho na u sumbedza zwe ra swikelela sa shango. Vhuṅwe ha vhuṱambo ho pulaniwaho hu katelwa Zwiphuga zwa Vhafumakadzi kha Vhufhaṱi (14 Ṱhangule), Zwiphuga zwa Vhafumakadzi vha shumanaho na zwa Saintsi (15 Ṱhangule), Zwiphuga zwa Rabulasi wa Mufumakadzi wa Ṅwaha (22 Ṱhangule) na Zwiphuga zwa Vhafumakadzi vha shumanaho na zwa Maḓi (29 Ṱhangule).Sa tshipiḓa tsha u pembela, Minisiṱa wa Madzulo a Vhathu khathihi na Muraḓo wa Khoro Tshitumbe wa Vundu kha muṱangano wo khetheaho wa (MINMEC) wo farwaho nga dzi 04 Fulwana 2014, vho tendela mbekanyamushumo uri i ṋetshedze nnḓu dza  1 956 kha mavundu oṱhe a ṱahe. Mbekanyamushumo i khou isa khuliso kha vhafumakadzi vho matshaho vha tshi ya Union Buildings vha tshi khou gwalabela mulayo wa ḓompasi nga 1956.U rwelwa ṱari ha u thoma ha mbekanyamushumo iyi ho itwa kha Ḽokhishi ya Ratanda, kha Masipala Wapo wa Lesedi ngei Gauteng nga dzi 04 Ṱhangule 2014. Hu ḓo fhaṱwa nnḓu dza 17 604 nga vhafumakadzi dza dovha dza ṋetshedzwa vhafumakadzi, na miṱa ine ya khou ṱhogomelwa nga vhana sa zwe zwa sumbedziswa nga Minisiṱa wa Madzulo a Vhathu Vho Lindiwe Sisulu zwenezwino musi vha tshi khou ṋetshedza mulaedza wa mugaganyagwama. Khabinethe i humbela vhadzulapo vhoṱhe vha Afurika Tshipembe uri vha tikedze na u dzhenelela kha mbekanyamushumo dza Ṅwedzi wa Vhafumakadzi na vhuṱambo hune ha ḓo itwa ṋwedzi woṱhe u vhona uri tswikelelo dza vhafumakadzi dzo pembelelwa. Mbekanyamushumo ya Ṅwedzi wa Vhafumakadzi wa Lushaka yo nambatedzwa.2. U shumiswa ha Mbekanyamushumo dza ndeme Khabinethe i ṱanganedza na u livhuwa mvelaphanḓa kha u shumiswa ha mbekanyamushumo dza ndeme dza muvhuso zwine zwa sumbedzisa vhuḓikumedzeli hashu kha u bveledzisa Afurika Tshipembe.2.1. U vulwa ha Tshiimiswa tsha Mvusuludzo ya Gariki dza Transnet tsha R30 miḽioni ngei De Aar, Kapa Devhula zwi ḓo alusa ikonomi yapo na matshilo a vhathu kha zwitshavha. Ho no sikwa mishumo thwii ya 100 na uri hu khou lavhelelwa u sikwa miṅwe ya 300. Tshiimiswa tsha Mvusuludzo ya Gariki ndi tshipiḓa tsha pulane ya themamveledziso ya Transnet ya R300-biḽioni ya u vusuludza na u khwinisa zwiporo, phaiphiledzi na nethiweke ya vhuimazwikepe ya shango zwine zwa ḓo ita uri hu sikwe mishumo miswa ya 588 000. Vhaswa vha kha vhupo uvho vha ḓo vhuelwa nga mveledziso ya Khethekanyo ya Mishumo yo Fhambanaho ya Vhaswa. Thandela iyi ndi tshipiḓa tsha thandela dzo vhalaho dza themamveledziso ya muvhuso dzi tshimbidzwaho nga Khomishini ya Pfananyo ya Themamveledziso ya Vhuphuresidennde.2.2. Sa tshipiḓa tsha muvhuso tsha u u engedza nḓowetshumo ya vhubveledzi Afurika Tshipembe, u engedza mutheo wa nḓowetshumo ya shango na u sika mishumo minzhi ine ya khou ṱoḓea, ho rwelwa ṱari tshiimiswa tsha R80 miḽioni ngei Epping Kapa. Tshiimiswa itshi tsha vhubveledzi ha 120 Megawatsi soḽa ya Photo Voltac (PV) moduḽu tsho rwelwa ṱari lwa tshiofisi nga dzi 06 Ṱhangule 2014 nga Jinko Solar, khamphani ya dzitshaka dzo ṱanganaho ya maChina.Izwi ndi tshipiḓa tsha u bveledzwa ha Mbekanyamushumo ya Vhabveledzi vha Muḓagasi wo Ḓiimisaho wa Fulufulu ḽi Vhuedzedzeaho(REIPPP) ya Afurika Tshipembe. Tshiimiswa itshi tshi khou lavhelelwa u bveledza phaneḽe dza soḽa dza 1 300 nga ḓuvha, hu tshi khou lavhelelwa uri hu ḓo bveledzwa dza R600 miḽioni nga ṅwaha. Ubva tshe mbekanyamushumo iyi ya thoma, Jinko Solar yo no ita 300 Megawatsi ya soḽa dza phaneḽe dza PV, ine ya swikelela 30% ya mukovhe wa makete.Puḽanti, ine ya vha ntswesa nahone ya tshimodeni kha mufuda wayo kha dzhango, i khou lavhelelwa u bveledza Megawatsi dza 120 mafheloni a ṅwaha. Izwi ndi tshipiḓa tsha muvhuso tsha u engedza nḓowetshumo ya vhubveledzi Afurika Tshipembe, u sika mutheo wa nḓowetshumo ya shango na u sika mishumo ine ya khou ṱoḓea nga nḓila khulwane kha Epping. Ikonomi i Bveledzaho yo ṱaluswa sa tshipikwa tsha ndeme tshine ha ḓo sedzeswa khatsho kha Pulane ya Vhuitwa ha Mbekanyamaitele ya Nḓowetshumo na u ḓisa zwikhala zwa ndeme zwa u sika mishumo na nyaluwo yapo.2.3. Khabinethe yo takadzwa nga u rwelwa ṱari ha Senthara ya Vhukoni ya Fulufulu ḽi Vhuedzedzeaho ngei Upington, kha ḽa Kapa Devhula zwine zwa sumbedza vhuṅwe vhurangeli ha u bveledzisa Afurika Tshipembe. Senthara iyi ndi mvelelo ya vhushumisani ho khwaṱhaho vhukati ha akhademia na sekithara ya phuraivethe na muvhuso kha sia ḽa fulufulu ḽi vhuedzedzeaho.Senthara i ḓo tikedza tsedzuluso, mveledziso na tshanduko kha sekithara ya fulufulu, itshi ḓivhadza na u ṱuṱuwedza tsheo dza mbekanyamaitele na u tikedza mveledziso ya lupfumo lwa masheleni kha vhathu. Izwi zwi ḓoshela mulenzhe nga nḓila khulwane kha u alusa Ikonomi i Bveledzaho na u shandukisa zwikili zwa kha vundu na dzingu. Fulufulu ḽi vhuedzedzeaho ḽi sumbedzisa khonadzeo dza vhubindudzi dzo vhalaho nahone dzavhuḓi, hu tshi katelwa zwikhala zwihulwane zwa u sikwa ha mishumo.2.4. Kabinethe i ṱanganedza u rwelwa ṱari ha thandela ya muḓagasi wa thekhinoḽodzhi wa Hydrogen Fuel Cells (HFC) nga dzi 05 Ṱhangule 2014 ine ya vha manweledzo o khwaṱhaho a nyambedzano dzi vhuedzaho vhukati ha muvhuso na vhufarani ha Anglo-Ballard. Thandela iyi i wanaho muḓagasi kha thekhinoḽodzhi ya sele dza zwivhaswa, ndi ndingo ya giridi ya muḓagasi ṱhukhu ya u thoma ya zwivhaswa kha ḽifhasi.Zwiṅwe zwi elanaho na izwo ndi mushumo muhulwane wa u bveledza na u thoma thekhinoḽodzhi iyi kha mbekanyo ya ndeme ya fulufulu nga mannḓa u shumiswa ha thekhinoḽodzhi ya sele dza zwivhaswa sa ine ya dzhena vhuimoni ha murafho wa thekhinoḽodzhi. Thandela iyi i ḓo engedza feme dza ikonomi ya Afurika Tshipembe na uri konisa u fhungudza mutsiko wa khaboni wa ikonomi yawo zwine zwa ḓo shela mulenzhe nga nḓila khulwane kha u sikwa ha mishumo.3. Tsheo dza ndeme dza Khabinethe3.1. Khabinethe i tendela ṋetshedzo ya Sekithara ya vhuendi ya u thoma ya Afurika Tshipembe fhasi ha Nyambedzano dza Mbambadzo kha Tshumelo ya Tshitshavha tsha Mveledziso ya Tshipembe ha Afurika(SADC). Sekithara iyi ndi ya ndeme kha nyaluwo ya Afurika Tshipembe na khonadzeo dza u sika mishumo, kha mbambadzo na tshumelo i vhambadzeaho kha yone iṋe.Ṱhanganelo ya dzingu ya ngomu ya tshumelo dza vhuendi inga ḓisa zwikhala zwi vhonalaho kha thengiso kha vhaṋetshedzi vha tshumelo vha Afurika Tshipembe khathihi na vhubindudzi kha sekithara ya vhuendi dzinguni. Vhunga mbuelo itshi ḓa nga kha u vhambadzelwa nnḓa ha tshumelo kha ṱhumano dza ndeme, khamphani dza Afurika Tshipembe dzi nga vhuelwa kha zwa thengiso khathihi na u shela mulenzhe kha mveledziso ya sekithara ya vhuendi ha kha dzingu.3.2. Khabinethe yo nyeṱulelwa ngaha mvelelo dza 2013 dza u vhalwa ha tshugulu ho itwaho Kruger National Park, ya themendela vhudzheneleli ha tshiṱirathedzhi hu u itela u tsireledza tshugulu. Minisiṱa wa zwa Muno, nga murahu vha ḓo nyeṱulela vhoramafhungo ngaha fhungo iḽi.3.3. Khabinethe yo tendela maitele maswa a ṋetshedzo. Minisiṱa wa zwa Muno vha ḓo nyeṱulela vhoramafhungo ngaha zwidodombedzwa zwa maitele aya.3.4. Khabinethe yo tendela uri hu ḓo itwa tsedzuluso yo fhelelaho ya Zwiimiswa zwa Mveledziso ya Masheleni kha Vundu (PDFIs) zwi tshi bva kha mawanwa a themendelo ya tsedzuluso ṱhukhu, nga Vhufaragwama ha Lushaka hu tshi khou sedzuluswa tshiimo tsha zwino tsha masheleni na mveledziso. Tsedzuluso ya muelo wo fhelelaho wa PDFIs i ḓo thusa kha u vhona uri mishumo yavho i khou tshimbidzwa na u bveledzwa hu tshi khou tikedzwa ndivho ya mbekanyamaitele ya ikonomi na u vhona uri thundu ya Muvhuso i khou iswa ho teaho na u shumiswa nga nḓila yone.3.5. Khabinethe yo ṱanganedza mvelaphanḓa kha Tshiṱirathedzhi tsha u fhaṱulula Muhasho wa Mishumo ya Tshitshavha na Muvhigo wa u Khunyeledza wa Luṱa lwa Ndinganyiso. Khabinethe yo fushea nga mvelaphanḓa yo rekhodwaho kha u shandukisa muhasho. Minisiṱa wa Mishumo ya Tshitshavha vha ḓo nyeṱulela vhoramafhungo ngaha zwidodombedzwa zwa maitele aya.4. Vhuimo ha Khabinethe nga ha Mafhungo a Zwino 4.1. Khabinethe i ṱanganedza u khwiniswa ha Mulayo wa Ndinganyo ya u Tholwa wo thomaho u shuma nga dzi 1 Ṱhangule 2014. Mulayo wo khwiniswaho u tikedza tshanduko, maitele o teaho a zwa vhashumi na tsireledzo kha u khethulula hu songo teaho. I dovha ya khwaṱhisa u shumiswa ha maitele a u shuma, tsumbo, u engedzwa ha ndifho kha vha sa tevhedzi milayo. Khabinethe i isa khuwelelo kha vhatholi uri vha tevhedzele zwo sumbedziswaho kha Mulayo na u shumisana na muvhuso kha u shandukisa fhethu hune ha shumelwa hone. Zwiṅwe hafhu, Muhasho wa zwa Vhashumi u kati na maṱano a zwitshavhani u itela u funza tshitshavha ngaha ndinganyo ya u thola na zwine ya ita.4.2. Khabinethe i fhululedza Thimu ya Afurika Tshipembe kha kushumele kwayo kwavhuḓi nga tshifhinga tsha Commonwealth Games ngei Glasgow, kha ḽa Scotland he vha wina mendele ya misuku ya 13, ya siḽivhere ya 10 na ya buronzo ya 17. Afurika Tshipembe ḽo wana vhuimo ha vhusumbe kha rennge dza mimendele, ḽa dovha ḽa vha shango ḽa Afurika ḽo shumesaho. Khabinethe i isa khuwelelo kha maAfurika Tshipembe vhoṱhe uri vha hulise na u pembelela tswikelelo dza vhagidimi vha Afurika Tshipembe nga Ḽavhuṱanu, ḽa dzi 8 Ṱhangule 2014, musi mabasi o vuleaho atshi ḓo vha atshi khou hwala vhagidimi  ubva Olympic House ngei  Johannesburg nga 11h00.4.3. Khabinethe i dovha ya fhululedza thimu ya lushaka ya cricket (Proteas) fhasi ha vhurangaphanḓa ha Mukapuṱeni wa Mitambo ya Ndingo Vho Hashim Amla kha u wina serisi ya Ndingo ngei Sri Lanka na u wana tshiimo tsha u thoma kha Ndingo dza Ḽifhasi dza Khoro ya Dzitshaka ya Cricket.4.4. Khabinethe i fhululedza Zolani ""Last Born"" Tete kha u wina thaikiḽi ya International Boxing Federation (IBF) junior bantamweight ngei Japan.4.5. Khabinethe i livhisa maipfi a ndiliso kha muṱa na khonani dza munna o lovhaho nga ṅwambo wa mudzinginyo nga Ḽavhuvhili na u tamela mashudu avho vho huvhalaho uri vha ṱavhanye u fhola. Nga kha Ndangulo ya Khombo ya Lushaka, muvhuso u khou sedzana na zwitshavha zwo kwameaho nga tshiwo itsho.5. Mbekanyamushumo dzine dza khou ḓa5.1. Muphuresidennde Vho Jacob Zuma vha ḓo dzhenelela Samithi Zwayo ya vhu 34 ya Vharangaphanḓa vha Shango na Muvhuso ya Tshitshavha tsha Mveledziso ya Tshipembe ha Afurika(SADC) nga dzi 17 na dzi 18 Ṱhangule 2014 ngei Victoria Falls, kha ḽa Zimbabwe. SADC i khou ya phanḓa na u vha tshitshimbidzi tsha ndeme tsha mbekanyamaitele ya mashangoḓavha ya Afurika Tshipembe na mveledziso na u ṱanganelana ha dzingu. Mafhungo ane ha ḓo ambiwa ngao kha Samithi hu katelwa, u Sedzuluswa ha Tshisumbi tsha Dzingu tsha Pulane ya Mveledziso ya Tshiṱirathedzhi, Bono ḽa SADC ḽa 2050, Komiti ya SADC na Tshiṱirathedzhi tsha Zwiḽiwa na Pfusho na Mbekanyamaitele ya Vhulimi ha Dzingu.5.2. U rwelwa ṱari ha Lekgotla ḽa zwa Migodini hu ḓo farwa nga dzi 13 na dzi 14 Ṱhangule 2014 ngei  Gallagher Estate, Johannesburg fhasi ha thero: “U fhaṱa sa nḓila ya u shela mulenzhe kha zwa migodi ubva tshe demokirasi ya vha hone: Ri ṱanganedza zwo pfukaho ra fhaṱa vhumatshelo.” Lekgotla ḽi tendela hu tshi vha na u ṱanganelana ha tshiṱirathedzhi vhukati ha vhafaramikovhe kha nḓowetshumo ya migodi ya Afurika Tshipembe na vhaṅwe vhane vha shela mulenzhe. Khabinethe i tama vhafarisani vhoṱhe vha tshi shumisana vho sedza u shumiswa ha Thendelo ya Muhanga kha Nḓowetshumo ya Migodi i Bvelaho phanḓa na u tendela hafhu uri Muvhuso u ḓo sedzulusa u tevhedzwa ha ndaela kha Thendelonzwiwa ya zwa Migodi.5.3. Senthara ya mvusuludzo ya Tshumelo dza Tshitshavha i ḓo fara Khonfarentsi yayo ya vhumalo ya Mvusuludzo ya Tshumelo dza Tshitshavha nga dzi 19 na dzi 20 Ṱhangule 2014 ngei Kapa fhasi ha thero “U fhaṱa Muvhuso wo Vusuludzwasho hu u itela u ḓisa tshanduko kha Nyengedzedzo ya Nḓisedzo ya Tshumelo”. Khabinethe i tama vharumelwa vha tshi vha na nyambedzano dzi vhuedzaho vhunga mvusuludzo iya ndeme kha sekithara ya tshitshavha kha uri thusa uri ri swikelele Bono ḽa 2030 sa zwo sumbedzwaho kha Pulane ya Mveledziso ya Lushaka. Khabinethe i khoḓa vhoṱhe vhonangwago kha Zwiphuga zwa Mvusuludzo ya Tshitshavha hune ha livhuwiwa mvusuludzo dzi khwinisaho matshilo a maAfurika Tshipembe.6. U tholwa6.1 Khabinethe yo sumbedzisa u tholwa ha Vhalanguli Vhahulwane vha sa bvi ngangomu vha tevhelaho vhane vha ḓo shuma kha Export Credit Insurance Corporation of South Africa SOC Limited:a) Vho Andiswa Mosai, nab) Vho Lefentse Cuitzen Radikeledi (muimeleli wa Vhufaragwama ha Lushaka).6.2 Khabinethe yo sumbedzisa u tholwa ha miraḓo ya Vhalanguli Vhahulwane vha sa bvi ngangomu vhane vha ḓo shuma kha Bodo ya South African Bureau of Standards:a) Vho Jeff Molobela (Mudzulatshidulo)b) Vho Doris Elekanyani Ndlovuc) Vho Nivashnee Naraindathd) Vho Anna-Marie Lotter (Muimeleli wa Muhasho wa Mbambadzo na Nḓowetshumo)e) Vho Dokotela Michael John Ellman (vho tholwa hafhu)f) Vho Venete Jarlene Klein (vho tholwa hafhu)g) Vho Webster Masvikwa (vho tholwa hafhu)h) Vho Guy Harris (vho tholwa hafhu).Mbudziso:Phumla WilliamsMuambeli wa Khabinethe o tou FarelahoVhukwamani: 083 501 0139"
Tshiṱatemennde tsha Muṱangano wa Khabinethe wa dzi 20 Ṱhangule 2014,21 Aug 2014,https://www.gov.za/statement-cabinet-meeting-20-august-2014,https://www.gov.za/ve/tshi%E1%B9%B1atemennde-tsha-mu%E1%B9%B1angano-wa-khabinethe-wa-dzi-20-%E1%B9%B1hangule-2014,"1. U shumiswa ha  Mbekanyamushumo Khulwane dza MuvhusoKhabinethe i fhululedza u vuliwa ha iṅwe Khothe ya Milandu ya zwa Vhudzekani ngei Bethlehem, Free State nga Minisiṱa Vho Michael Masuṱha. Hezwi ndi tshipiḓa tsha zwine muvhuso wa khou dzhenelela kha u lwa na khakhathi dza u tzhipa dzine dza itelwa vhafumakadzi, vhana na zwigwada zwa vhathu vha sa koni u ḓilwela.  Hedzi khothe dzo ṋekedzelwaho izwi dzi na tshomedzo dzo fhelelaho u itela u ṋea tshumelo ya thikhedzo yo fhelelaho kha mutambudzwa zwine nga murahu zwa ṱavhanyisa u gwevha. Muvhuso u ḓo dzula wo ḓivhofha kha u khwaṱhisa sisiṱeme ya zwa vhulamukanyi ha vhugevhenga hu u itela u lwa wo khwaṱhisa na maitele a u kandeledza pfanelo dza vhafumakadzi na vhana. Khabinethe i ṱanganedza u thomiwa ha Tshikolo tsha zwa Mveledziso ya Mabindu nga Minisiṱa Vho Lindiwe Zulu tshine tsha vha fhasi ha Gordon Institute of Business Science.Tshikolo tshi khou lavhelesa kha pfunzo ṋetshedzwa ya sikoḽashipu na thikhedzo kha vhoramabindu vha kha ḓi aluwaho na vhaṱuku nga u vha thusa uri vhaaluwe lune vha kona u ḓiimisa u itela uri vha kone u sika mishumo zwenezwi zwifhinga zwi tshi khou ḓi ya. Tshikolo itshi ndi tshipiḓa tsha thandululo ya vhaswa vha sa shumi na u itela u fhaṱa lushaka lwa vhoramabindu. Tshi khou sedza kha u ṋetshedza pfunzo ya mabindu ine vhoramabindu vha vha vha tshi khou guda kushumele kwo teaho, ya dovha hafhu ya vha pfumbudza vhurangaphanḓa, zwa tevhelwa nga thikhedzo yo fhelelaho ya tshumelo. Hezwi ndi u itela u vha na vhuṱanzi ha uri ngudo ya zwa pfunzo i khou shumisiwa kha vhupo ha mabindu na uri hu vhonale zwine ya khou vhuedza na u swikelwa.Afurika Tshipembe ḽi khou ṱoḓa mvutshelo ya zwa vhubindudzi u itela mvelaphanḓa ya zwa vhubindudzi na Mabindu Maṱuku na a Vhukati(SMEs) zwine zwa ḓo takulela shango phanḓa. Muvhuso, mabindu mahulwane na zwiimiswa zwa pfunzo zwi khou tea u farisana musi zwi tshi ḓa kha thikhedzo ya u sika mishumo nga mveledziso ya mabindu. U itela uri zwi kone u bvelela, zwa u thoma mabindu zwi ṱoḓa vhupo vhu konisaho hune vhoramabindu vha a kona u swikela ndambedzo, zwishumiswa zwa nṱhesa zwa u guda ngazwo na mveledziso ya zwikili. 2. Tsheo dza ndeme dza Khabinethe Khabinethe yo tendela thendelano yo sainiwaho nga Grand Inga vhukati ha Afurika Tshipembe na Riphabuḽiki ya Demokirasi ya Congo (DRC) uri i ḓivhadzwe Phalamenndeni. Thendelano ya Mulanga iyi i ṋetshedza mutheo wa u ṱavhanyedzisa zwa u bveledza muḓagasi u bva kha Thandela ya Grand Inga na nḓisedzo yayo vhukati ha DRC na Zambia. Thendelano ya Mulanga i konisa mveledziso ya Luṱa lwa u thoma lwa Thandela ine ya ḓo ṋetshedza Megawatsi dza 2 500 dza muḓagasi Afurika Tshipembe na u thusa kha ṱhanganelano ya dzingu, vhutsireledzi ha fulufulu, tswikelo ya fulufulu na nyaluwo ya ikonomi nga nḓila ine ya ḓo londola mupo lwa tshoṱhe.  Thandela i na khonadzeo ya nḓisedzo ya muḓagasi wo kunaho une wa bveledzwa maḓini nahone u sa ḓuri wo ṱunḓiwa u bva nnḓa u itela u swikela ṱhoḓea dza DRC, Afurika Tshipembe na mashango a tsini. Zwi katela mveledziso ya u ṱoḓa u swika kha Megawatsi dza 40 000 dza muḓagasi u bveledzwaho maḓini u bva Mulamboni wa Congo, kha nṱha dzi fhiraho sumbe. Thandela yo fara khonadzeo ya u kona u bveledza hu u itela u ṱavhanyisa mveledziso ya SADC; u fhungudza vhushai ha fulufulu, ṱhuṱhuwedzo ya nyaluwo ya ikonomi na u ṱavhanyisa mveledziso ya themamveledziso.Thandela ya Grand Inga i ḓo lwisa khonadzeo ya u kuvhanganya fulufulu Mulamboni  wa Congo, nḓila khulwanesa ya maḓi Afurika, kha sub-Saharan. Hezwi zwi ṋetshedza iṅwe ya thandela dzi re na pfulufhedziso dze dza vhuya dza vha hone kha dzhango ḽa Afurika, na uri i ḓo vha tshiga tsha u vuwa ha Afurika na vhathu vhaḽo lwa tshifhinga tshilapfu u mona naḽo.      Khabinethe yo gavhelwa nga ha Khonfarentse ya Dzitshaka iḓaho ya Mbeu, Maḓi na Mveledziso. Khonfarentse i ḓo tshimbidzwa nga Muhasho wa zwa Maḓi na Vhuthathatshili, Vhutoḓisisi ha zwa Maḓi na   vhafarisani navho kha hei sekithara. Khonfarentse i ḓo farwa u bva nga dzi 03 u swika dzi 07 Ḽara ngei East London fhasi ha thero “Vhuṱumani vhu saathu Tshikafhadzwaho”.Khonfarentse i khou tevhela nyambedzano dzo vhalaho dzine dza khou vha hone dze dza thoma nga murahu ha Khonfarentse ya Dzitshaka dza Vhuvhusi ha Maḓi o Kunaho ye ya farwa nga Ḽara nga 2012. Khonfarentse i ḓo ṋetshedza luvhanḓe lwa u fhaṱa vhufarisani vhune ha ḓo tandulula khaedu dzine iyi sekhithara yo livhana nadzo. I ḓo dovha ya thusa kha u tandulula u phaḓaladzwa ha Khantsele ya Minisiṱa dza Afurika nga ha Siṱirathedzhi tsha Mbeu kha zwa Maḓi3. Vhuimo ha khabinethe nga ha Mafhungo a ZwinoKhabinethe yo gavhelwa nga Minisiṱa wa Mutakalo Vho Aaron Motsoaledi, nga ha tshiimo tsha Ebola na u ṱhaḓula hu khou itwaho nga Afurika Tshipembe. Khabinethe na yone i khou dovha ya amba uri a huna muthu o wanalaho a na uvho vhulwadze. U ḓilugisela ha shango kha u lwa na Ebola zwi ṱoḓa vhukoni ho khwaṱhaho kha dzingu ḽa SADC na dzhango ḽoṱhe hune Afurika Tshipembe ḽi nga vhu ṋekedza. Afurika Tshipembe ḽi khou dzula ḽo ḓivhofha u ṋetshedza thikhedzo nga u ḓo ṱhaṱhuvha vhathu, u pfumbudza na tshumelo dza ḽaborathari kha dzhango ḽa SADC. Minisiṱa Vho Motsoaledi vha ḓo ṋetshedza aya mafhungo nga vhuḓalo ṋamusi nga 14h30.      Khabinethe i ṱanganedza pulane nga Bannga ya Mbulungelo ya Afurika Tshipembe na khonsothiamu ya vhabindudzi u bva kha sekithara ya masheleni a u fhaṱulula African Bank Limited (ABL). Hezwi zwi ḓo thusa ngauri zwo tea u linda vhalongeli vha tshelede vha mavhengele na u fhungudza ndozwo ya vhabindudzi kha ABL.       Hezwi zwi ḓo ita uri sekhithara ya masheleni fhano hayani i khwaṱhe na u dovha ya dzia.Khabinethe yo khwaṱhisedza ndeme ya tshumelo dza sekithara ya masheleni kha nyaluwo ya ikonomi na uri yo kwama uri muvhuso, nga kha Vhufaragwama ha Lushaka u ḓo bvela phanḓa na u khwaṱhisedza sekithara, vhulavhelesi, khathihi na u khwiṋisa vhulanguli ha matshimbidzele. Khabinethe i khou vhiledziswa nga mafhungo a sa khou ambiswaho zwone nga ha khwiṋiso dzo fhambanaho zwi tshi tshimbilelana na masheleni a musi vha tshi yo awela (masheleni a phensheni na a vhetshelwaho ḽa matshelo). Hu na vhuṱanzi vhu songo tou khwaṱhisedzwaho ha uri vhaṅwe vhashumi vha khou litsha mushumo vha tshi shavha uri muvhuso, u bva ṅwaha u ḓaho u ḓo thoma u vha thivhela uri vha songo bvisa tshelede ye vha i vhulungela vha tshi yo awela. Naho muvhuso u tshi ṱuṱuwedza vhashumi uri vha vhulunge masheleni avho u swika vha tshi yo awela, a huna mulayo une wa ḓo vha hanisa u dzhia masheleni arali vha tshi khou tshintsha mushumo, na uri a si uri muvhuso u khou ṱoḓou dzhia ndango ya tshikwama tsha masheleni a musi vha tshi yo awela.   Naho muvhuso u tshi ṱuṱuwedza vhashumi uri vha vhulunge masheleni avho u swika vha tshi yo awela, a hu na milayo yo shandukaho u thivhela vhone u dzhia masheleni arali vha tshi khou tshintsha mushumo. Zwi hanedzanaho na hezwo, ndi uri muvhuso wo dzinginya khwiṋiso dzo fhambanaho hu u itela:a) U ṱuṱuwedza nnyi na nnyi uri vha ḓivhulungele zwo linganaho u itela musi vha tshi yo awela na ṱhoḓea dza vhaunḓiwa vhavho khathihi na u vhulungela kha tshikwama tsha u vhulungela sa tshipiḓa tsha khonṱhirakha ya muholo; b) U ita uri ndugiselo dza tshikwama tsha masheleni a musi muthu a tshi yo awela tshi sa ḓure, tshi langiwe nga u ṱhogomela, zwi vhe khagala nahone zwi tshi fusha; na c) U khwiṋisa tshikalo tsha kulangele kwa tshikwama, ho katelwa tshikalo tsha tshikwama tsha kulangele, nḓivho na vhuḓifari ha vhane vha farela vhashumi masheleni, tsireledzo ya dzangalelo ḽa miraḓo, vhuḓifhinduleli na u dzumbulula mafhungo are ngomu kha maṅwalo kha miraḓo na vhabvisi vha masheleni. Khabinethe i khou ṱoḓa u fulufhedzisa lushaka uri masheleni avho ane vha khou a vhulungela vha tshi yo awela o tsireledzea. A hu na ṱhoḓea ya uri mushumi kana a ufhio (hoṱhe kha sekithara ya phuraivethe kana ya nnyi na nnyi) uri a litshe mushumo u itela uri a kone u dzhia masheleni o vhulungelwaho a tshi yo awela. Zwi tea u dovha zwa dzhielwa nṱha uri avho vhane vha khou dzhia masheleni avho a phensheni kana ane a ḓo vha thusa kha ḽa matshelo a vha nga tou wana fhedzi masheleni maṱuku u fhirisa musi vho lindela u swika tshifhinga tshi tshi swika, vha nga kha ḓi badeliswa na muthelo nge vha dzhia masheleni avho u ṱavhanya na uri a vha tsha ḓo ḓiphina nga zwivhuya zwi ḓaho na zwa muthelo.4. Mbekanyamushumo dzine dza khou ḓaMinisiṱa Vho Nathi Mthethwa vha ḓo ḓivhadza Ṅwedzi wa Vhufa ngei Gauteng nga dzi 31 Ṱhangule nga fhasi ha thero: “U Pembelela Miṅwaha ya 20 ya Demokirasi: Kha vha Ṱalutshedze Tshiṱori Tshavho tshine tsha Takulela Afurika Tshipembe Phanḓa”.Kha dziṅwe dza thandela dzo topoliwaho u isa phanḓa fulo ḽa “Kha vha Ṱalutshedze Tshiṱori Tshavho ” hu ḓo vha na u dovha u vhulunga Vho Nat Nakasa na Vho Moses Kotane. Avha vhahali vhe vha sa pfale vha khou vhuiswa hayani zwine zwi ṋea maAfrika Tshipembe tshikhala tsha u guda nga nndwa yavho sa muthu ene mune, nyimele dze dza itisa uri vha pfuke mukano vha yo fhalala nnḓa na zwe vha shuma zwa vhuedza kha mbofholowo ya shango. Miṅwe mishumo i katela: Vhege ya Bugu ya Lushaka u bva nga dzi 1 u swika dzi 7 Khubvumedzi fhasi ha thero: “U ya  Fhethu Hunzhi” ho sedzwa kha tshileme tshine bugu dza vha natsho na uri dzi nga kona hani u dzhia maAfurika Tshipembe dza vha isa fhethu hunzhi zwi khou ambiwa sa “ḽiambele” kana “ḽi si ḽiambele”. Mishumo yo dzudzanyiwa kha mavunḓu oṱhe na uri i ḓo katela u vhala na nga nyambo dzapo, u anetshela zwiṱori na u amba na vhathu vha tshi khou ṱuṱuwedziwa, mutambo wa maipfi, zwifhinga zwa vhurendi na khanedzano dza bugu.  Na uri nga dzi 3 Khubvumedzi, Afurika Tshipembe ḽi ḓo pembelela Anivesari ya vhu 30 ya Mvutshelo ya Vaal he nga itsho tshifhinga vhadzulapo vha Vaal Triangle vha lwela u engedziwa ha rennde, tshumelo isa nyauli na muvhuso wapo we wa vha u si wavho nahone u sa shumi. Mvutshelo ya Vaal yo ḓisa zwifhinga zwiswa zwa tshiṱereke tshe tsha phaḓalala u ya kha zwipiḓa zwihulwane zwa shango, zwe zwa kombetshedza muvhuso wa tshiṱalula uri hu na tshiimo tsha shishi. Minisiṱa Vho Derek Hanekom vha ḓo ḓivhadza Ṅwedzi wa Vhuendelamashango nga dzi 26 Ṱhangule ngei Maboneng Precinct, Johannesburg, fhasi ha thero: “Vhuendelamashango vhu khou Shandukisa Matshilo”, ine i bva kha Ḓuvha ḽa  Vhuendelamashango ḽa Ḽifhasi (27 Khubvumedzi) na uri ḽi khou sedza kha ndeme ya vhuendelamashango kha zwa matshilisano, mvelele, polotiki na ikonomi kha shango. MaAfrika Tshipembe vha khou ṱuṱuwedzwa u enda na shango ḽashu nga Ṅwedzi wa Vhuendelamashango, na uri vha ḓivhe ndeme ya vhuendelamashango kha ikonomi. Vhege ya Lushaka ya u Ṱavha Miri i ḓo pembelelwa u bva nga dzi 1 u swika nga dzi 7 Khubvumedzi fhasi ha thero: “Maḓaka na vhathu: U bindudzela kha vhumatshelo ha tshoṱhe”. MaAfurika Tshipembe vha khou ṱuṱuwedziwa u ṱavha miri ye ya topolwa nga 2014, i nga vha Vepris lanceolata (ine ya ḓivhiwa sa:  Muruvula) kana Heteropyxis Natalensis Harvey (ine ya ḓivhiwa sa: Lavender Tree).Muhasho wa zwa Vhulimi, Vhusimamiri na Vhufuwakhovhe (DAFF), u tshi khou farisana na Tshiimiswa tsha Vhulangi ha Mupo na Vhumvumvusi na Total ya Afurika Tshipembe, u ḓo vha u tshi khou tshimbidza muṱaṱisano wa Tshiphuga tsha Lushaka tsha Ḓorobo ya u Ṱavha Miri. Tshipikwa ndi u ṱuṱuwedza Masipala Yapo u dalafhadza vhupo vhune ha vha fhasi havho. Vhege ya Lushaka ya u Ṱavha Miri na Tshiphuga tsha Lushaka tsha Ḓorobo ya u Ṱavha Miri zwi tshimbidziwa zwi tshi tshimbilelana na tshiṱirathedzhi tsha DAFF tsha vhudala tshine tsha ṱanḓavhudza vhudala sa maitele o ṱanganelanaho kha u ṱavha, u ṱhogomela na u langa zwimela vhuponi ha dziḓoroboni na mahayani.  5. U tholiwaKhabinethe yo tendela u tholiwa ha vha tevhelaho:Vho Themba Stanley Kojana sa Mufarisa Mulangi Muhulwane: Vhadededzi, Mveledziso ya zwa Vhashumi na Tshiimiswa, kha Muhasho wa Pfunzo ya Mutheo. Vho Clifford Abraham Appel sa Muofisiri Muhulwane wa zwa Masheleni kha Muhasho wa Mveledziso ya zwa Matshilisano.Khabinethe yo tendelana na u tholiwa ha vha tevhelaho sa miraḓo ine ya ḓo shuma kha Vhulangi ha Lushaka ha Vhuendi ha Nnyi na Nnyi:a) Vho Lesedi Dinte, nab) Vho Ḓivhani Edzisani Tshivhase.c) Phurofesa  Vho  Dyani-MhangoKhabinethe yo tendela u tholiwa ha Vho Semira Mohammed sa Muraḓo a sa Shumiho hone kha Bodo ya Zhendedzi ḽa Vhuendi ha Badani ḽa zwa u Pfuka Mikano.  Khabinethe yo dzhiela nṱha u tholiwa ha Vho Tshediso Matona sa  Mulangi Muhulwane wa Eskom SOC Ltd vha dovha vha vha muraḓo wa Bodo ya Vhalangi ya Eskom ngauri vha fara poswo kha ofisi iyi.Mbudziso: Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha Muṱangano wa Khabinethe wa dzi 3 Khubvumedzi 2014,4 Sep 2014,https://www.gov.za/statement-cabinet-meeting-3-september-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-3-khubvumedzi-2014,"1. U Shumiswa ha Mbekanyamushumo dza Ndeme dza Muvhuso 1.1. Khabinethe yo ṱanganedza u vulwa lwa tshiofisi nga Muphuresidennde Vho Zuma ha sibadela tsha Dr Harry Surtie ngei Upington, Kapa Devhula nga dzi 2 Khubvumedzi  2014.. Hezwi zwi khou ḓa nga murahu ha maḓuvha maṋa musi tshiṅwe sibadela tshiswa tsha Natalpruit Gauteng tsho vulwa nga Minisiṱa wa Mutakalo Vho Dokotela Aaron Motsoaledi. Hezwi ndi zwiṅwe zwa zwithu zwa ndeme zwe zwa swikelelwa nga mbekanyamushumo dza themamveledziso dza lushaka dza muvhuso zwine zwa ḓo bveledza u fhaṱwa ha zwibadela zwa 43 na dzikiḽiniki dza 213 kha tshikhala tsha miṅwaha miṱanu i ḓaho u swikela ṱhoḓea dza sisiṱeme ya Ndindakhombo ya Mutakalo wa lushaka.1.2. Khabinethe yo khoḓa u fara na u ṱangula ho itwaho nga vha Project Darling na u farwa ha tshigwada tshe tsha humbulelwa zwa u ṱangula maṱiraka. Project Darling yo fhedza yo wanulusa dzidaimani dze dza vha dzo dzhiwa lu si lwa mulayo na u dzhiululwa ha thundu ine ya paḓa 50 miḽioni wa dzirannda, miḓi ya 15 na miḽioni na R43 miḽioni ya kharentsi ya nnda.Mafheloni a uno ṅwedzi mapholisa vha ḓo anḓadza mbalombalo dza vhugevhenga dza ṅwaha. Figara hedzi dzo tewa kha mbalo vhukuma dza milandu yo vhigwaho kha mapholisa nahone dzi ḓo sumbedza dzikhaedu na zwe zwa koniwa. U anḓadzwa ha dzifigara hu a ri konisa uri ri dzhenele kha nyambedzano ri na nḓivho ya uri ri nga kona hani u khwaṱhisa vhushaka na tshitshavha zwi tshi yelana na u dzhenelela ha muvhuso kha nzudzanyo yo khwaṱhaho ya zwa u lwa na vhugevhenga. Uri shango ḽi kone u bvelela kha u lwa na vhugevhenga, khabinethe i humbela tshitshavha uri tshi ḓidzhenise kha u vhiga vhugevhenga na u tikedza foramu dza vhutsireledzi ha tshitshavha sa izwi nndwa ya u lwa na vhugevhenga i tshi ṱoḓa maanḓa a tshitshavha nga u angaredza.Muvhuso u sasaladza u tshoṱelwa na mabulayo ane a itwa kha miraḓo ya Tshumelo dza Mapholisa a Afurika Tshipembe musi vhe mushumoni.  Nga dzi 7 Khubvumedzi 2014 muvhuso u ḓo elelwa na u ṱhonifha avho mapholisa vhe vha xelelwa nga matshilo avho musi vhe mushumoni.  Khabinethe i khou ramba lushaka u ṱhonifha avho mapholisa vhe vha lovha vha tshi khou linga u ita uri mulayo u tevhedzwe.1.3. Khabinethe i ṱanganedza nḓivhadzo ya R2 biḽioni ya fhethu ha vhufuwi ha zwibveledzwa zwa maḓini kha  “Zounu ya Mveledziso ya Nḓowetshumo ya Coega” hune ha vha Kapa Vhubvaḓuvha, hune ha ḓo ṋetshedzwa hekhithara dza 80 kha vhulimi ha abalone nga ṅwaha wa 2020 ha bveledza mishumo ya tshoṱhe ya 2080. Thandela hei ndi tshipiḓa tsha ‘Operation Phakisa’ ine ya ṱoḓa u lungulula u konadzea ha ikonomi ya maḓadzhe a Afurika Tshipembe. Thandela hei ina vhukoni ha u ṋetshedza kha ikonomi hu eḓanaho R177-biḽioni na u sika mishumo ine ya lingana miḽioni nga 2033.  Khabinethe i ṱuṱuwedza vhabindudzi vhanzhi u shumisana na muvhuso kha zwikhala zwiswa zwa nyaluso ya ikonomi. 1.4. Khabinethe i takalela vhuhone ha tshigwada tsha vhomakone vha zwa mishonga vha Afurika Tshipembe kha mashango a Vhukovhela ha Afurika ha Guinea, Sierra Leone, na Liberia vhane vha khou thusa u lwa na u phaḓalala ha tshitzhili tsha Ebola. Tshigwada hetshi tsha vhomakone vho pfumbudzwaho lwa nṱha tsho shomedzwa nga laborathori thendeleki nahone tsho no vha hone lwa vhege mbili u thusa u kambela vhulwadze uvhu kha Dzingu ḽoṱhe.  1.5. Khabinethe i ṱanganedza u rwelwa ṱari ha Luṱa lwa u thoma lwa thandela i no vhidzwa upfi “Pongolapoort Bulk Water Supply”. Thandela yo anganyelwaho u dzhia R1,5 biḽioni i ḓo bveledza kha u ṋetshedza maḓi na u dzhenisa maḓi nga nḓalo na vhuṱumani vhutevhekanaho kha vhathu vha  134 864 miṱani ya 16200. Thandela i ḓo ṋetshedza maḓi kha tshitshavha tsha masipala wapo wa Jozini, KwaZulu-Natal.2. Tsheo dza ndeme dza Khabinethe 2.1. Khabinethe yo tendela u anḓadzwa ha “mvetamveto ya Muhanga wa Mveledziso ya Ḓorobo dzo Ṱanganelanaho’ u itela vhukwamani na vhashumisani vha ndeme, na  tshumisano ya mivhuso. Hezwi zwi ḓo ṱoḓa thendelano kha adzhenda ya zwa tshanduko ya dziḓoroboni dza Afurika Tshipembe. Muhanga u fhindula bembela ḽa  Muphuresidennde Vho Jacob Zuma ḽa mveledziso ya dziḓoroboni kha u shumana na masiandoitwa a maitele mahulwane a tshitalula na u thusa mimasipala u kona u bveledzisa dziḓorobo nga u ṱavhanya. Bono ḽa Muhanga uyu ndi u alusa dziḓorobo dza khwiṋe dzi re na vhutshilo. Hezwi zwi ḓo fhelisa masiandoitwa a tshitalula zwi tshi ya nga dzitshaka na ikonomi, zwa bveledza dziḓorobo dzo ṱanganelanaho dzi kungaho.2.2. Khabinethe yo tendela Muvhigo wa Lushaka lwa Afurika Tshipembe kha zwa Dzinnḓu na Mveledziso ya Dziḓoroboni une wa ḓo ṋetshedzwa kha khonferentsi ya Mbumbano ya Dzitshaka (HABITAT III) nga 2016. Khonferentsi ya u thoma ya Mbumbano ya Dzitshaka(UN) ya ndugiselo i ḓo farwa nga dzi 17 na dzi 18 Khubvumedzi 2014.Muvhigo hoyu u khou lavhelelwa u bveledza ‘Adzhenda Ntswa ya Dziḓorobo’ ya ḓaṅwaha 21 ine ya ḓo shuma na dzikhaedu dzine dza vha phanḓa ha u bveledzisa na u bveledza mashango, ine ya tendela kana ya ṱanganedza ndeme ya dziḓorobo kha mafhungo a dzhango zwine zwa nga tshanduko ya kilima, tshinyalelo, mveledziso ya ikonomi na dzipfanelo dza vhathu.  Nzudzanyo ya Habitat III yo ḓa tshifhinga tsha musi Afurika Tshipembe ḽi tshi khou bveledzisa mulayo wa Mahanga wa Ṱhanganyelo ya Dziḓorobo na u thomiwa ha nzudzanyo ya Mvetamvetothangeli nga ha Madzulele a Vhathu.2.3. Khabinethe yo tendela u bveledziswa ha ‘Zhendedzi ḽa Ndangulo ya Ndaka ya Muvhuso’ ḽine ḽa ḓo sedzulusa vhulanguli ha ndaka ya muvhuso. Hezwi zwi ḓo vha tshipiḓa tsha tshiimiswa tsha muvhuso nga fhasi ha vhulanguli ha Minisiṱa wa zwa Mishumo ya Tshitshavha. Minisiṱa Vho Nxesi vha ḓo ṱalusa nga vhuḓalo fhungo iḽi.2.4. Khabinethe yo tendela u khwiniswa ha mbekanyamaitele ya u tholwa ha ‘Vhashumi vha u Langula Zwikolodo’ ine ya ḓo anḓadzwa nga nḓivhadzo kha Gazette ya Muvhuso. Ndivho ya Mbekanyamaitele ndi u bveledza ndunzhendunzhe, ngona, u bvela khagala na u bveledza u lingana ha vhathu vhe vha vha vho kundiswa nga tshiṱalula. Tshanduko khulwane ine ya khou ḓisiwa nga u khwiniswa ndi u bviswa ha sisiṱeme ine ya vhidzwa upfi Khumbelo, ho lavhelelwa u swikelela tshanduko. Mbekanyamaitele i ḓo shuma fhedzi kha u tholwa hu no itwa ho sedzwa Mulayo wa Vhukolodi, wa Dzikhamphani na wa Close Corporations.3. Milayotibe3.1. Khabinethe yo tendela uri Mulayotibe wa Mbuyedzedzo wa 2014 u vhalwe phalamendeni. Mulayo wa Mbuyedzedzo wa 1975 wo ḓa phanḓa ha Ndayotewa ya 1996, wa ita uri zwi vhe zwa ndeme u linganya mulayo une wa shumiswa u langa u vhuyedzedzwa ha ndaka kha ndeme na mbetshelwa ya Ndayotewa. Minisiṱa Vho Nxesi vha ḓo ṱalutshedza u ya phanḓa nga heḽi fhungo.4. Vhuimo ha Khabinethe kha Mafhungo a Zwino 4.1. Khabinethe i ṱuṱuwedzwa nga nyaluwo ya ikonomi yavhuḓi yo rekhodiwaho kha kotara ya vhuvhili ya ṅwaha zwi si na ndavha na u konḓelwa ha nyimele ya ikonomi kha shango ḽashu na nnḓa. Maga a nyaluwo ya ikonomi o ḓidzula a si na maanḓa kha u thasulula dzikhaedu dza vhushayi, u sa lingana na vhushayamushumo.Muvhuso u khou gidima nga u ṱavhanya kha nḓisedzo ya Nzudzanyo ya Mveledziso ya Lushaka u thasulula dzikhaedu dzashu, u engedzwa lwa tshothe khonadzeo ya nyaluwo na vhusikamishumo kha vhathu vhashu. Kha sia heḽi, vhubindudzi hashu kha themamveledziso – muḓagasi, vhuendi, maḓi, dzibada, zwikolo na zwibadela – zwi ita uri hu vhe na u vhilula kha  nyaluwo ya ikonomi yo angarelaho. Volumu ya vhubindudzi ha pfuma nga ṅwaha yo itwaho nga vhubindudzi ha vhathu yo engedzwa nga phesenthe dzi fhiraho 260 kha miṅwaha ya 10 yo fhiraho. Tshumiso ya themamveledziso ya ṅwaha ya muvhuso wapo yo vha kavhili u bva mafheloni a 1990. Sekithara ya vhathu yo vhulunga tshelede i paḓaho R1 ṱhiriḽioni kha themamveledziso u bva 2009/10. Ri lavhelela uri nyaluwo yeneyo kha tshipiḓa tsha vhuvhili tsha nwaha i ḓo vha yo khwaṱhaho saizwi migodi na sekithara dza mamaga zwi tshi ḓo thoma u takuwa. Muvhuso u ḓo isa phanḓa u shuma na mabindu na vhashumi u sika vhupo vhune ha tendela vhubindudzi na nyaluwo ya ikonomi.4.2. Khabinethe i sasaladza zwiṱatamennde na milayo ya zwino ine ya ṱuṱuwedza dzinndwa  i lwaho na ndeme ya ndayotewa yashu ya shushedza na u kwashekanya mbuelo dze ra dzi ita sa shango. U tshinyadzwa ha dzibasi ho iteaho zwezwino ngei Kapa Vhukovhela nahone hu khou sasaladzwa zwihulu. Khabinethe yo khoḓa vhabebi vhe vha zwi dzhia vha zwi vhea kha mahaḓa avho u vhona uri vhana vha vhuelela zwikoloni nge Kapa Devhula . Khabinethe yo livhuwa vhabebi kha u dzhenelela kha vhumatshelo ha vhana vhavho na u dovha vha ita bembela ḽa uri ṱhoḓea dza vhana dzi songo dovha dza fanywa dza tambiwa ngadzo kana dza shumiswa kha nyambedzano kha mafhungo a tshitshavha. Khabinethe yo ṱuṱuwedza maAfurika Tshipembe u linda phungo mbuya ya shango ya vhukoni haḽo kha u dzhenelela kha dzinyambedzano dza u fhaṱa na u thasulula mafhungo zwi sayi ngauri ndi nnyi ane a vha khazwo hu tshi itelwa u isa Afurika Tshipembe phanḓa. 4.3. Khabinethe yo ṱanganedza maga a tsheo a SADC nga ha Vhutsireledzo na Mulalo kha khaedu ya mafhungo a zwino a poḽotiki ya ngei Lesotho, he ya vusulusa vhuimo ha thikhedzo yavho kha SADC vhune ha hanedzana  na ndingedzo dzoṱhe dza u shandula muvhuso zwi lwaho na ndayotewa. Sa zwenezwo khabinethe i khou ita bembela ḽa vhoṱhe vhashumisani uri vha shume vhoṱhe u vhuyedzedza milayo ya demokirasi ngei Lesotho na u dovha hafhu vha shumisa Tsumbanḓila ye ya tendelaniwa na tshiimiswa tsha SADC.4.4. Khabinethe yo tendela u ḓirula mushumo ha Mudzulatshidulo wa Khomishini ya Vhukhethi ho Ḓiimisaho (IEC), Advokheithi Vho Pansy Tlakula. U ḓirula havho mushumo hu khou ḓa hu tshi lwedzana na u sasaladziwa nga murahu ha u bvelela havhuḓi ha Khetho Guṱe dza 2014 dze vha vha vha khou dzi langa. Vho shuma zwihulu u vhona uri demokirasi yashu i dzule yo khwaṱha. Khabinethe yo ṱahisa dzindivhuwo dzayo kha mushumo wo itwaho nga Vho Advokheithi Tlakula, ya isa dzindivhuwo dzayo kha mushumo we vha u ita vha sa ḓiṱoḓeli zwavho kha demokirasi yashu nahone vha vha tamela mashudu avhuḓi.4.5. Khabinethe yo ṱanganedza khaṱhulo yo ṋetshedzwaho nga Khothe ya Ndayotewa ine ya vha khwaṱhisedzo ya uri mbekanyamaitele ya muvhuso ya nyito ya u khwaṱhisedza yo luga na. Muvhuso wo ima wo khwaṱha kha mbekanyamushumo ya u lugisa u sa lingana ha vhathu nga maanḓa zwi tshi ya kha vhupo ha mushumoni. Hei tsheo i dovha ya khwaṱhisa uri nga ngoho nyito ya u khwaṱhisedza ndinganyo yo katela na miṅwe milayo ya u linganya kha u tholwa na u alusa tshanduko kha u maanḓafhadza vhe vha  sedzelwa fhasi murahu. 5. Mbekanyamushumo dzine dza khou ḓa5.1. Muhasho wa Pfunzo ya Mutheo u ḓo fara  Tsenguluso ya Lushaka ya Ṅwaha nga Ṅwaha  (ANA) ya vhuṋa u bva nga dzi 16 u swika dzi 19 Khubvumedzi 2014 u sedzulusa u bvelela ha vhagudi zwi tshi katela vhagudiswa vha  Gireidi 1 - 6 na vha Gireidi 9 sa tshipiḓa tsha u linga u khwinisa ndeme ya pfunzo. Ṅwaha uno wa 2014 Muhasho wa Pfunzo ya Mutheo u ḓo dovha wa ita ndingo dza ṱhaṱhuvho dza tsumbo ya vhagudi vha Gireidi 7 na 8 nahone tsheo iyo ya ṱhaṱhuvho i ḓo dzhiwa nga 2015.ANA i bveledzisa vhuṱanzi ho linganyiswaho u sedza u bvelela ha u dzhenelela ho fhambanaho ha muvhuso u khwinisa zwa u vhala na mbalo kha vhagudi na u konisa vhadededzi u fhambanya masia ane a ṱoḓa thikhedzo yo engedzwaho. Khabinethe i ṱuṱuwedza vhabebi na vhaunḓi u tikedza vhana vhavho na u vhona uri mvelelo dzi shumiswa u thasulula masia a u bvelela maṅwe na maṅwe. Tsumbamushumo na zwiko zwa ANA zwa 2014 zwi a wanala kha: www.education.gov.za.5.2. Minisiṱa wa Mveledziso ya Mahayani na Mbuedzedzo ya Mavu Vho Gugile Nkwinti vha ḓo fara 2014 Land Tenure Summit Hodelani ya Birchwood  na OR Tambo Conference Centre, Boksburg u bva nga dzi  4 u swika dzi 6 Khubvumedzi 2014. Samithi i ḓo sedza kha maga a u humisa vhulangi ha shango nga mashango a nnḓa na tshiṱalula zwo itaho uri vhathu vharema vha 75% vha kundelwe nga u vha na shango vha si vhe na ndaka nahone vha vhe vha si na tshenzhemo, hu songo tsireledzwa pfanelo dza tshifhinga. Khabinethe i tsivhudza vhashumisani uri vha shume na muvhuso nahone vha vhe na vhuḓiimiseli ha u thasulula mafhungo a dzipfanelo dza tshifhinga dzo tsireledzwaho.5.3. Mbekanyamushumo ya Ṅwedzi wa Tshumelo ya Tshitshavha u bva nga dzi 1 u swika dzi 30 Khubvumedzi 2014 fhasi ha thero “U tumbula nḓila ine vhashumeli vha vhathu vha shumisa zwone. Vhathu Phanda ‘U vhea vhathu u thoma’”, i ḓo sedza kha  khwaṱhisedzo khulwane ya u ḓiselwa ha tshumelo phanḓa. Khabinethe i khou huwelela kha maAfrika Tshipembe u ṱhonifha vhashumeli vha muvhuso vho khetheaho kana zwiimiswa zwa muvhuso nga u vha nanga kha mushumo wa Pfufho dza Vhukoni dza Lushaka dza Batho Pele nga datumu ya u vala ya dzi 30 Khubvumedzi  2014.5.4. Ṅwedzi wa Vhufa u pembelelwa u bva nga dzi 1 – dzi 30 Khubvumedzi 2014 fhasi ha thero i no pfi  “U Pembelela Miṅwaha ya 20 ya Demokirasi” Ṱalusani Nganea ine ya ḓo Isa Afurika Tshipembe phanḓa. Khabinethe i ṱuṱuwedza maAfurika Tshipembe u pembelela vhufa hashu ho pfumaho ha vhupo na mvelele, u tenda ho fhambanaho na sialala musi vhathu vha tshi ṱangana hu tshi tevhedzwa u kovhekana ha vhuvha. Ṅwedzi wa vhufa wa ṅwaha hoyu u khou bvelela u tshi kuḓana na u pembelela hashu ha Minwaha ya 20 ya Mbofholowo zwine zwa dovha zwa khwaṱhisa u elelwa ha guṱe ha nndwa ya u khwinifhadza vhuvha hashu sa lushaka.Khabinethe i ṱuṱuwedza maAfurika Tshipembe nga maanḓa vhaswa uri vha kuvhatedze vhufa gute hashu nahone vha shumise vhufa ha mvelele dzo fhambananaho u ṱuṱuwedza u fhaṱa lushaka, zwi tshi katela vhadzulapo na ṱhuṱhuwedzo ya zwa matshilisano. MaAfurika Tshipembe a tsivhudzwa u ya vhudzivhani ha vhufa hashu ha mupo nga u dalela vhugalaphukha ha lushaka nga mahala u bva dzi 8 u swika dzi 12 Khubvumedzi 2014 sa tshipiḓa tsha Vhege ya Vhugalaphukha ha Lushaka ha Afurika Tshipembe(SANParks) ha Ṅwaha ha vhuṱahe. Khabinethe i dovha hafhu ya tikedza bembela ḽa Phalamennde ḽa vhathu vhoṱhe vha Afurika Tshipembe u tsireledza vhufa ha lushaka.5.5. Khabinethe i tamela mashudu mavhuya Bafana Bafana phanḓa ha mitambo mivhili ya vhuṱhogwa na Sudan nga dzi 5 Khubvumedzi, Khartoum une wa vha mutambo wa u tendelwa u dzhenela mitambo ya dzhango ṅwaha u ḓaho na mutambo na Nigeria nga dzi 10 Khubvumedzi 2014, kha Ḓorobo ya Kapa. Khabinethe i dovha hafhu ya fhululedza Banyana Banyana na Amajita phanḓa ha mitambo mihulwane ine vha ḓo vha vha tshi khou i tamba. Banyana Banyana vha ḓo vha vha tshi khou tamba kha mitambo ya Vhugweṋa ya Vhafumakadzi ya dzhango ḽa Afurika ya vhuṱahe  ine ya ḓo tambelwa Namibia nga ṅwedzi wa Tshimedzi, nahone vha nḓilani ya u tendelwa u dzhenela muṱaṱisano wa Tshiphuga tsha Ḽifhasi tsha FIFA 2015 wa Vhafumakadzi ngei Canada.Ngeno Amajita ine ya vha Thimu ya Lushaka ya vha fhasi ha miṅwaha ya 20 yo tendelwa u dzhenela muṱaṱisano wa 2015 wa dzingweṋa dza Afurika ngei Senegal. Khabinethe i khou tsivhudza maAfurika Tshipembe u kunguwedza thimu hedzi kha nḓila dzavho dza u ya vhugalani.Khabinethe yo ṱanganedza vhadzheneli u bva kha ḽifhasi vhane vha ḓo vha vho dzhenela   Thonamennde ya Tshiphuga tsha Ḽifhasi ya Kyokushin Karate ya vhuṋa ine ya ḓo farwa nga dzi 6 Khubvumedzi 2014, ngei Luthuli International Convention Centre, Durban. Muṱaṱisano uyo u ḓo vulwa lwa tshiofisi nga Muphuresidennde Vho Jacob Zuma vha dovha vha lingedza u ṱoḓa u alusa Karati sa mutambo wa vhaswa hu tshi sedziwa dzimbuelo dzine dza vha u gudisa vhuḓifari havhuḓi, vhuḓipileli, u vha na nḓivho na u alusa tsireledzo ya vhugevhenga kha tshitshavha.5.6. Vhurumiwa ha Miṱaṱisano vhu ḓo ramba Khonferentsi ya Ṅwaha ya Vhumalo na u Pembela ha Ṅwaha wa Vhufumi ṱhanu u bva nga dzi 4 – 5 Khubvumedzi 2014. Khonferentsi i ḓo vulwa lwa tshiofisi nga Minisiṱa Vho Ebrahim Patel vha ṱanganedza vharumiwa,  zwi tshi katela na avho vha bvaho kha vhaimeli vha miṱaṱisano kha  dzhango ḽoṱhe ḽa Afurika na muimeli muthihi wa muṱaṱisano a bvaho kha dzingu, na vhurumiwa vhu bvaho kha Common Market for Eastern na Southern Africa Competition.6. U tholwa6.1. Khabinethe i tendelana na u tholwa ha Vho Attwell Sibusiso Makhanya sa Mulanguli Muhulwane wa Mhlathuze Water.Mbudziso:Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha Muṱangano wa Khabinethe wa dzi 17 Khubvumedzi 2014,18 Sep 2014,https://www.gov.za/statement-cabinet-meeting-17-september-2014-0,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-17-khubvumedzi-2014,"1. Vhuimo ha Khabinethe kha Mafhungo a Zwino1.1. LesothoKhabinethe yo livhuwa vhurangeli ho itwaho nga Muphuresidennde Vho Zuma na SADC ha u vhuedzedza mulalo ngei Lesotho. Khabinethe i tikedza mbuedzedzo dza zwenezwino dzo itwaho nga Samithi dzo itaho uri Mufarisa Muphuresidennde wa Riphabuḽiki ya Afurika Tshipembe, Muṱhomphei Vho Cyril Ramaphosa, vha tshi tikedzwa nga Vhuṅwaleli na tshigwada tsha vhomakone vha bvaho kha Miraḓo ya Mashango a Troika, vha shume sa Mutshimbidza SADC kha Muvhuso wa Lesotho. Mufarisa Muphuresidennde, Vhuṅwaleli na vhomakone vha na zwidodombedzwa zwo fhelelaho zwa u tshimbidza mbuedzedzo ya polotiki na vhudziki ha vhutsireledzi kha Muvhuso wa Lesotho, kha tshifhinga tshipfufhi na tshilapfu. 1.2. Maṱano a khamphani dza Afurika Tshipembe kha ḽa RussiaKhabinethe i fhululedza khamphani dza Afurika Tshipembe dze dza fhiwa pfufho khulwane kha World Food Show ngei Moscow.  Kha vhushumisani na Muhasho wa Mbambadzo na Nḓowetshumo, Vhubveledzi ha Zwiḽiwa zwapo Afurika Tshipembe ho ṱanganedzwa nga nḓila yavhuḓi nga vhaṱunḓi vha Zwiḽiwa ngei Russia. Pfufho iyi ya dzitshakatshaka i khou ḓa nga murahu ha madalo a zwenezwino a Muphuresidennde Vho Zuma kha Riphabuḽiki ya  Russia. Ṋaṅwaha ho vha na vhaṱani vha linganaho 3 000 vha ṱanaho zwibveledzwa zwavho. Fhasi ha tshikimu tsha Makete wa Mbambadzela nnḓa na Thikhedzo ya Vhubindudzi (EMIA), khamphani dza 21 dza Afurika Tshipembe dzo ṱana sekitara ya vhubveledzi ha vhulimi, vhusimamiri na vhureakhovhe.1.3. Muṱaṱisano wa Maanea kha tswikelelo dza Demokirasi na Mbofholowo ya Nat Nakasa   Khabinethe i fhululedza vho winaho kha muṱaṱisano wa maanea a ngaha vhutshilo ha Nat Nakasa, ramafhungo makone we marambo awe a vhuiswa Afurika Tshipembe nga murahu ha miṅwaha ya 50 nga dzi 19 Ṱhangule 2014. Vhurangeli uvhu ho tshimbidzwaho nga Muhasho wa Vhutsila na Mvelele vhu humbudza murafho wa vhaswa vhashu ngaha nndwa yashu ya mbofholowo na u ita uri vha kone u ḓivha ngaha ḓivhazwakale ya u ṅwala na vhoramafhungo vha Afurika Tshipembe. Matshudeni vhane vha khou gudela u vha vhoramafhungo Sbongakonke Mbatha, Qiniso Mbili na Nkamogeleng Lebeloane muṅwe na muṅwe wavho o wina tshikhala tsha vhugudelamushumo na laptop.Tshiṅwe tshiteṅwa tsho vha tsha khanedzano ya vhagudiswa ye ya vha yo sedza kha tswikelelo dzo swikelelwaho nga kha Mbofholowo na Demokirasi. Ndivho ya muṱaṱisano yo katela u ḓivhisa vhathu ngaha mushumo wa vhoramafhungo nga tshifhinga tsha nndwa ya Afrurika Tshipembe. Vhawini ndi Mfundo Radebe, Dumisa Nzama, Danielle Dallas, Olivia Habonimana, Faith Marthinussen na Cebisa Ncube muṅwe na muṅwe wavho o wina  laptop.2. Tsheo dza ndeme dza Khabinethe2.1. U sudzuluswa ha Mikovhe ya Muhasho wa Mutakalo kha Khamphani ya Biological and Vaccines Institute (Biovac) Khabinethe yo themendela u sudzuluswa ha mikovhe ya Muhasho wa Mutakalo kha Biovac ya Tshipembe ha Afurika ya iswa kha Muhasho wa Saintsi na Thekhinoḽodzhi.Biovac ndi vhushumisani ha muvhuso na phuraivethe vhukati ha Muvhuso wa Afurika Tshipembe na Khontsothiamu ya Biovac. Mikovhe ya muvhuso wa Afurika Tshipembe ndi 12, 5% i langwaho nga Muhasho wa Saintsi na Thekhinoḽodzhi na 35% i langwaho nga Muhasho wa Mutakalo.U sudzuluswa ha mikovhe ndi phindulo kha mbilaelo dzo ṱahiswaho nga Dzangano ḽa Mutakalo wa Ḽifhasi(WHO) na Tshikwama tsha Vhana tsha Mbumbano ya Dzitshaka (UNICEF) ya uri Muhasho wa Mutakalo kha nzudzanyo dza zwino u nga lwiswa vhunga wo vha wo ima sa mufaramukovhe wa dovha wa vha murengi. WHO i ṱoḓa mannḓalanga a mulayo (kha nyimele iyi, Khantsele ya Ndango ya Mishonga ine ya vha tshipiḓa tsha Muhasho wa Mutakalo) na mushumo wayo wa vhulangi zwi tshi fhandekanywa na vhuṅwe vhubveledzi ha mishonga – kha iyi, Biovac.  U sudzuluswa ha mikovhe ya Muhasho wa Mutakalo uri iye kha Muhasho wa Thekhinoḽodzhi, zwi ḓo konisa Biovac u vhambadzela nnḓa zwibveledzwa zwayo kha mashango ane a vhuelwa nga mbekanyamushumo ya mishonga ya WHO na UNICEF.Biovac ndi khamphani i ṋetshedzaho mishonga ya ndeme vhukuma, yo tsireledzeaho nahone i shumaho kha sekithara ya muvhuso, na uri ndi yone i rangaho phanḓa mishonga ya malwadze a vhana kha Mbekanyamushumo yo Engedzwaho ya Muvhuso ya u Hayela(EPI). Zwazwino muvhuso u ḓo langa 47,5% ya mikovhe ya Biovac nga kha Muhasho wa Saintsi na Thekhinoḽodzhi ngeno 52.5% itshi ḓo langwa nga Khontsothiamu ya Biovac.2.2. ESKOMVhunga zwo ḓivhazwa mafheloni a vhege yo fhiraho, Khabinethe yo themendela maga au vhulunga na u bveledza nḓowetshumo ya muḓagasi, u khwaṱhisedza zwa masheleni Eskom, na u vhona uri tsireledzo ya fulufulu yo vhulungea.Zwoṱhe hezwi zwi tea u itiwa nga nḓila ine ya sa ḓo ḓisa mutsiko kha masheleni a lushaka. Muvhuso u tea u dovha wa vhona uri miṱa i shayaho yo tsireledzea arali tshomedzo dza ikonomi dzi tshi khou tenda kha u kwamea ha nzudzanyo ya mitengo.Tsheo ya Khabinethe yo tewa kha themendelo dza Komiti ya Dziminisiṱa (IMC) i sedzulusaho zwikhala zwire hone kha u vhona uri fulufulu ḽo tsireledzea. IMC i ḓo isa phanḓa na u monithara nḓowetshumo iyi.Zwidodombedzwa zwa maga ayo zwi wanala kha webusaithi ya Muhasho wa Gwama ḽa Lushaka.Nga u ṱukuvhafhadza, maga ayo a katela u dzhenelela ha muvhuso ha nyengedzedzo ya ndinganyo kha Eskom, kha u thusa uri tshumelo i khwaṱhise ndivhanyisedzo yayo, zwine zwa i konisa uri i hadzime kha mimakete ya masheleni. U vhona uri tshomedzo dza masheleni a muvhuso a dzi ngo tambisea, nyengedzo ya ndinganyo i ḓo lambedzwa nga ndango ya thundu ya muvhuso isi na siṱirathedzhi. Zwidodombedzwa zwinzhi maelana na izwi zwi ḓo sumbedzwa musi Minisiṱa wa Gwama vha tshi ṋetshedza Tshiṱatamennde tsha Mbekanyamaitele ya Mugaganyangwama wa Kotara ya Vhukati (MTBPS) nga dzi 22 Tshimedzi.Maṅwe maga hu katelwa: khwiniso yo khwaṱhaho ya vhubveledzi ha kushumele kwa Eskom zwine zwa ḓo fhungudza mbadelo; nyengedzeo ya R50 biḽioni ya tshikolodo tsho engedzwaho nga Eskom zwine zwa ḓo tikedzwa nga garanthii dza muvhuso wa zwino; thikhedzo ya muvhuso kha khumbelo ya Eskom uya kha Vhubveledzi ha Fulufulu ḽa Lushaka lwa Afurika Tshipembe(NERSA), ya u dzudzanywa ha mitengo kana dzimbadelo zwine zwa vha kha mudzedze muthihi na maitele a mulayo wo ḓoweleaho; ṱhoḓea ya maga a vhulangi; u kunakiswa ha mbekanyamaitele ya fulufulu; na u engedzwa ha mbekanyamushumo ya vhubveledzi ha muḓagasi wo ḓiimisaho.Kha u tsireledza miṱa i shayaho, muvhuso u ḓo engedza ndango ya gavhelo ḽa muḓagasi wa mahala. Izwi zwi ḓo ita uri mbekanyo dzi shumiswe nga nḓila i vhuedzaho khathihi na u ṱuṱuwedza mimasipala u khwinisa mveledzo dzine vha dzi shumisa kha u bveledza nethiweke dzavho na u isa muḓagasi kha vhashumisi vhawo. Maga aya ndi a ndeme kha u alusa ikonomi ya Afurika Tshipembe uya kha phimo ine ya ri konisa u sika mishumo minzhi, u fhungudza vhushai na u sa vha hone ha ndinganyo.2.3. U sudzuluswa ha mishumo ya vhulanguli uya kha Ofisi ya Muhulwane wa VhulamukanyiKhabinethe yo nyeṱulelwa ngaha u thomiwa ha luṱa lwa u thoma lwa u sudzulusa mishumo ya vhulanguli na vhashumi zwi elanaho na Khothe Khulwane u bva kha Muhasho wa Vhulamukanyi na Mveledziso ya Ndayotewa uya kha Ofisi ya Muhulwane wa Vhulamukanyi. Izwi zwi kwamana na Mulayo wa Khwinisedzo wa Ndayotewa wa vhu 17,wa  2012 na mulayo wa Khothe Khulwane, Mulayo wa vhu 10. wa 2013. Mulayo wa Khothe Khulwane u khwaṱhisa vhulanguli nga u isa madzhisiṱiraṱa kha Khethekanyo dzoṱhe dza Khothekhaṱhuli fhasi ha ndango ya Muphuresidennde Muhaṱuli wa Khethekanyo i kwameaho. Mulayo uyu u fha mannḓa na mishumo kha Ofisi ya Muhulwane wa Vhulamukanyi ye ya thomiwa sa tshiimiswa tsha muvhuso tshire thungo sa muhasho, nga Mulevho wa Muphuresidennde wa 2010. Izwi zwi ombedzela vhuḓikumedzeli ha Muvhuso kha vhuimawoga ha Vhuhaṱuli sa zwo tikedzwaho nga Ndayotewa yashu.2.4. U thomiwa ha Ofisi ya Ndango ya Thandela ya Vhurangeli ha Gundo ḽa Themamveledziso ya Muphuresidennde Khabinethe yo tendela u thomiwa ha Ofisi ya Ndango ya Thandela ya Vhurangeli ha Gundo ḽa Themamveledziso ya Muphuresidennde ya Mbumbano ya Dzitshaka, ine ya rangwa phanḓa nga Muphuresidennde Vho Zuma. Heyi ndi mbekanyamushumo ya themamveledziso i tshimbidzwaho Afurika, yo itelwaho u kunda thandela dza themamveledziso dza nnḓa ha mikaṋo, ine ya ḓo vula zwikhala na khonadzeo dza ikonomi zwa dzhango na u ḓisa zwikhala zwa mveledziso kha zwitshavha, dziḓorobo na madzingu.Khabinethe yo tendela u thomiwa ha Ofisi ya Ndango ya Thandela ya Vhurangeli ha Gundo ḽa Themamveledziso ya Muphuresidennde, itshi khou tikedzwa nga mihasho ya muvhuso yo teaho. Ofisi ya Ndango ya Thandela i ḓo tikedzwa nga u thomiwa ha Komiti ya Dziminisiṱa kha Vhurangeli ha Gundo ḽa Themamveledziso ya Muphuresidennde ha AU kha ḽa Afurika Tshipembe. Komiti iyi i ḓo rangwa phanḓa nga Minisiṱa wa Ofisi ya Muphuresidennde wa Vhupulani, u Monithara na Tsedzuluso.2.5. U thomiwa ha tshigwada tsha Tshumelo ya Tshitshavha tsha vhaḓivhi vha mulayo na vhashumanaho na zwi kwamaho vhashumiKhabinethe yo themendela u thomiwa tshigwada tsha Tshumelo ya Tshitshavha tsha vhaḓivhi vha mulayo na vhashumanaho na zwi kwamaho vhashumi tshine tsha ḓo shumana na dzikheisi dzo salelaho murahu dza vho imiswaho kha Tshumelo ya Tshitshavha. Muhumbulo muhulwane wa vhudzheneleli uvhu ndi u ita uri Tshumelo ya Tshitshavha i shume nga nḓila i vhuedzaho nga u fhungudza tshifhinga tshi dzhiwaho musi hu tshi itiwa maitele au dzhia vhukando, nga mannḓa hune vhashumi vha imiswa mushumoni vha tshi khou ḓi isa phanḓa na u wana muholo wo fhelelaho.Zwiṅwe hafhu, vhurangeli uvhu vhu ḓo vhona uri huvhe na ndango yo teaho ya u dzhiya vhukando nga u shumisa miṅwedzi miraru (maḓuvha a 90) arali yo ḓalesa, kha u khunyeledza milandu iyo. Tshigwada tsha vhaḓivhi vha mulayo na zwa vhashumi tshi ḓo vha tshi na vhaofisiri vha Tshumelo ya Tshitshavha vha ḓivhaho zwinzhi kha sia iḽo, hu tshi katelwa vhasedzulusi, vhatshutshisi, na vhaofisiri kha u vhona uri zwoṱhe zwi kwamaho vhashumi zwi kha ngona yo teaho.3. Mulayotibe3.1. Khabinethe yo themendela u iswa ha Mulayotibe wa Khwinisedzo ya Ndangulo ya Tshinyalelo, 2002 (Mulayo wa vhu. 57 wa 2002). Mulayotibe wa Khwinisedzo ya Ndangulo ya Tshinyalelo, Mulayo wa vhu. 57 wa 2002 u sumbedzisa maitele o ṱanganelaho a ndangulo ya tshinyalelo na phungudzo ya khombo dzi tshinyadzaho kha masia oṱhe a muvhuso na u shela mulenzhe ha vhafaramikovhe vhoṱhe vho teaho.4. U tholwa4.1. Khabinethe yo themendela u tholiwa hafhu ha miraḓo ya 15 na mudzulatshidulo wa Bodo ya Zhendedzi ḽa Tshikhalani ya Lushaka lwa Afurika Tshipembe.a) Vho Joy-Marie Lawrence (Mudzulatshidulo)b) Vho Phurofesa. Ramashwar Bharuthramc) Vho Johan Prinslood) Vho Willie van Biljone) Vho  Mbaliyethu Mfekaf) Vho Eugene Janseng) Vho Potlaki Maineh) Vho Gaborekwe Khambulei) Vho Lindelwa Simphiwe Hamiltonj) Vho  Mmuso Ribak) Vho Ashley Desmond Naidool) Vho Dokotela Nozibele Mjolim) Vho Matsie Matooanen) Vho  Vincent Gore (vha khou tou dovha u tholiwa hafhu)o) Vho  Marius Rezelman (vha khou tou dovha u tholiwa hafhu)p) Vho Omar LatiffMbudziso:Phumla Williams (Muambeli wa Khabinethe o tou Farelaho)Vhukwamani: 083 501 0139Issued by: Government Communications"
Tshiṱatamennde tsha Muṱangano wa Khabinethe wa dzi 22 Tshimedzi 2014,23 Oct 2014,https://www.gov.za/statement-cabinet-meeting-22-october,https://www.gov.za/ve/statement-cabinet-meeting-22-october,"Tsheo dza ndeme dza Khabinethe1.1 Khabinethe yo tendela u anḓadzwa ha mvetamveto ya mbekanyamaitele ya zwa Vhuendisi ha Vhagudi ha Lushaka uri lushaka lu ṋee vhupfiwa kha Gazethe ya Muvhuso  lwa maḓuvha a 21. Mbekanyamaitele i khwinisa u swikelela kha pfunzo ya khwiṋe nga u ṋetshedza vhuendisi ha vhagudi ho tsireledzeaho, vhu ṱhonifheaho, ho ṱanganelanaho nahone ho khwaṱhaho, nga maanḓa kha tshitshavha tsha mahayani hune khaedu dza vhuedzisi dza kundisa tswikelelo ya pfunzo.Mbekanyamaitele i amba khaedu nnzhi na u dzudzanyulula ha tshumelo dzine dza kwama ndeme ya vhuendisi ha nnyi na nnyi. I ṋetshedza sisiṱeme ya nzudzanyo yo ṱanganelanaho na tshiimo tsha ndangulo tshi fanaho.U shumiswa ha mbekanyamitele hei zwi ḓo ṋetshedza vhupo ha vhuendisi ho tsireledzeaho kha vhagudi nga kha vhushumisani na vhalangi vha vhonaho uri mulayo u tevhelwe.1.2 Khabinethe yo tendela Ndaedzo ya Mveledziso khombetshedzwa, Maḓuvha a u Pfumbudzwa ane a tea u ṋetshedzwa na Ṱhoḓea ya u ṱanganedzwa ya Fhasi kha ḽeveḽe dza Tshumelo ya Vhulanguli ha nṱha sa zwe zwa vhekanywa zwi tshi tevhedza Khethekanyo 3(2) tsha Mulayo wa Tshumelo ya Muvhuso, wa 1994.Hezwi zwi alusa mveledziso ya vhukoni u fhindula ndivho ya Nzudzanyo ya Mveledziso ya Lushaka (NDP) ya u fhaṱa shango ḽine ḽa kona u ḓibveledzisa u itela u vhuelwa nga nḓisedzo ya tshumelo yo khwinifhadzeaho.Ndaedzo iyi ndi tshiṱiratedzhi tsha mveledziso ya vhukoni tsha tshifhinga tshilapfu tshine tsha ḓo khwinisa ndeme ya vhashumi tshine tsha vha tsha vhuṱhogwa kha u konisa muvhuso u ṋetshedza mushumo we wa laedzwa.Mihasho yoṱhe kha tshumelo dza muvhuso i ḓo fanela u tevhedza maitele a re na ndunzhendunzhe u alusa mveledziso ya vhukoni ho teaho nahone vhune ha tea u ṋetshedzwa kha Tshumelo ya Vhulanguli ha Nṱha.1.3 Khabinethe yo tendela Muhasho wa Tsedzuluso na Ndaulo ya Kushumele u ṋetshedza mvetamveto ya ḽiṅwalo ḽa nyambedzano ya Milayo na maitele a Tsedzuluso na Ndaulo ya Kushumele kha Komiti ya Photifoḽio ya Phalamennde nga ha Ndaulo ya Tshumelo dza Muvhuso na Tsedzuluso ya Nzudzanyo na u kala ndeme. Ḽiṅwalo ḽo dzinginya milayo na maitele a mutheo kha Tsedzuluso na Ndaulo ya Kushumele (M&E) yo ḓiimiselaho u bveledza khwiniso ya tshifhinga tshoṱhe kha kushumele kwa muvhuso na u engedza vhuḓifhinduleli. Ndivho khulwane ndi u fhaṱa u pfesesana kha ndivho ya M&E, na uri zwi nga shumiwa hani.Hezwi zwi thusa kha u shumiswa ha Nzudzanyo ya Mveledziso ya Lushaka zwi tshi ya kha u fhaṱa shango ḽi bvelelaho nahone ḽi konaho zwi tshi katela na u alusa vhadzulapo vha mafulufulu na vhurangaphanḓa ho khwaṱhaho. M&E ndi tshipiḓa tsha tshinwi tsha vhukoni ha vhulanguli vhune ha ṱoḓea kha shango ḽi bvelelaho nahone ḽi konaho.    1.4 Khabinethe yo tendela vhuimo ha nyambedzano ha Afurika Tshipembe kha u tsireledza phukha dza ḓaka kha u iswa kha mashango maṅwe (CMS COP11) ine ya ḓo farelwa Quinto, Ecuador, u bva nga ḽa 4 u swika 9 Lara 2014.U dzhenelela ha Afurika Tshipembe kha u amba nga ha khaedzu dza tshanduko ya kilima na u tsireledza mupo na tshakha dza phukha zwo vhewa kha mulayo wa mveledziso yo khwaṱhaho na u khwaṱhiswa ha vhupo, nahone zwi tendelana na ṱhoḓea dza Khethekanyo 24 kha Pfanelo dza Vhathu.1.5 Khabinethe yo tendela maanḓa a nyambedzano ane a ḓo shuma sa mutheo wa u dzhenelela ha Afurika Tshipembe kha dzulo ḽa vhu 20 ḽa khonferentsi ya madzangano a UNFCCC (COP 20), na khonferentsi ya madzangano ya vhu 10 ine ya ḓo shuma sa muṱangano wa madzangano a Phurothokhoḽo ya Kyoto (CMP 10), u bva nga ḽa 1 u swika 12 Nyendavhusiku 2014, ngei Lima Peru.Vhuimo ha Afurika Tshipembe vhu tendelana na dzangalelo ḽa lushaka ḽa shango, na u ḓidzhenisa hafhu ha Afurika Tshipembe kha nyambedzano dza tshanduko ya kilima dza ḽifhasi sa zwe zwa sumbedzwa kha Nzudzanyo ya NDP.1.6 Khabinethe yo tendela vhupfiwa ha Thendelano ya Ḓorobo ya Kapa ya 2012 ya u shumiswa ha mbetshelwa ya Phurothokhoḽo ya Torremolinos ya 1993 zwi tshi yelana na Buthano ḽa Ḽifhasi malugana na Tsireledzo ya Ngalavha dza vhurei, ha 1977 yo tendelwaho nga phalamennde.Buthano ḽa Torremolinos na Phurothokhoḽo yayo ya 1993 ḽo vhea ndinganyiso dza tsireledzo, dzi ngaho sa zwiimiswa zwa u ponyokisa vhutshilo, vhudavhidzani ha radio, tsireledzo ya mulilo, u dzheniswa ha mitshini na muḓagasi, na ṱhoḓea dzo khethwaho dza ngalavha dza vhurei lwanzheni dza mithara ya 24 na u fhira.                                        Mulayo hoyu u vhofhaho tsireledzo ya ḽifhasi u thusa kha u khwinisa ndinganyiso ya tsireledzo u itela u fhungudza tshivhalo tsha dzimpfu lwanzheni, dzine dza anganyelwa kha 24 000 nga ṅwaha ḽifhasi ḽoṱhe. Ngalavha dza vhurei ha khovhe Afurika Tshipembe dzi ḓo ita mbetshelwa ya nzudzanyo musi vhu maḓini a Shango kha Phurothokhoḽo ya Torremolinos ya 1993.Hezwi zwi tshimbilelana na ndivho ya ‘Operation Phakisa’ ya u bveledzisa furemiweke ya vhulangi ha tshikhala tsha maḓadzhe a Afurika Tshipembe, ine ya khwinisa tsireledzo ya maḓadzhe a Afurika Tshipembe, nga maanḓa kha zwithu zwoṱhe zwi tshilaho zwi re khomboni na u lulamisa tshikhala tsha vhukoni, nṱha ha zwiṅwe.1.7 Khabinethe yo tendela Afurika Tshipembe u ṱanganedza Buthano ḽa Ḽifhasi kha Maimo a u Pfumbudza, Ṱhanziela na u Linda vhashumi vha Ngalavha ya Vhurei, 1995 (STCW-F).                                           Hezwi ndi ndingo dza u thoma u sima muelo wa u pfumbudza wa thumo ya ḽifhasi wa tshigwada tsha vharei vha lwanzheni nga ngalavha ya vhurei ha mithara dza 24 na u fhira nga vhulapfu. Hezwi zwi ḓo khwinisa tsireledzo ya vhutshilo na ndaka lwanzheni, na u tsireledza tshikafhadzo ya vhupo ha lwanzheni, nga nḓowetshumo ya vhurei.Tshifhingani tsho fhelaho, u lapfiswa ha tshumelo ya lwanzheni zwo vha zwi tshi dzhiiwa sa nḓila ya u wana tshenzhemo na nḓivho kwao. Haya maitele a u pfumbudza mushumoni ha ngo bveledza mvelelo kwao dza vhukoni ha vhaenda maḓanzhe.Sisiṱeme hei ntswa yo fhaṱwa kha ṱhanganyelo ya pfumbudzo ya tshenzhemo yo fhungudzwaho na pfunzo dzo khwiniswaho u alusa nḓivho. Hezwi zwi ḓo konisa vharei u bvelela nga murahu ha tshifhinga u bva kha ngalavha ṱhukhu u ya kha ngalavha khulwane dza vhurei, nga murahu vha ya kha ngalavha dza vhubindudzi ha ḽifhasi.1.8 Khabinethe yo tendela khoini dza tshihumbudzo dza 2015 dzi tevhelaho, dzo olwaho nga vha Khamphani ya ‘South African Mint’, dzine dza ḓo anḓadzwa kha Gazethe ya Muvhuso.a) Serisi ya ḽingwende ḽa Protea: “vhutshilo ha Muhali: Vho NR Mandela”b) Serisi ya Ḽingwende ḽa Natura: “Vhazwimi vha Nocturnal – The Black Backed Jackal”c) Serisi ya Ḽingwende ḽa R1 ya Musuku: “Zwikokovhi zwa Afurika Tshipembe – Ngweṋa ya  Nile”d) Serisi ya Ḽingwende ḽa R2 ya Musuku: “Thandela ya UNESCO: Muthu na Biosfia”e) Serisi dza Ḽingwendeḽa Crown na Serisi dza Ḽingwende ḽa Tickey Silver: “Zwidimela zwa Afurika Tshipembe”; na f) Serisi dza Ḽingwende ḽa Sterling Silver: “Fhethu ho Tsireledzwaho ha zwa Lwanzheni ha Afurika Tshipembe”1.9 Khabinethe yo nyeṱulelwa nga u Pfungudzwa ha Zwiṱiriki zwa Madzhisiṱaraṱa na Fhethu ha Ndango ya Mulayo ha Khethekanyo na hune Khothe Khulwane ya Afurika Tshipembe ya ḓo dzula hone.U saukanywa ha thandela dza khothe hu shandukisa masiand itwa a u sa lingana ha vhathu na khethululo mmbi. Zwi bveledza sumbanḓila ine ya ḓo ṋea ngeletshedzo mihasho yoṱhe i kwameaho, vhaḓinḓa vha u vhona uri mulayo u a tevhelwa na zwiimiswa zwa khaṱhulo zwi tea u anḓanya tshumelo dzadzo nga ngona.Tshitshavha tshe tsha vha tsho thudzelwa thungo tshi tshi dzula kha mashangohaya, kha mashango ane a ḓivhusa na zwisini zwa mahayani, zwa zwino vha ḓo vhuelwa kha mvelelo dza tsaukanyo. Vha ḓo kona u swikelela khothe nga mbadelo dzo fhungudzwaho.U ḓisedza tswikelelo ya khaṱhulo kwayo, ndi zwa ndeme u saukanya fhethu hoṱhe ha mulayo wa khothe dzoṱhe dzo itwaho nga mulayo wa kale wa tshiṱalula, zwi tshi katela tshivhumbeo na nzudzanyo dzadzo. Maitele a u saukanya a vhona uri huna nḓisedzo ya dzikhothe nga u lingana kha shango, u itela tswikelelo ya dzikhothe, zwine zwa vha zwa vhuṱhogwa zwa pfanelo dza vhathu dzo ṅwalwaho kha Khethekanyo  34 ya Mulayotibe wa Pfanelo kha Ndayotewa.2. Milayotibe2.1 Khabinethe yo tendela u ḓivhadzwa ha Mulayotibe wa Khwiniso ya u Unḓa, nga 2014 Phalamendeni.Mulayotibe u khwinisa Mulayo wa u Unḓa, 1998 (Mulayo 99 wa 1998) u khwinisa sisiṱeme ya u unḓa na u khwinisa tswikelelo kha khaṱhulo kwayo kha vhana na vhafumakadzi.Khwiniso i fhungudza dzikhaedu, zwa mulayo na ndangulo, zwine zwa tshenzhemiwa nga vhaunḓwa, vhane kanzhi vha vha vhana na vhafumakadzi. Hezwi zwi na vhuṱumani na ndivho dza ndeme dza Nzudzanyo ya NDP kha tshanduko ya zwa ikonimi na tsireledzo ya zwa matshilisano.Zwiṅwe zwa ṋetshedzo ya Mulayotibe wa Khwiniso zwi katela: u thivhela vha fhidzi vha u unḓa kha u isa phanḓa u ṋetshedzwa zwikolodo ngeno vha tshi khou koloda u unḓa, u vhea muhwalo kha vhalangi vha ṱhingo thendeleki kha u ṋetshedza vha khothe ya u unḓa zwidodombedzwa zwa ṱhingo dza avho vhane vha fhidza u unḓa, arali khothe i tshi khou fushea uri maga oṱhe a u wana fhethu vhupo ha vhafhidzi avho o sumbedza u sa vha na mbuelombuya, na u ita uri muthu o ṋetshedzwaho ndaela ya u unḓa a badele masalela a u unḓa.2.2 Khabinethe yo tendela vhupfiwa ha Thendelano ya Mulayotibe wa Afurika Tshipembe na memorandamu wa zwipikwa zwa Mulayotibe wa Phalamenndeni.U sikwa ha Thendelano ya Afurika Tshipembe, sa zwe zwa dzinginywa kha Thendelano ya Mulayotibe wa Afurika Tshipembe, 2014 zwi ḓo ṱuṱuwedza kha u sika tshanduko na u fhaṱa tshiimiswa tsha tshandukiso zwine zwa ḓo vha na mutsindo wavhuḓi kha u sika mishumo, zwi dovha zwa ṱuṱuwedza nzudzanyo dza themamveledziso dza muvhusoNyengedzo ya ndeme i ḓo vha khulu u bva kha tsedzuluso u swika kha tshandukiso, u engedza mishumo ya u bveledza, u sika mishumo na u fhungudza tshiimo tsha vhushayi.2.3 Khabinethe yo tendela u ḓivhadzwa ha Mulayotibe wa Khwiniso ya Phurofesheni ya Vhaodithi Phalamenndeni. Mulayotibe wa Khwiniso u dzinginya khwiniso kha Mulayo wa Phurofesheni ya Vhaodithi, 2005, u langa vhaodithi vhane vha kha ḓi guda na u khwinisa u sedza wo livha kha Mulayo wa dzikhamphani, 1973 uri u tendelane na Mulayo wa Phurofesheni ya Vhaodithi u na Mulayo wa dzikhamphani wa 2008 (Mulayo wa vhu 71 wa 2008).Ndivho ndi u bveledza vhaodithi vha ṱuṱuwedzwaho (vhaodithi vhane vha kha ḓi guda), vha saathu ṅwaliswa nga fhasi ha Mulayo wa Phurofesheni ya Vhaodithi, 2005 uri vha langwe nga Bodo ya Vhulangi yo ḓiimisaho ya vhaodithi, nga nḓila nthihi ine vhaodithi vho ṅwaliswaho vha langiswa ngayo, na u ita khwiniso ya ndeme ine ya ṱoḓwa nga Mulayo wa dzikhamphani 2008. Hezwi zwi ḓo tsireledza tshitshavha kha mushumo wo itwaho nga muodithi ane a kha ḓi guda.2.4 Khabinethe yo tendela u ḓivhadzwa ha u Thuthwa ha Milayo ya Tsireledzo na Mulayotibe wa Khwiniso, 2014, Phalamenndeni.Hezwi zwi ṱoḓa u thutha na u khwinisa miṅwe milayo ya tsireledzo ine ya vha yo fa sa zwe ya topolwa nga khomishini ya khakhululo ya mulayo Afurika Tshipembe.Khomishini yo laedzwa u ita tsedzuluso ya milayo ya Afurika Tshipembe u itela u tsivhudza nga ha u phumulwa ha milayo i si na mushumo. Mulayotibe wo ḓiimisela u khunyeledza mushumo kha vhupo ha tsireledzo.Mulayotibe u dzinginya u phumulwa ha milayo ya tsireledzo ya 16 ine i si vhe na mushumo ya isa phanḓa nga u dzinginya u khwiniswa ha Mulayo muthihi, une u sa tendelane na Khethekanyo 9 ya Ndayotewa (fhungo ḽa nyeḓano). Hezwi zwi ḓo ḓisa milayo ya tsireledzo i tendelanaho na maitele a re mulayoni a zwino nga u ṱusa mbetshelwa ya tshiṱalula kha bugu ya milayo3. U shumiswa ha Mbekanyamushumo dza Muvhuso dza Ndeme3.1 Khabinethe i ṱanganelana na maAfurika Tshipembe kha u pembelela Ḓuvha ḽa Mbofholowo ḽa Nyanḓadza Mafhungo nga dzi 19 Tshimedzi 2014 musi Muphuresidennde Vho Jacob Zuma vho ṱanganedza ramafhungo mulala na vhadzudzanyi sa tshipiḓa tsha u pembelela miṅwaha ya 20 ya mbofholowo ya nyanḓadzo ya mafhungo Afurika Tshipembe. Ḓuvha ḽa Mbofholowo ya Nyanḓadza Mafhungo ndi ḽa u pembelela mbofholowo ya vhuḓipfi na mbofholowo ya nyanḓadza mafhungo yo themendelwaho kha ndayotewa yashu.3.2 Muphuresidennde Vho Zuma, vho fheletshedzwa nga miraḓo ya khabinethe, mulangavundu wa Kwazulu-Natal na Mudzulatshidulo wa Khorotshitumbe wa Vundu vho ita Imbizo ya Muphuresidennde yavhuḓi ngei Msunduzi na kha Mimasipala ya uMgungundlovu nga ḽa 30 Khubvumedzi 2014.Sa tshipiḓa tsha u ya phanḓa na vhudavhidzani na tshitshavha tsha Afurika Tshipembe, Muphuresidennde Vho Jacob Zuma vha ḓo ita ‘Siyahlola ya Muphuresidennde’ ngei  Giyani, Limpopo, nga dzi 31 Tshimedzi 2014.3.3 Khabinethe yo ṱanganedza muvhigo mvelaphanḓa ya u shumiwsa ha Thendelano ya Muhanga wa Nḓowetshumo ya Migodi yo khwaṱhaho yo ṋetshedzwaho kha Foramu ya Lushaka ya Sekitharani dza Migodi zwezwino.Foramu i sumbedza vhashumisani vhoṱhe na vhuḓiimiseli ha guṱe ha vhumatshelo ha migodi kha ḽa Afurika Tshipembe, na u sika na u londota ndinganyiso yo linganelaho, vhukati ha ndeme ya ikonomi na zwa matshilisano na ndivho dza zwa mbulungelo.Khabinethe yo ṱanganedza u ḓiimisela hafhu ha vhashumisani kha Thendelano ya Muhanga wa Nḓowetshumo ya Migodi yo khwaṱhaho na kha u wanulusa thasululo dza tshoṱhe dza dzikhaedu dzo livhanaho na nḓowetshumo.3.4 Khabinethe yo ṱanganedza ndivhadzo ya Muphuresidennde Vho Jacob Zuma nga ha mvelaphanḓa yo itwaho nga kha ‘Operation Phakisa’ u thasulula khonadzeo ya ikonomi ya maḓadzhe a Afurika Tshipembe nga nḓila yo khwaṱhaho.Nzudzanyo ya u ḓisa tshumelo ya Muphuresidennde Vho Jacob Zuma i ri isa tsini na u vhona mbuelo dza ikonomi ya maḓadzhe, ine ya kuvhanganya R177 biḽioni kha zwibveledzwa guṱe zwa muno, ya dovha ya sika mishumo i fhiraho miḽioni nthihi.Thandela ya vhuvhili ya ‘Operation Phakisa’ yo thoma nga dzi 13 Tshimedzi 2014 nahone i ḓo sedza kha dzikiḽiniki dzo khwaṱhaho kha sisiṱeme yashu ya zwa mutakalo. Mielo ya mushumo i ḓo bvelela nga murahu ha vhege dza rathi dza wanulusa sekithara na u bveledza nzudzanyo dza ṋetshedzo ine ya ḓo sumbedzwa tshitshavha musi yo no khunyelela.3.5      Khabinethe yo ṱanganedza Tshitatamende tsha Mbekanyamaitele tsha Mugaganyagwama wa tshifhinga tsha Vhukati (MTBPS), tshine tsha ṋetshedza manweledzo a muhanga wa tshinyalelo ine migaganyagwama ya vundu na ya lushaka ya vha i tshi khou dzudzanywa.Khabinethe yo ṱanganedza maga o ḓivhadzwaho kha Tshitatamennde tsha Mbekanyamaitele tsha Mugaganyagwama wa tshifhinga tsha vhukati u fhungudza tshinyalelo kha tshumelo ya tshitshavha.Khabinethe yo fulufhedzisa maAfurika Tshipembe uri naho kilima ya ikonomi i tshi nga vha i konḓaho, muvhuso u ḓo isa phanḓa u lambedza mbekanyamushumo dzawo dza zwa matshilisano, mbulungo ya thememveledziso na masheleni a thikhedzo u tikedza nḓowetshumo dza vhuṱhogwa.4. Tshiimo tsha khabinethe kha mafhungo a zwino 4.1 Khabinethe yo ṱanganedza maga o vhewaho nga Muhasho wa Fulufulu u khwinisa tsireledzo ya fulufulu ya shango, u swikela ṱhoḓea dza ikonomi na u sika mishumo i ṱhogeaho nga maanḓa. U sainiwa ha thendelano dza vhushaka ho ṱanganelanaho ha nyukiḽia ndi ḽiga u ya kha sia ḽone u tsireledza fulufulu ḽine shango ḽa ḽi ṱoḓa.Thendelano dzo sainiwaho dzi ḓadzisa kha nḓalo ya vhaṋetshedzi vha nyukiḽia hune shango ḽa nga kona u nanga mbekanyamushumo ya ṋetshedzo ya nyukiḽia zwine zwa sumba tshiga tsha u sumbedza zwithu zwine zwa nga zwa ndeme kha tsireledzo ya fulufulu.Tshumelo hei i takulela shango u swikelela tshiimiswa tsha fulufulu ḽa nyukiḽia ḽi re ngei Koeberg i vhe i pfeseseaho, nḓowetshumo ya nyukiḽia yo ḓiimisaho ine ya lavhelelwa u ṋetshedza 9.6 GW ya muḓagasi kha lushaka.Nzudzanyo ya Mveledziso ya Lushaka yo dzhenisa shango kha tsedzuluso dza nḓila dzoṱhe dzi re hone dza u khetha fulufulu u tsireledza nḓisedzo ya fulufulu nga tshifhinga tshi ḓaho. Khabinethe i na fulufhelo uri ṱhanganelo ya fulufulu ine ya katela malasha, ḓuvha, muya, maḓi, gese na fulufulu ḽa nuklia i ḓo fulufhedzisa zwiko zwo thembeaho zwa muḓagasi u swikelela ṱhoḓea ya nyaluwo ya shango, u tendela ndinganyiso vhukati ha zwiko zwa fulufulu, zwa ri thusa u swikelela ndivho yashu ya u fhungudza gesepfuḓi.4.2 Khabinethe yo ṱanganedza na u fhululedza zwigwada zwoṱhe kha u kona u vula hafhu Phalamende ya Lesotho vhege yo fhiraho zwi tendelanaho na khuwelelo ya Maseru yo rangwaho nga Tshanḓa tsha Muphuresidennde Vho Cyril Ramaphosa.4.3 Khabinethe yo dovholola uri Afurika Tshipembe yo vhea khagala maitele a vhuṱhogwa u tsireledza Ebola u anḓadzea fhano shangoni.Zwipoṱieli kha vhuimamabufho hoṱhe ha u dzhena fhano zwo vhewa zwa khwaṱhiswa u poṱiela tshitshili tsha mufhiso, zwihulu tsha Ebola. Muvhuso wo dovha wa sika tshigwada tsha phindulo arali vhulwadze uvhu ha nga ri tshoṱhela, Maengelo a 11 o dzula o rewa sa fhethu ha sekithara dza u ilafha Ebola. Khabinethe i tikedza maga o dzhiwaho nga tshiimiswa tsha mutakalo tsha ḽifhasi u sika sekithara dza u ilafha Ebola na u khwaṱhisa tshumelo ya ndingo dza ḽaborothari, u tevhelela vhukwamani, u ḓivhadza vhathu, mbulungo dzo tsireledzeaho na tsireledzo ya zwa mutakalo hu sina Ebola Afurika Vhukovhela.Khabinethe i khou ita khuwelelo kha vhathu na vhubindudzi kha ḽifhasi nga vhuphara u kuvhanganya tshelede kha tshikwama tsha u tsireledza Ebola, tshe tsha simulwa u thusa mashango oṱhe a kwameaho a Afurika Vhukovhela kha nndwa ya u lwa na vhulwadze hovhu vhu dziedzaho.4.4 Khabinethe yo ṱanganedza u farwa ha vhathu vha rathi vha kwamanaho na u tswiwa ha khebulu zwe zwa bveledza u ṱahelelwa ha maḓi kha maṅwe masia a ngei Gauteng. Vhathu havho vhe vha vha tshipiḓa tsha sindikheithi ye mapholisa vha i kwasha nga u fara uhu. Khabinethe yo bula mbonelo ya uri u tswiwa ha khebulu na maitele angaho eneo – sa u bwa soredzhi, u tswa zwiporo, u tswa muḓagasi, dzikhura na zwiṅwevho zwi dzhiwa sa tshinyadzo ya mbekanyamushumo ya themamveledziso ya shango. Muvhuso u ḓo khwaṱhisa uri vhatshinyi vha farwaho nga nwambo wa u tswa kana u ṱanganedza khebulu ndi mulandu une wa ṋetshedzwa khaṱhulo khulu nga mulayo. Muvhuso wo farwa nga mafhungo haya nahone a u nga timatimi u ita nga maanḓa u fhelisa vhuṱungu hohu.4.5 Vhuvhambadzi na zwa Mbulungo Afurika Tshipembe (TISA), ndi tshipiḓa tsha Muhasho wa Mbambadzo na Nḓowetshumo, vhege yo fhelaho wo ṱanganedza pfufho ngei kha Khonferentsi ya Mbumbano ya Dzitshaka nga ha Foramu ya Mbambadzo na Mveledziso ya zwa mbulungo ya ḽifhasi ngei Geneva hu u itela u takulwa ha zwa mbulungo zwo khwaṱhaho. Hoyu ndi mushumo wo itwaho nga TISA i tshi tikedza u simulwa ha Unilever’s Indonesia ngei Ethekwini, we wa vulwa nga Minisiṱa wa Mbambadzo na Nḓowetshumo musi Afurika Tshipembe ḽo vha ṋemuḓi wa COP 17.4.6 Khabinete yo ṱanganedza mafhungo a tsivhudzo a nyimele ya u wa ha tshifhaṱo ngei Nigeria. Tshitatamennde tsho khetheaho tshi ḓo ṋetshedzwa nga murahu ha manyeṱu aya.5. Mbekanyamushumo dzine dza khou tevhela5.1 Muphuresidennde Vho Jacob Zuma vha ḓo ṋetshedza muvhigo wa ndeme nga fhasi ha ṱhoho i no ri “Ḽifhasi sa maraga muthihi muhulu u no khou aluwa”, ngei kha Khonferentsi ya ‘innovaBRICS & Beyond’ London nga dzi 27 Tshimedzi  2014. Khonferentsi i ḓo kuvhanganya vharangaphanḓa vha muvhuso na vhubindudzi vhu na tshumelo kana dzangalelo kha maraga une wa khou aluwa u sedzulusa na u amba nga zwikhala zwa mbulungo na khaedu kha maraga wonoyu.Khabinethe yo ṱanganedza khonferentsi ya ‘innovaBRICS & Beyond’ sa tshikhala tsha nyanḓadzo ya Afurika Tshipembe fhethu ha zwa mbulungo ya mabindu a re ngei United Kingdom na miṅwe mimaragani ine ya khou aluwa.5.2 Muphuresidennde Vho Zuma vha ḓo ṱanganedza Muphuresidennde wa Burundi Vho Pierre Nkurunziza nga dzi 4 Ḽara Ḓoroboni ya Kapa. Madalo a ḓo khwaṱhisa vhushaka vhu re hone vhukati hashu na Burundi na u bveledza phanḓa vhubindudzi ha dzhango.5.3 Muhasho wa zwa maḓi na mabunga, wo ṱumana na khantsele ya dziminisṱa dza Afurika nga zwa maḓi (AMCOW), khomishini ya ṱhoḓisiso ya zwa maḓi ya Afurika Tshipembe, SADC na vhafumakadzi kha vhushumisani na ha zwa maḓi, u ḓo fara Khonferentsi ya mbeu, maḓi na mveledziso ngei East London u bva nga dzi 3 u swika dzi 7 Ḽara 2014 fhasi ha ṱhoho: “Mbeu, maḓi na mveledziso - ṱhanganyelo i saathu kiwa”.Adzhenda ya khonferentsi i ḓo vhewa nga tshiṱirathedzhi na mbekanyamaitele ya AMCOW na nzudzanyo ya mbeu kha sekithara ya zwa maḓi Afurika, ine ya vha na ndivho dzo sedzaho kha mbekanyamaitele, zwiko, nzudzanyo ya tsedzuluso, ṱhoḓisiso dza siṱirathedzhiki, u fhaṱa tshumelo, tshumisano na tsedzuluso, u swikelela kha ndivho nyangaredzi ya u lingana ha mbeu kha mbekanyamaitele ya zwa maḓi.5.4 Khabinethe i tamela vhagudiswa zwivhuya musi vha tshi lugisela milingo ya  fheloni a ṅwaha. Heyi milingo ndi tshikalo tsha ndeme kha u ḓidzhenisa ha pfunzo yashu Ndingo dza Lushaka dza Ṅwaha (ANA) na Tshitatamennde tsha Mbekanyamaitele ya Ndingo na Kharikhuḽamu (CAPS).Khabinethe yo ṱanganedza pfulufhedziso ya Umalusi ya uri shango ḽo lugela u ita milingo ya Ṱhanziela ya Nṱha ya Lushaka vhukati ha dzi 27 Tshimedzi na dzi 28 Ḽara 2014.Vhabebi vhoṱhe, vhaunḓi na tshitshavha vha khou ṱuṱuwedzwa u tikedza vhagudi musi vha tshi khou ḓilugisela milingo yavho.Khabinethe i isa phanḓa ya tamela vha kiḽasi ya maṱiriki ya 2014 zwivhuya kha milingo iḓaho. Khabinethe i tsivhudza vhabebi na vhaunḓi u tikedza khetho dza Bodo Ndanguli ya Zwikolo (SGB) dza 2015 u bva nga ḽa 6 u swika ḽa 28 Ṱhafamuhwe 2015, hu nga vha nga u vha nkhetheni kana nga u voutha.5.5   Khabinethe i vhidzelela maAfurika Tshipembe oṱhe u tikedza ṅwedzi wa u amba nga ha Pfanelo dza Vhaholefhali dza Lushaka vhukati ha dzi 3 Ḽara na dzi 3 Nyendavhusiku 2014 fhasi ha ṱhoho: “U pembelela miṅwaha ya 20 ya pfanelo dza muthu a re na vhuholefhali kha demokirasi yashu”.U bva nga 1994 ro ita maga mahulu kha u bveledza dzipfanelo na ndeme ya vhutshilo ha vhathu vhane vha vha na vhuholefhali nga kha milayo, mbekanyamaitele na u dzhenelela ha zwa matshilisano. Ri tshi tevhedza tsedzuluso ya miṅwaha ya 20 u bva 1994 u swika 2014 – ofisi ya nyimele ya vhathu vha re na vhuholefhali yo sikwa, ṱhanganyelo ya siṱirathedzhi tsha vhuholefhali tsha lushaka yo ṱanganedzwa, na thuso ya mutakalo ya mahala, thikhedzo ya zwa matshilisano na u ṋetshedzwa ha pfunzo kha vhathu vha re na vhuholefhali.NDP yo ḓiimisela sa lushaka u ita zwinzhi u engedza u swikelela tshumelo nga maanḓa kha pfunzo kwayo na u tholwa ha vhathu vha re na vhuholefhali.5.6    Kha muya wa Ṅwedzi wa Vhuendisi, khabinethe i khou ita bembela kha vhoṱhe vhashumisi vha bada uri vha ite vhuronwane dzibadani nga u tevhedza luvhilo lwo teaho na u khwaṱhisa uri zwiendisi zwo lugela u tshimila dzibadani. Muvhuso u khou ita khuwelelo kha vhaenda nga ṋayo uri vha shumise dzibada nga u ṱhogomela na uri vhashumisi vhoṱhe vha dzibada vha ṱhonifhane.6. U tholwa6.1 Khabinethe yo tendela u tholwa hu tevhelaho kha Bodo ya ‘Mutheo wa Tsezuluso ya Lushaka:a) Phurofesa Vho Mala Singh (vho tholwa hafhu);b) Phurofesa Vho Mamokgethi Phakeng;c) Phurofesa Vho Ari Sitas;d) Muimeleli Vho Louisa Zondo;e) Phurofesa Vho Tinyiko Maluleke;f) Dokotela Vho  Vathiswa Papu-Zamxaka;g) Vho Gail Campbell;h) Vho Mashangu Lubisi;i) Phurofesa Vho Errol Tyobeka (vho tholwa hafhu);j) Phurofesa Vho Sunil Maharaj (vho tholwa hafhu);k) DokotelaVho  Peter Clayton (vho tholwa hafhu);l) Phurofesa Vho Loyiso Nongxa (Mudzulatshidulo);m) Vho Joanne Yawitch; nan) Phurofesa Vho Murray Leibbrandt (vho tholwa hafhu).6.2 Khabinethe yo tendela u tholwa hu tevhelaho kha Bodo ya ‘Patent Examination’ a) Vho Elena Mihail Zdravkova;b) Phurofesa Vho Christiena Maria van der Bank (vho tholwa hafhu);c) Vho Shanaaz Tiry (vho tholwa hafhu);d) Vho Sandra Clelland (vho tholwa hafhu); nae) Vho Paul Sibisi (vho tholwa hafhu).6.3 Khabinethe yo tendela u tholwa ha Miraḓo ya Thiribunala kha Thiribunala ya dzikhamphani.a) Phurofesa Vho Kasturi Moodaliyar;b) Muimeleli Vho Lizelle Dominique Haskins;c) Vho Mmoledi Fairhope Malokane; nad) Vho Peter John Veldhuizen.6.4 Khabinethe yo tendela u tholwa hu tevhelaho kha Bodo ya ‘Manḓalanga a Civil Aviation Afurika Tshipembe’.a) Vho Smunda Mokoena (Mudzulatshidulo);b) Phurofesa Vho Ntombizozuko Dyani-Mhango;c) Dzheneraḽa Muhulwane Vho Nhlanhla Lucky Job Ngema;d) Vho Lizeka Dlephu;e) Muimeleli Roshan Dehal (vho tholwa hafhu);f) Vho Doris Dondur (vho tholwa hafhu); naVg) ho Mongezi India.6.5 Khabinethe yo tendela u tholwa hu tevhelaho kha ṱhirasiti dzi si dza khorotshitumbe kha Bodo ya Tshikwama tsha u Maanḓafhadza Lushaka.a) Vho R Garach;b) Vho A Raiz;c) Vho Z Ntlangula;d) Vho N Mosala;e) Vho A Makwetla; naf) Vho J Williams.6.6 Khabinethe yo tendela u tholwa ha Vho Fundisile Mketeni sa CEO wa ‘South African National Parks (SANParks)’ kha khonṱiraka ya miṅwaha miṱanu.6.7 Khabinethe yo engedza khonṱiraka ya Vho Thuli Radebe sa CEO wa Senthara ya ‘Tshanduko ya Tshumelo dza Tshitshavha (CPSI)’ lwa miṅwe miṅwaha miraru.6.8 Khabinethe yo tendela u tholwa ha Vho Lakela Kaunda sa Muofisiri Mutshimbidzi Muhulwane kha ofisi ya Muphuresidennde.Mbudziso: Vho Donald Liphoko, nomboro: 082 901 0766 "
Tshiṱatamennde tsha Muṱangano wa Khabinethe wa dzi 5 Ḽara 2014,6 Nov 2014,https://www.gov.za/statement-cabinet-meeting-05-november-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-5-%E1%B8%BDara-2014,"1. Tsheo dza ndeme dza Khabinethe1.1. Khabinethe yo tendela Fulo ḽa Maḓuvha a 16 fhasi ha thero “Na nṋe ndi khou shela mulenzhe: Roṱhe ri isa phanḓa Afurika Tshipembe ḽi si na Dzikhakhathi”.Ṅwaha uno wa (2014) ndi wa vhu 16 kha fulo iḽi, ḽine ndivho yaḽo ha vha u isa phanḓa na u ḓivhisa vhathu ngaha tsireledzo ya vhafumakadzi na vhana, ho sedzeswa kha vhanna na u shumisana navho kha uri vha thusedze kha u lwa na dandetande iḽi ḽa khakhathi dzi kwamaho vhana na vhafumakadzi.Fulo iḽi ḽi ḓo rwelwa ṱari nga dzi 25 Ḽara u swika dzi 10 Nyendavhusiku 2014. Nga murahu ha Fulo ḽa Maḓuvha a 16, hu ḓo vha na mbekanyamushumo ya ṅwaha woṱhe ine ya ḓo sedzulusa nḓila ine matshilo ono khwinifhala ngayo ngakha u shumiswa ha milayo na mbekanyamushumo dzo itelwaho u fhelisa khakhathi dzo livhanaho na vhafumakadzi na vhana.1.2. Khabinethe yo nyeṱulelwa nga ha muvhigo wa mvelaphanḓa wa u bveledzisa modeḽe wa Tsedzuluso yo Tewaho kha Vhadzulapo.Thandela ya u lingedza yo sedza kha u fhaṱa tshikhala tsha muvhuso tsha u kona u wana kuhumbulele kana kuvhonele kwa vhadzulapo sa tshipiḓa tsha nḓila ya tsedzuluso. Ndingedzo iyi i ḓo shumisa mbekanyamushumo dzire hone dzi ngaho, Mbekanyamushumo ya Mishumo ya Tshitshavha na Mbekanyamushumo ya Vhashumi vha Mveledziso ya Tshitshavha, hu u itela u alusa tsedzuluso yo tewaho kha vhadzulapo kha tshikhala tsha Muhanga wa Tshiṱirathedzhi tsha Kotara ya Vhukati.Ndingedzo yo sedza kha sekithara dza mihasho ya ndeme: Tshumelo ya Mapholisa ya Afurika Tshipembe (SAPS), Muhasho wa Mutakalo na Mveledziso ya Matshilisano na Zhendedzi ḽa Magavhelo ḽa Afurika Tshipembe. Izwi zwi ḓo pfukiselwa kha sekithara dziṅwe nga tshifhinga tsha Muhanga wa Tshiṱirathedzhi tsha Kotara ya Vhukati.1.3. Khabinethe yo tendela u iswa ha miraḓo ya SAPS ya 140 kha Muvhuso wa Lesotho kha luṱa lwa u thoma lwa maḓuvha a 90; ane a nga ḓi engedzwa arali hu na ṱhoḓea.U dzhenelela ha tshihaḓu ha Tshitshavha tsha Mveledziso ya Tshipembe ha Afurika (SADC) ho vha hu tshi khou ṱoḓea kha Muvhuso, zwi tshi tevhela khuḓano dze dza vha tshi khou aluwa na u tsela fhasi ha nyimele ya polotiki na vhutsireledzi nga Ṱhangule 2014. U dzhenelela ha SADC ho vha ho itelwa vhudziki ha tshifhinga tshilapfu kha polotiki na vhutsireledzi.Mashango mararu a SADC kha Polotiki, Vhupileli na Vhutsireledzi, hune Afurika Tshipembe ḽa vha Ṱhoho, o humbela muvhuso wa Afurika Tshipembe uri u tikedze u shumiswa ha tsumbanḓila ya muvhuso wa Lesotho.Miraḓo iyi ya SAPS ya 140 yo thoma u shuma nga dzi 2 Khubvumedzi na uri vha khou lavhelelwa u fhedza nga dzi 30 Ḽara 2014, arali ha sa vhe na ṱhoḓea ya u engedzwa ha maḓuvha. Afurika Tshipembe ḽo isa Mapholisa Lesotho nga kha Mulayo wa Tshumelo ya Mapholisa ya Afurika Tshipembe wa 1995; (Mulayo wa vhu. 68 wa 1995) u sumbedzisaho uri Khomishinara wa Lushaka wa SAPS a nga rumela miraḓo ya mapholisa nnḓa ha mikano ya Riphabuḽiki, o wana thendelo kha Minisiṱa. Vhunga miraḓo iyo itshi ḓo vha itshi khou shuma nga fhasi ha ndaela ya SADC, ahu nga vhi na Memorandamu wa u Pfesesa  vhukati ha Afurika Tshipembe na Muvhuso wa Lesotho.1.4. Khabinethe yo tendela ndaela ya nyambedzano kha vhurumelwa ha Afurika Tshipembe ho dzhenelelaho Khonifarentsi ya Mahoro (COP) ya Ṱhanganelo ya vhufumi kha Buthano ḽa Vienna na Muṱangano wa Mahoro (MOP) wa vhu 26 kha Phurothokhoḽo ya Montreal ya Thukhitha i Fhungudzaho Luvhemba lwa Ozone (COP10-MOP26), 17-21 Ḽara 2014 ngei Paris, kha ḽa France.Buthano ḽa Vienna na Phurothokhoḽo ya Montreal zwo thomiwa nga Mbekanyamushumo ya Mupo ya Yuno, ndivho iya u tsireledza luvhemba lwa Ozone. U tsireledzwa ha mupo hu tshi itelwa murafho wa zwino na u ḓaho ndi zwa ndeme vhukuma na u tsireledzwa ha luvhemba lwa Ozone. Ndivho khulwane ndi ya u shuma ho sedzwa mveledziso ya muungo wa mupo wa khemikhaḽa nga nḓila i bveledzaho.1.5. Khabinethe yo tendela u thomiwa ha Khantsele ya Thendelonzwiwa ya Sekithara ya Vhuendi ya u Manḓafhadzwa ha Ikonomi yo Engedzwaho yo Tewaho kha Vharema hu u itela u sedzulusa u shumiswa ha zwipikwa zwa u Manḓafhadzwa ha Ikonomi ya Vharema. 2. U shumiswa ha Mbekanyamushumo dza Muvhuso dza Ndeme2.1. Khabinethe yo ṱanganedza Madalo a Ṱholo ya Nḓisedzo ya Tshumelo a Siyahlola nga Muphuresidennde Vho Jacob Zuma kha Tshiṱiriki tsha Mopani, ngei Giyani kha Vunḓu ḽa Limpopo. Mbekanyamushumo dza nḓisedzo ya tshumelo dzo bveledza kha ṋetshedzo ya maḓi kha mivhundu ya 55 kha tshiṱiriki itshi na u vusuludzwa ha thandela ya Giyani ya Mishumo ya u Kunakiswa ha Maḓi, zwine zwo engedza tshikhala uya kha 6.7 Megalitres nga ḓuvha. Ṋetshedzo ya maḓi i ḓo engedza vhuthathatshili na u khwinisa mutakalo na vhuvha ha vhadzulapo.2.2. Khabinethe yo ṱanganedza vhurangeli ho rangwaho phanḓa nga Mufarisa Muphuresidennde Vho Cyril Ramaphosa ho ṱanganyisaho tshitshavha tsha Mveledziso ya Ikonomi ya Lushaka na Khantsele ya zwa Vhashumi nga dzi 4 Ḽara 2014 hu u itela u wana thandululo ya khakhathi dzi iteaho mishumoni kha Indaba ya Vhushaka ha Vhashumi.Vhurumelwa ho dzhenelelaho Indaba ho bulwa nga nḓila i tevhelaho, “uri tshitshavha tsho limuwa nga ha khaedu dza vhushaya mushumo, vhushai na vhushaya ndinganyo zwo livhanaho na ikonomi ya Afurika Tshipembe na tshitshavha. Ri sa khou sedza khaedu dzine dza nga thithisa nyambedzano dza matshilisano dza zwino, tshitshavha tsha Nedlac tsho dzhia Nedlac sa dzangano ḽa ndeme nga fhasi ha nyambedzano dza matshilisano dzo tshimbidzwaho, na vhatshimbidzi vha maitele maṅwe na maṅwe ane a ḓo tevhela Indaba ya Vhushaka ha Vhashumi.Indaba ya madzangano a vhashumi na ikonomi i ḓo vha yone mathomo a ṱhanganelo nga kha thimu dza vhushumisani dzine dza ḓo topola nḓila dza u tandulula khaedu khulwane dzo ambiwho nga hadzo kha Indaba. Tsumbanḓila ina zwidodombedzwa zwo fhelelaho i ḓo bveledzwa kha miṅwedzi mivhili ya Indaba, ha thomiwa nyambedzano nga Phando 2015.Khabinethe i na fhulufhelo ḽa uri vhudzheneleli uvho vhure vhukati ha muvhuso, mabindu, vhashumi na tshitshavha vhu ḓo vhuedza kha nyaluwo khulwane ya ikonomi. 2.3.  Khabinethe yo ṱanganedza u dzhenelela ha Mufarisa Muphuresidennde Vho Cyril Ramamphosa kha u pandelwa ha vhathu ho vhigwaho ho iteaho kha mabulasi a Kapa Vhukovhela. Miṱangano yavho na vhorabulasi na vhashumi yo vha na mitshelo yavhuḓi.2.4. Khabinethe yo ṱanganedza madalo o tshimbilaho zwavhuḓi a Mushumo wa Minisiṱa ngei United Kingdom o rangwaho phanḓa nga Minisiṱa wa Ofisi ya Muphuresidennde Vho Jeff Radebe, u bva nga dzi 27 u swika dzi 28 Tshimedzi 2014. Mbekanyamushumo, yo katelaho Khonifarentsi ya innovaBRICS na Chatham House ngei London, yo ṋetshedza muvhuso na vharangaphanḓa vha mabindu vha Afurika Tshipembe tshikhala tsha u alusa Afurika Tshipembe sa fhethu huhulwane ha mabindu.2.5. Khabinethe yo ṱanganedza maambiwa nga Oditha Dzheneraḽa ngaha mawanwa a odithi a muvhuso wa Vunḓu na wa Lushaka ya 2013/14, vhunga izwi zwi tshipiḓa tsha vhuḓidini ha muvhuso ha u vhusa nga nḓila yavhuḓi. Muvhuso u ḓo dzhia maga a ndulamiso kha masia o sumbedzaho u sa shuma nga nḓila yone kha odithi.3. Tshiimo tsha khabinethe kha mafhungo a zwino3.1. Khabinethe yo ṱanganedza Muvhigo wa Bannga ya Ḽifhasi (Muvhigo wa vhurathi wa Nḓivhadzo ya Ikonomi ya Afurika Tshipembe, wo sedzesa kha mbekanyamaitele ya ikonomi ya masheleni na mbuyedzedzo) yo sumbedza uri Afurika Tshipembe ḽo swikelela zwinzhi kha miṅwaha ya 20. Nḓivhadzo ya Ikonomi ya Afurika Tshipembe, yo bvaho nga Ḽavhuvhli ḽa dzi 04 Ḽara 2014, yo sumbedzisa uri mbekanyamaitele dza ikonomi ya Afurika Tshipembe dzi khou fhungudza phimo ya vhushai na vhushaya ndinganyo, na uri mbuelo ya muthelo i khou vhuedza u bva kha vhapfumi uya kha vhashayaho. Muvhigo wo sumbedza uri mbekanyamaitele ya ikonomi ya masheleni i khou bvelela vhukuma kha ḽa Afurika Tshipembe vhunga itshi vhuedza kha vhashayaho. Muvhigo u dovha wa sumbedza uri mbekanyamaitele idzi dzo bvisa vhathu vha linganaho 3.6 miḽiyoni kha vhushai nga 2010/11.3.2. Khabinethe yo dzhiela nṱha khaedu dzine dza vha hone dza muḓagasi dzine dza khou vhangwa nga thaidzo dza thekhiniki na themamveledziso kha zwiṅwe zwa zwiṱitshi zwashu zwa muḓagasi. Zwo ralo khabinete i ita khuwelelo kha vhadzulapo vhoṱhe vha Afurika Tshipembe uri vha thusedze kha u vhulunga muḓagasi vhunga giridi ya muḓagasi wa shango isiho kha nyimele yavhuḓi. Khabinethe i tama u fhulufhedzisa maAfurika Tshipembe uri hu khou itwa zwoṱhe u vhona uri thaidzo iyi yo tanduluwa.3.3. Khabinethe yo dzhiela nṱha Tsedzuluso ya Kotara ya Mmbi ya Vhashumi, yo sumbedzaho uri tshivhalo tsha vhushayamishumo kha kotare ya vhuraru ṋaṅwaha ndi 25.4% u bva kha 24.7% ya ṅwaha wo fhiraho nga tshifhinga tshenetshi tshithihi, u tshi sumbedza ṱhoḓea ya kushumele kwa ikonomi kwa nṱhesa uri ri kone u tandulula khaedzu tharu dza vhushayamushumo, vhushai na vhushaya ndingayo.Khabinethe i fulufhedzisa maAfurika Tshipembe uri u tandulula thaidzo ya u sa vha hone ha mishumo zwi kha ḓivha zwone vhuvhekanyandeme ha muvhuso. Musi Mbekanyamushmo dza u Thola Tshitshavha dzi kha ḓi bvisa mvelelo dzavhuḓi, Khabinethe i ita khuwelelo kha vhashumisani nayo uri vha ise phanḓa na u shumisana na muvhuso, u khwaṱhisa vhuḓidini ha u sika mishumo na u wana thandululo dza tshifhinga tshiṱuku na tshilapfu kha khaedu dza vhushaya mushumo.3.4. Khabinethe yo ṱanganedza phimo ya nyengedzo ya zwenezwino kha Tshumisano ya Mvelaphanḓa ya Nḓowetshumo (IDC) nga Fitch Ratings Agency.3.5. Khabinethe i livhisa mapifi a ndiliso kha muvhuso na vhathu vha Riphabuḽiki ya Zambia zwi tshi tevhela u lovha a Muphuresidennde Vho Michael Chilufya Sata.3.6. Khabinethe yo vhaiswa nga mpfu nṋa dza vhomakone vha zwa mitambo na uri i khou livhisa maipfi a ndiliso kha miṱa na khonani dza mutambi wa mavili Vho  Phindile Mwelase, Mugidimi wa mendele wa musuku Vho Mbulaheni Mulaudzi, mutambi wa kale wa Springbok Vho Tinus Linee na Mukapuṱeni wa Bafana Bafana Vho Senzo Meyiwa. Thikhedzo ya tshitshavha musi hu tshi itwa mushumo wa u elelwa avho na u sumbedza u kwamea zwi tshi bva mbiluni zwo ri ṱanganya musi ri tshi elelwa vhahali vhashu kha zwa mitambo.3.7. Khabinethe yo dovha ya khoḓa u farwa ha muhumbulelwa ho itwaho nga u ṱavhanya nga Tshumelo ya Mapholisa ya Afurika Tshipembe vhege yo fhiraho kha u vhulawa ha mukapuṱeni wa Bafana Bafana Vho Senzo Meyiwa na uri i khou ṱuṱuwedza zwitshavha uri zwi ise phanḓa na u shumisana na mapholisa kha u wana vhahumbulelwa vhoṱhe.Khabinethe i ṱanganedza tshigwevho tsha vhutshilo ha ṱahe tsho ṋetshedzwaho Vho Ntokozo Hadebe kha vhutshinyi havho ha tshiṱuhu he vha ita kha vhasidzana vhararu ngei Diepsloot, kha ḽa Johannesburg, khathihi na u gwevhiwa lwa miṅwaha ya 315 ha Vho Mhlonishwa Elias Mathebula kha vhutshinyi he vha ita ngei Kwazulu Natal. U bva nga 2008 - 2013, Vho Mathebula vho vha vha tshi tambudza vhathu vha tshifumakadzini kha Phendelamashango ya Tshipembe, nga mannḓa Umzinto, Hibberdene, Dududu na Msinsi nga u vha shushedza na u tzhipa vhapondwa vha 18, u bva kha vha miṅwaha ya 14 uya kha 40. Zwigwevho izwi zwi isa mulaedza wo khwaṱhaho kha zwigevhenga wa uri zwiito zwa vhutshinyi a zwi nga ḓo ṱanganedzwa.3.8. Khabinethe i fhulufhedzisa maAfurika Tshipembe uri muvhuso u khou ita zwoṱhe nga hune wa kona ngaho kha u vhona uri muṅwe na muṅwe o tsireledzea na u ita khuwelelo kha tshitshavha uri vha thuse mapholisa nga u vhiga zwiito zwa vhugevhenga zwi iteaho vhuponi ha havho.3.9. Khabinethe i dovha ya ṱahisa hafhu uri vha mutakalo na manḓalanga a vhuimangalavha vho dzula vho vula maṱo kha u topola na u thivhela Ebola. U swika zwino hu na vhashumi vha mutakalo na vha ḽaborothari vha linganaho 525 kha zwibadela zwa 13 (hu tshi katelwa zwiimiswa zwa 11 zwo nangwaho) na vhaofisiri vha 270 vho pfumbudzwaho uri vha shume kha vhuimangalavha hune vhathu vha dzhena ngaho ha ṱahe hune ha vha khombo.3.10. Khabinethe i fhululedza Muṱhomphei, Muphuresidennde Ḽeithenenthe Dzheneraḽa Vho Ian Khama Seretse Khama, murangaphanḓa wa Ḽihoro ḽa Demokirasi ya Botswana, kha u khethiwa hafhu sa Muphuresidennde wa Botswana, zwi tshi tevhela khetho dze dza vha hone nga dzi 24 Tshimedzi 2014.3.11. Khabinethe i fhululedza Muṱhomphei Vho Dilma Rousseff, vha Ḽihoro la Vhashumi kha u khethwa havho hafhu sa Muphuresidennde wa Feḓeresheni ya Riphabuḽiki ya Brazil zwi tshi tevhela khetho dzo tshimbilaho zwavhuḓi dza dzi 26 Tshimedzi 2014.3.12. Khabinethe i tamela mashudu Muluvhisi muswa wa Bannga ya Vhukati ya Afurika Tshipembe, Vho Lesetja Kganyago musi vha tshi ḓo vha vha tshi khou thoma mushumo wavho nga dzi 9 Ḽara 2014. Khabinethe i dovha ya livhisa ndivhuwo kha Muluvhisi wa kale Vho Gill Marcus kha u tshimbidza zwavhuḓi mbekanyamaitele ya masheleni musi ikonomi isiho kha tshiimo tshavhuḓi.3.13. Khabinethe i fhululedza Vho Chad Le Clos sa muwini muhulwane wa FINA (Fédération Internationale de Natation) Serisi ya Tshiphuga tsha Ḽifhasi ya u Bammbela ye ya fhelela Singapore.4. Mbekanyamushumo dzine dza khou tevhela4.1. Muphuresidennde Vho Jacob Zuma vha ḓo dzhenelela Samithi ya G20 ngei  Brisbane, kha ḽa Australia, u bva nga dzi 15 u swika dzi 16 Ḽara 2014. Sa shango ḽa Afurika ḽi ḽoṱhe ḽo imelelwaho kha G20, vhuraḓo ha Afurika Tshipembe vhu ṋetshedza tshikhala tsha u ṱuṱuwedza mbekanyamaitele dza ndeme dza dzitshakatshaka dzine dza nga kwama ikonomi yashu, dzingu na dzhango.4.2. Mutshimbidzi wa SADC na Mufarisa Muphuresidende Vho Cyril Ramaphosa vha ḓo dalela Lesotho u bva dzi 05 – 06 Ḽara sa tshipiḓa tsha  u ḓisa mulalo na tsireledzo kha Muvhuso. Izwi zwi khou tevhela u sainwa ho itwaho zwenezwino ha mulevho wa Maseru na thendelano ya tsireledzo ya Maseru zwine zwa vha mutheo wa u vhuyelela ha polotiki na u dzika ha tshiimo tsha vhutsireledzi kha shango.4.3. Khabinethe i ṱanganedza u rwela ṱari ha Buroho ya Mashunka na Ngubo, Tshikimu tsha u Sheledza tsha Tugela Ferry na tshiimiswa tsha uMsinga tsha u rengisa zwithu nga mutengo wa fhasi ngei Msinga, KwaZulu-Natal, nga dzi  8 Ḽara 2014 nga Muhasho wa Mveledziso ya Mahayani na Mbuyedzedzo ya Mavu.Tshikimu tsha u Sheledza tsha Tugela Ferry tshi ḓo thusa vhorabulasi vhane vha khou bvelela vha linganaho 1 716, yadi ya u rengisa zwifuwo ya uMsinga i do sika zwikhala zwa mishumo. Buroho ya Mulambo wa Tugela i ḓo ṱumanya tshitshavha tsha Mashunka na Ngubo kha zwikhala zwa tshumelo na zwa ikonomi. Themamveledziso idzi dza mahayani na thandela dza mveledziso dzi kha mudzedze muthihi na ndivho ya muvhuso ya u fhaṱa zwitshavha zwa mahayani zwi na mutsindo, zwieḓanaho nahone zwi bvelelaho.4.4. Muhasho wa zwa Muno, khathihi na Komiti ya Muvhuso wa Ngangomu kha Tshanduko ya Kilima, zwi ḓo fara khonifaretse ya Phindulo ya Thanduko ya Kilima Afurika Tshipembe, vhukati ha dzi 10 na dzi 13 Ḽara 2014 ngei Gallagher Convention Centre, Midrand, fhasi ha thero: “Afurika Tshipembe ḽi khou shandukela kha khaboni ya fhasi na u vhuyelela ha kilima ya ikonomi na tshitshavha.” Kha izwi, Khabinethe yo khwaṱhisedza vhuḓikumedzeli ha Afurika Tshipembe kha u bveledza ikonomi ya khaboni ya fhasi uri hu fhaṱiwe kha mveledziso ya khonifarentsi ya tshanduko ya kilima ngei Durban.5. U tholwa:5.1. Khabinethe yo dzhiela nṱha u tholwa hu tevhelaho kha Gwama ḽa Lushaka:a) Vho M Sachs – Mufarisa Mulanguli Dzheneraḽa - Ofisi ya Mugaganyagwamab) Vho AF Julies – Mufarisa Mulanguli Dzheneraḽa – Ndango ya Ndaka na Milandu5.2. Khabinethe yo dzhiela nṱha u tholwa ha vha tevhelaho kha Khantsele ya Thendelonzwiwa ya u Manḓafhadzwa ha Ikonomi yo Engedzwaho yo Tewaho kha Vharema:a) Vho Randall Barry Howard (Mudzulatshidulo wa Khoro ya Thendelonzwiwa),b) Vho  Ismail Noormahomed Essa (Muimeleli wa Sekithara ya Tshitshavha)c) Vho Fusi Makhasane (Muimeleli wa Madzangano a Mabindu Maṱuku)d) Vho Ntokozo Jennifer Sabelo (Muimeleli wa Tshumelo dza Vhuendi ha Maḓini)e) Vho  Hlamalani Baloyi (Muimeleli wa Vhaswa)f) Vho  Colgate Nangu (Muṋetshedzi wa Tshumelo dza Ndaka)g) Vho Cleo Shiceka (Muimeleli wa Reiḽi)h) Vho Sibongile Sambo (Muimeleli wa Vhufhufhi Hapo)i) Vho Abner Ramokgolo (Muimeleli wa Vhuendi ha Badani)j) Vho Joy Sebenzile Matsebula (Muimeleli wa Vhaholefhali)k) Vho Verlene Manuel (Muimeleli wa Vhaṋameli vha Mabasi na Tshumelo dza Maṱirokisi)l) Vho  Herry Tshamuṅwe Masindi (Muimeleli wa Nzudzanyo ya zwa Vhashumi)m) Vho  Carol-Anne Cairns (Muimeleli wa Mabupo a langwaho nga Mashango a nnḓa)n) Vho  Phillip Taaibosch (Muimeleli wa Santaco)o) Vho Mary Phadi (Muimeleli wa Dzangano ḽa Vhafumakadzi)p) Vho Stephen Sangweni (Muimeleli wa Dzangano ḽa Vhaṋameli)Yo bveledzwa nga Muhasho wa VhudavhidzaniMbudziso:Vho Donald LiphokoLuṱingo: 082 901 0766"
Tshitatamennde tsha Muṱangano wa Khabinethe wa dzi 19 Ḽara 2014,20 Nov 2014,https://www.gov.za/speeches/statement-cabinet-meeting-19-november-2014-20-nov-2014-0000,https://www.gov.za/ve/tshitatamennde-tsha-mu%E1%B9%B1angano-wa-khabinethe-wa-dzi-19-%E1%B8%BDara-2014,"1. U shumiswa ha Mbekanyamushumo dza Ndeme dza Muvhuso1.1. Khabinethe i ṱanganedza u vulwa ha fulo ḽa vhuvhili ḽa Operation Phakisa: U engedzwa ha Dzikiniki na Mbekanyamushumo ya  Vhulondoti Izwi zwi tevhela fulo ḽa u thoma ḽa Operation Phakisa ḽo sedzaho kha u vula nḓila ya dzangalelo ḽa maḓanzhe a Afurika Tshipembe. Fulo ḽa vhuvhili ḽa Operation Phakisa ḽi khou bwa u khwinisa ndeme ya ndondolo ine ya ṋetshedzwa kha zwiimiswa zwa 3 500 zwa Ndondola Mutakalo ya Ndeme, hu tshi katelwa na kiḽiniki dza muvhuso na Senthara dza tshitshavha dza Mutakalo. Mawanwa a lavhelelwaho a ṱoḓa u shandukisa kiḽiniki na Senthara dza tshitshavha dza Mutakalo dzi re hone kha senthara dza maimo, dzine dza ḓo shumiswa nga vhadzulapo vhoṱhe vha Afurika Tshipembe, zwo ḓiswa nga u engedzwa ha ndeme ya tshumelo ine vha i ṋetshedza.1.2. Khabinethe i rwela tshanḓa vhawini vha Pfufho Khulwane dza Batho Pele, dzo fariwaho nga dzi 14 Ḽara 2014. Pfufho idzo dzo tumbula vhukoni na u sumbe za vhuḓi ha tshumelo ya muvhuso.1.3. Khabinethe yo dzhiela nṱha uri Minisiṱa wa zwa Mitambo na  Vhumvumvusi, Vho Fikile Mbalula vha ḓo ranga phanḓa  Awadi dza Mitambo ya Afurika Tshipembe dza 2014 ngei Sandton Convention Centre nga dzi 30 Ḽara 2014. Khabinethe i ṱuṱuwedza vhafuni vha zwa mitambo vha Afurika Tshipembe uri vha shele mulenzhe kha u vha tshipiḓa tsha Pfufho dza zwa Mitambo dza Afurika Tshipembe nga u vouthela Mutambi Makone wa Ṅwaha. Zwidodombedzwa zwi khou wanala kha www.sasportsawards.com.1.4. Khabinethe i rwela tshanḓa thimu dza lushaka dza mitambo dzine dza vha Bafana Bafana, Springboks na Proteas kha u fhefheḓisela nṱha fuḽaga nga u ḓidina havho kha u tamba mafheloni a vhege na u ita uri Vhadzulapo vha Afurika Tshipembe vha pfe vha tshi ḓihudza. U ḓivhadzwa ha Vho AB de Villiers sa  Mutambi Makone wa Ṅwaha wa  Khirikhethe kha Khantsele ya Khirikhethe ya Dzitshaka ya Ḓuvha Ḽithihi (ODI) kha u kora rani dza ODI dzi swikaho 7 000 ndi zwa maṱhakheni.1.5. Khabinethe i rwela tshanḓa u thoma ha tshumelo ya A Re Yeng ya  Vhuendi vhu Ṱavhanyaho ha Basi (BRT) ngei Tshwane, yo thomaho u shuma u bva nga Musumbuluwo wa dzi 17 Ḽara 2014. A Re Yeng, u fana na dziṅwe tshumelo dza BRT u mona na shango, i vhumba tshipiḓa tsha pulane ya vhudavhidzani ha zwiendedzi zwa nnyi na nnyi tshine tsha ḓo khwinisa vhutshilo ha vhaṋameli nga u vha thusa nga zwiendedzi zwine zwa vha endedza nga u ṱavhanya, zwo tsireledzeaho, zwine zwa swikelelea, na u fusha ṱhoḓea dza vhaṋameli na u vha dzudza zwavhuḓi. U thoma ha tshumelo idzi hu vhumba tshipiḓa tsha mbekanyamushumo ya nyaluwo ya themamveledziso ya muvhuso, ine yo ḓiimisela u bveledzisa themamveledziso ya maṱhakheni ya shango fhano Afurika Tshipembe, na zwenezwo i tshi khou sika mishumo.2. Tsheo dza Ndeme dza Khabinethe2.1. Khabinethe yo tendela u thoma u shuma ha mbekanyamushumo yo dziaho hu u itela u vha na vhuṱanzi ha mulanga wa mbekanyamaitele na ndangulo dzi re hone dza thengiso yapo. Izwi zwi katela u linganyiswa ha mbekanyamaitele hu u itela u sedzulusa na u khwaṱhisa Mulayo wa Mutheo wa Mbekanyamaithele ya Ndeme ya nṱha wa Thengiso, na u engedza Mbekanyamushumo ya Mveledziso ya Ndisedzo i re na Ndeme kha vhoṱhe vha pulane dza Khamphani dzi Langulwaho nga Muvhuso  khathihi na u khwaṱhisa  ndangulo dza mihasho (zwihulwanesa kha thendelano dza migodini) hu itela u swikelela mbambadzo yapo.Iyi ndi tshomedzo khulwane vhukuma kha dzinḓowetshumo ine ya ḓo engedza  ndeme ya ndowetshumo ya shango nahone ya kona u bveledza vhukoni vhuswa ha ha nḓowetshumo ya shango, ya engedza vhumbadzi ha nnḓa na u swikelela kha tshidziki tsha u manḓafhadziwa ha ikonomi ya vharema.2.2. Khabinethe yo ḓivhadzwa kha Guvhangano ḽa Phuresidennde ḽa Muvhuso Wapo, ya themendela Mbekanyamushumo ya u Humela kha zwa Mutheo ya Muvhuso Wapo, ine yo ḓitika nga u fhaṱa vhukonani, u londa na u vha sekithara ya muvhuso wapo i re na vhuḓifhinduleli.Mbekanyamushumo ya u Humela kha zwa Mutheo  i ḓo sedzesa kha u pulana na u shuma ha mimasipala yoṱhe kha nḓisedzo yavhuḓi ya mutheo wa tshumelo ya masipala na nyambedzano na vhadzulapo vho khwaṱhaho. Muhumbulo muhulwane ndi wa u bva kha u ṱoḓa u ita u ya kha wa nyito.Mveledziso kha mashumele a mimasipala i ḓo khwinisa nzulele ya kutshilele kwa vhadzulapo vhoṱhe vha Afurika Tshipembe vhane vha ḓitika nga mimasipala i shumaho zwavhuḓi i tshi itela u vha tsumbo kha vhutshilo vhu ṱhonifheaho.U bva tsha ṅwaha wa 1994, masipala wapo wo no vha tshiimiswa tshihulwane tsha u iswa ha tshumelo vhathuni.Samusi ho vha hu na u sa eḓana ha mvelaphanḓa kha u isa maḓi, muḓagasi, vhuthathatshili na u hwalwa ha mathukhwi kha fhethu hapo, kha vhupo vhune ha vha na u kundelwa kha u iswa ha tshumelo ri tea u thoma nga u ṱhogomela vhathu na mbilahelo dzavho. Izwi zwi ri ṱoḓa kha u bva kha maitele a kale a u ongolowa ha u iswa ha tshumelo u ya kha maitele a Batho Pele na u shumela zwitshavha. Tsha vhuṱhogwa kha maitele aya maswa ndi sisiṱeme ya u vhiga, na u vha na vhuḓifhinduleli ha u shuma.2.3. Khabinethe yo themendela u kumedzwa ha Muvhigo wa Nḓivhadzo dza Zwino wa Biennial ya Afurika Tshipembe kha Phungudzo ya Zwibveledzwa, u katelwa ha Mutevhe wa u Fhedza wa Gese ya Nnḓu ya Lushaka (GHG) wa 2000-2010, kha Buthano ḽa Mutheo wa Yuno kha Tshanduko ya Kilima (UNFCCC). I bveledza luvhonela na u saukanya vhuimo ha zwibveledzwa zwa GHG zwa Afurika Tshipembe na vhatshimbidzi vho ḓiimiselaho kha tshanduko ya mveledziso. Zwi bvisela khagala mutevhe wa mitheo yo khwaṱhaho ya maga a tshanduko ya kilima sa tshipiḓa tsha tshanduko u ya kha ikonomi i re fhasi ya zwivhaswa.Izwo zwi katela u topola u fhungudzwa ha mawanwa a zwibveledzwa zwo lavhelelwaho; u bveledzisa nḓila ntswa na u vhulunga kha fulufulu ḽi vusuludzwaho; u ṱuṱuwedza fulufulu ḽavhuḓi; u thoma sisiṱeme ya lushaka ya nnḓu ya gese na u kuvhanganywa ha mafhungo; na dziṅwe tshomedzo dzi ngaho Mbadelo dza Zwivhaswa. Izwi nazwone zwi vhumba tshipiḓa tsha vhuḓifhinduleli ha shango ḽa Afurika Tshipembe ha u vhiga kha dzitshakatshaka fhasi ha Mutheo wa Yuno  nga ha Tshanduko ya Kilima (UNFCCC).2.4. Khabinethe yo themendela u thomiwa ha tshigwada tsha u shuma ngomu ha muhasho nga fhasi ha Tshigwada tsha Koporasi ya Dzitshaka ya Mbambadzo na Tsireledzo u itela u lavhelesa u thoma u shumiswa ha Thendelano ya u Tshimbidzwa ha Mbambadzo ya Dzangano ḽa Mbambadzo ya Ḽifhasi (WTO)Vhuimo ha shango ḽa Afurika Tshipembe ndi ha u shuma na maṅwe mashango a Afurika u itela u vhona uri u dzhia na u shumiswa ha Thendelano ya u Tshimbidzwa ha Mbambadzo a zwi ṱoḓi mashango a Afurika a tshi tenda  kha vhuḓifhinduleli vhune ha na maanḓa a u swikelela na u a ṱana kha khaedu dza milayo. Naho shango ḽa Afurika Tshipembe ḽo ḓinetshedzela kha nyambedzano ya ṱhanganelano nga fhasi ha Doha Round, vhuimo hashu ndi ha u wana mawanwa ane a ḓo vhulunga vhupo hashu u itela u swikelela mbekanyamaitele dzi tikedzaho mveledziso ya nḓowetshumo na u tholwa ho ḓitikaho nga thikho ya zwipikwa zwo bviselwaho khagala kha Pulane ya Mveledziso ya Lushaka (NDP).Shango ḽa Afurika Tshipembe ḽo khwaṱhisedza ndeme ya ṱhanganelano na nḓila dzo katelwaho dza u tshimbidzwa ha vhubindudzi ha WTO sa hone ha khwinesa kha u eḓanywa, na kha mawanwa a pfalaho a swikelelaho mbilahelo dza muraḓo muṅwe na muṅwe.2.5. khabinethe yo ḓivhadzwa kha Makete wa Vhubvaḓuvha na Tshipembe ha Afurika – Tshitshavha tsha Tshipembe ha Afurika – Tshitshavha tsha Mveledziso ya Tshipembe ha Afurika (COMESA-EAC-SADC) wa Thendelo ya zwiimiswa zwiraru zwa Mbambadzo ya Mahala (TFTA) na uri yo dovha hafhu ya themendela vhuimo ha shango ḽa Afurika Tshipembe kha TFTA. Ṱhanganelo ya zwiimiswa zwiraru ndi mutheo wa Thandela i re phanḓa ya Afurika yo ḓiimiselaho kha u alusa tshiimo tsha ikonomi, u thusedza kha ndeme, u bvela nnḓa kha maṅwe mashango, ṱhanganelano. Pulane ya zwiimiswa zwiraru ndi nḓila ya thandela dzo rangwaho phanḓa nga Afurika yo ṱokaho midzi kha u bveledzisa tshivhalo tsha ikonomi, u kona u swikelela ndeme, yo ṱokaho midzi kha vhutumani ha dzingu, vhumbadzi ha nga nnḓa ha dzingu na u vhulunga, na themamveledziso dza u mona na mikano.Afurika Tshipembe ḽi ita nyambedzano sa tshipiḓa tsha Mbumbano ya Maitele a Tshipembe ha Afurika (SACU) tshine tsha ita nyambedzano sa tshiimiswa tshithihi. Zwigwada zwiraru zwa mashango zwi na mveledziso ya zwibveledzwa yo ṱanganelanaho ya thiriḽioni dza US$1.2 dza vhupo ho ṱanganelanaho vhu anganyelwaho kha miḽioni dza 626 wa vhathu, zwi sumbedzaho u fhira hafu ya vhupo ho fhelelaho na ikonomi.vhushaka ha dzingu ha u thoma mimaraga mihulwane ya u engedza nyaluwo ya tshifhinga tshilapfu Afurika ndi ḽiga ḽa ndeme ḽa kha u kunda mbambadzo ya mimaraga mituku yo ḓiimisaho kha mashango a nnḓa.2.6. Khabinethe yo nyeṱulelwa ngaha makumedzwa a samithi ya  G20 ya Brisbane hu u itela nḓila nnzhi dza ndeme, dzo khwaṱhaho dza dovha dza vha dzavhuḓi kha u langula sekithara ya zwa masheleni. Izwi zwi shela mulenzhe kha u bvela phanḓa na  u khwaṱha ha ikonomi na tshiimo tsha sisiṱeme ya ikonomi yapo na ya ḽifhasi nga vhuphara. Nga mulandu wa u kundelwa ha ikonomi ya ḽifhasi nga vhuphara nga 2008, vharangaphanḓa vha G20 vho ḓiṋetshedzela kha mutheo wa u vusuludzwa ha sisiṱeme ya ikonomi ya ḽifhasi nga vhuphara. Zwipikwa zwavho zwo vha zwi zwa u lugisa zwi songo tshimbilaho zwavhuḓi zwe zwa swikisa kha u kundelwa ha ḽifhasi nga vhuphara na u fhaṱa zwiko zwa masheleni zwo tsireledzeaho zwa dovha hafhu zwa vha zwo khwaṱhaho vhukuma u itela u shuma khwine kha ṱhoḓea dza ikonomi i pfeseseaho.Miṅwahani miṱanu yo fhiraho, vhurangaphanḓa ha G20 ho sedzesa kha u shuma na zwo vhangaho u kundelwa, nga u khwaṱhisa maga a tshakatshaka kha u fhaṱa zwiimiswa zwa ikonomi na mimaraga minzhi yo khwaṱhaho. Guvhangano ḽa Brisbane  ḽo fhedza luṱa lwa u thoma lwa u vusuludza ikonomi, na uri zwi tshi ya Bodo ya Khwaṱhisedzo ya Ikonomi i ḓo engedza zwe ya sedzesa khazwo nga u langula huswa na u khwinisa ha zwiwo na u kundelwa misi yoṱhe. Shango ḽa Afurika Tshipembe ḽi ḓo bvela phanḓa na u dzhenelela kha Bodo ya Khwaṱhisedzo ya Ikonomi na vhushaka ha foramu dzo ṱanganelaho dza ndangulo dzine dza shuma u alusa maitele o ḓitikaho nga u fulufhedzea hu tendiseaho na u shumisana hune ha tou vha ṱhoḓea khulwane kha u langa fulufhelo ḽa sisiṱeme ya ikonomi ya ḽifhasi i re khagala ine ya nga swikelela nyaluwo yo linganelaho ya G20 yo khwaṱhaho ine ya vha ya tshifhinga tshilapfu.2.7. Khabinethe yo dzhiela nṱha na u themendela muṱangano wa khwaṱhisedzo ya Khoro ya vhurangaphanḓa ya Phuresindennde (PCC)  wo farwaho nga dzi 18 dza ṅwedzi wa Ṱhafamuhwe 2014, wa zwipikwa zwa u thoma u shuma. Khwaṱhisedzo dza ndeme dzi katela:(a) Ndzudzanyo na u thoma u shuma ha Mveledziso ya Lushaka (NDP) u itela u sumbedza mvelaphanḓa yo itwaho nga sekithara ya muvhuso wapo kha u thoma u shuma. Mihasho ya Lushaka ya muvhuso, Khomishini ya u Pulana ya Lushaka na mavunḓu dzi vhona uri pulane dza masipala dzi khou ṱutshelana na NDP na dziṅwe pulane dza lushaka; (b) U amba nga ha tshiimo tsha ṱhoḓea dza masia mararu a muvhuso u khou tikedza mimasipala kha u isa tshumelo kha vhathu; (c) Tshihaḓu tsha u swikelela muvhuso wapo u shandukiseaho na u amba nga zwithithisi zwi re na vhushaka na u swikelea  ha vhuvhusi havhuḓi vhu pfalaho ha masipala, u amba nga ha khaedu dzi ṱutshelanaho na zwiito zwa  dziḓoroboni na tshiṱalula doroboni na kha ḓorobo khulwane.2.8. Khabinethe yo ḓivhadzwa nga ha nzudzanyo dza Khetho dza Masipala dza ṅwaha wa 2016 ya tendela u thomiwa ha Tshigwada tsha Ngomu ha ofisi ya Minisiṱa tsha u Shuma na Tshigwada u bveledza Ndeme kha Khetho dza Masipala. Khabinethe yo dovha hafhu ya kumedza nyengedzedzo kha Muvhuso wapo: Mulayo wa Zwiimiswa zwa Masipala, wa ṅwaha wa 1998 (Mulayo wa Vhu. 117 wa ṅwaha wa 1998) kha phaḽamennde, hu u itela u tikedza Phuresidennde (tshifhingani tsho fhiraho ho vha hu tshi itelwa Minisiṱa) kha u ta datumu ya u khethwa ha komiti dzoṱhe dza masipala. Khetho dza masipala dza ṅwaha wa 2016 dzi ḓo vha dza vhuṋa u bva tshe demokirasi yashu nahone na ndugiselo dzo engedzwaho dzi ḓo vhona uri khetho idzo dzi tshimbile zwavhuḓi sa dzo fhiraho.3. Milayotibe3.1. Khabinethe yo themendela u kumedzwa ha Mulayo wa Vhutshinyi (Milandu ya zwa Vhudzekani na mafhungo a ṱutshelanaho na zwenezwo) Khwaṱhisedzo ya Mulayotibe  wa 2014 Phaḽamenndeni. Mulayo uyo u amba nga ha zwigwevho zwivhili zwo fhambanaho zwa Khothe ya Ndayotewa, nga u engedziwa ha khethekanyo dzi re hone dza Mulayo wa Vhutshinyi (Milandu ya zwa Vhudzekani na Mafhungo a ṱutshelanaho na zwenezwo) Khwaṱhisedzo ya Mulayotibe, wa ṅwaha wa 2007, u fha phindulo ya tshiimo tsha zwino tsha u ṱudza ha Ndayotewa. Tshipikwa tshihulwane tsha khethekanyo ya 15 na 16 dza Mulayo, tsho ḓivhadzelwa u tsireledza vhana vha kundelwaho kha u lwa na u tambudzwa lwa vhudzekani nga vhathu vhahulwane, u sala u songo kwamea nga u engedzwa ho itiwaho.   U engedzwa ho itiwaho kha khethekanyo ya 50 na ya 51 dza Mulayo dzi ḓiimisela u fha mawanwa kha milayo ine ya vha kha tsireledzo ya vhana ya vhuṱhogwa kha mafhungo oṱhe ane a vha kwama.3.2. Khabinethe yo themendela u thomiwa ha Khwaṱhisedzo ya Mulayotibe ya Mafhungo a Khothe wa 2014 Phaḽamenndeni. Mulayotibe u engedza Milayo yo vhalaho, yo dzheniswaho nga Muhasho wa Vhulamukanyi na Mveledziso ya Ndayotewa, u itela u amba nga ha khaedu dzi iteaho na ndaulo, khathi na muhumbulo wa u engedza vhuḓi na vhuḓifhinduleli ha tshiimiswa.3.3. Khabinethe yo themendela u thomiwa ha mvetamveto ya Khwaṱhisedzo ya Mulayotibe wa Dzibannga wa ṅwaha wa 2014 Phaḽamenndeni. U Khwaṱhisedzwa ha Mulayotibe wa Dzibannga, wa ṅwaha wa 1990 (Mulayo wa vhu. 94 wa ṅwaha wa 1990) hu engedza u lavheleswa ha dzibannga u itela u tsireledza sekithara ya ikonomi na u tsireledza vhavhulungi vha masheleni. Kha u ṱuṱuwedza tsireledzo ya maitele a u bannga, ndi zwa vhuṱhogwa uri ndangulo na u lavheleswa ha dzibannga ho livhiswa kha milayo ya tshakatshaka na tsireledzo ya khwiṋe.Mulayo u ṱoḓa u engedza nungo dza mulavhelesi wa bannga ngeno e fhasi ha vhulavhelesi nga u:(a) u fha iṅwe nḓila ya u vuwa ha bannga ngomu ha tshiimiswa tshi re hone,(b) u tshimbidza u pfukiselwa ha vhubindudzi ha bannga hoṱhe kana tshipiḓa tshaho kha tshiimiswa tsha muvhuelwa kha u pfukiselwa hu re kha khethekanyo ya 54 ya mulayo wa Dzibannga; na(c) u tshimbidza u thoma u shuma ha maga a re afho nṱha nga mulavhelesi.4. Vhuimo ha Khabinethe kha Mafhungo a Zwino4.1. Khabinethe i themendela u ṱanganelana vhukati ha muvhuso, sekithara ya tshitshavha na zwa pfunzo u itela u ṱuṱuwedza pfunzo ya vhaswa na u vha manḓafhadza, zwe zwa swikisa kha u rwelwa ṱari ha Mutheo wa Thusanani nga Phuresidennde Vho Jacob Zuma. Itshi tshiimiswa tshi rangwago phanḓa nga vhaswa tshi si na mbuelo ya  masheleni tshi ḓo thivha gake ḽa tshikhala tsha zwidodombedzwa zwa pfunzo vhukati ha vhagudiswa vha ngudo dza sekondari na vhaṅwe ngavho vhane vha vha vha dziḓoroboni, zwine nga murahu zwa ḓo khwinisa mashumele a pfunzo. Bazari mbili, dzine dza vha Pixley ka Isaka Seme Scholarship Fund na Johnstone Mfanafuthi Makhatini International Scholarship Fund dzire tsini na u thomiwa.4.2. Khabinethe yo pfa u vhuṱungu nga ha u vhuya ha zwitumbu zwa vhadzulapo vha Afurika Tshipembe vhe vha lovha musi tshifhaṱo tshi tshi wa ngei Lagos, hune ha vha Nigeria nga dzi 12 dza ṅwedzi wa Khubvumedzi 2014.Khabinethe i khou khoḓa mishumo ya avho vhe vha si fhele nungo kha u ḓizhenisa kha mushumo wa u vhuiswa ha zwitumbu ya dovha hafhu ya khoḓa na tshumisano yo ṱanganedzwaho u bva kha vhaofisiri vha ngei Nigeria kha u bvela phanḓa na mushumo une wo vha u songo leluwa.Muvhuso u khou bvela phanḓa na u tikedza miṱa yo zhakiwaho nahone u khou fulufhela uri izwi zwi ḓo vha thusa u swikela u khunyelela ha mushumo. Ri ḓo engedza nungo dzashu u itela u vhona uri zwitumbu zwi swikaho 11 zwa vhadzulapo vha Afurika Tshipembe zwine zwa kha ḓi tea u waniwa ngei Nigeria, zwi khou vhuiswa hayani hu si na u lengelelwa. Khabinethe i khou sumbedzisa ndivhuwo dzayo kha vhadzulapo vhoṱhe vha Afurika Tshipembe kha u vha tshithu tshithihi nga hetshi tshifhinga tsha malilo.  Khabinethe i khou isa dzindiliso kha muṱa wa mufu Vho Dennis Furhri vhe vha lovha musi vho tholiwa kha u shuma sa tshipiḓa tsha u vhuiswa ha zwitumbu zwa vhadzulapo vha Afurika Tshipembe vho ri siaho musi kereke i tshi wa ngei Nigeria nga dzi 12 dza ṅwedzi wa Khubvumedzi 2014.  Shango ḽa Afurika Tshipembe ḽo lozwa mushumeli wa muvhuso we a vha o ḓinekedzelaho u shumela lushaka.4.3. Khabinethe i ṱanganedza u ṋangiwa ha tshigwada tsho tou ḓiimisaho tshi re na vhaofisiri vhane vha kha ḓi shuma na vhe vha vha vha tshi shuma kha Tshumelo dza Mbuelo ya Afurika Tshipembe kha u ṱoḓulusa zwiito zwa vhutshinyi zwine zwa khou humbulelwa na uri hu humbelwa miraḓo ya tshitshavha uri i fhe tshigwada itsho tshikhala tsha u khunyelesza ṱhoḓuluso dzatsho.Ayo maga ha ngo tea u tsitsela fhasi rekhodo i ḓivheaho ya SARS saizwi i tshiimiswa tshihulwane tsha tshitshavha tshine tsha vhona uri shango ḽi na masheleni hu u itela u swikelela kha u ḓinetshedzela ha ikonomi na matshilisano atsho o yaho nga u fhambana. 4.4. khabinethe i ṱanganedza muṱangano vhukati ha Bodo ya Mabupo a Afurika Tshipembe, Minisiṱa wa Mabindu a Muvhuso Vho Lynne Brown na Minisiṱa wa zwa Masheleni Vho Nhlanhla Nene wa u amba nga ha mvelaphanḓa ya zwa vhufhufhi nahone vha lavhelela u dzhenelela kha u bveledza mvelelo dzo khwaṱhaho kha vhuendedzi ha lushaka na u vhu vhuisela murahu kha nḓila i livhaho kha u vhuedza na ndangulo yavhuḓi.4.5. Khabinethe i ḓo tea u khwaṱhisa vhupfiwa ha Vhufaragwama ha Lushaka hune nditsheo ya Vho Moody ya u fhungudza vhuimo ha tshikalo tsha tshikolodo kha uvhulunga ha shango ḽa Afurika Tshipembe u swika kha “Baa2 / P-2” u bva kha “Baa1 / P-2” na u dovha u sedzulusa mbonalo ya tshikolodo kha u dzudzanyea u bva kha zwi sa takadzi, zwi iteaho nga tshifhinga tsha u ongolowa ha nyaluwo ya ikonomi.Khabinethe i khou tea u ombedzela uri Mutheo wa Pulane ya Tshifhinganyana wo no ḓi vhekanya mihumbulo yawo ya u ṱuṱuwedza nyaluwo dzi ngaho thandela khulwane kha vhuendi ha tshidimela, fulufulu na vhukavhamabufho zwine zwa ḓo khwaṱhisa u vhulunga. U sedzwa ha pulane ya tshifhinganyana nahone hu ḓo vha kha u engedza tshanduko dza tshiimiswa dzine dzi kati zwazwino nahone dzine mvelelo dza hone dza ḓo tikedza nyaluwo ya ikonomi.4.6. Khabinethe yo tshuwiswa na u vhaisala nga vhuḓifari vhu si havhuḓi ha miṅwe ya miraḓo Phalamenndeni zwa zwenezwino. Vhuḓifari ho raloho vhu fhambana na muya wa nndwa ya mbofholowo na u humela murahu kha lwendo lune ro no lu fara lwa Miṅwaha yashu ya 20 ya Mbofholowo.U fulufhedzea ha Phaḽamennde sa tshiimiswa tsha Mbofholowo hu tea u tsireledzwa na u lindiwa nga miraḓo yoṱhe. Vhuḓifari vhu si havhuḓi vhu tshinyadza vhuḓifhinduleli ha vhadzulapo vhoṱhe vha Afurika Tshipembe ha dovha ha tsitsela fhasi tshirunzi tsha mushumo wa phalamennde wa u alusa ndeme ya milayo yo vhulungwaho ngomu ha Ndayotewa.5. Mbekanyamushumo dzine dza khou ḓa5.1. Phuresidennde Vho Jacob Zuma vha ḓo dzhenela Khomoshini ya Tshaka Mbili ya Botswana – Afurika Tshipembe (BNC) ngei Gaborone, hune ha vha Botswana nga dzi 20 dza ṅwedzi wa Ḽara 2014. BNC i dzula i mvulatswinga ya ndeme kha u ṱandavhudza vhushaka ha masia mavhili na tshumisano.5.2.   Phuresidennde Vho Zuma vha ḓo ṱanganedza Muphuresidennde wa Palestina Vho Mahmoud Abbas ngei Pretoria u bva nga dzi 26 u swika nga dzi 27 dza ṅwedzi wa Ḽara 2014. Madalo aya a ḓo fhaṱa vhushaka ho khwaṱhaho vhukati ha shango ḽa Afurika Tshipembe, he ha tumbulwa kha nndwa ya mbofholowo. Masia aya mavhili a ḓo sedzesa kha vhushaka vhukati ha Afurika Tshipembe na Palestine,  Mushumo wa Mulalo wa Vhubvaḓuvha Kati na uri shango ḽa Afurika Tshipembe ḽi nga bvela  phanḓa na u thusa kha nndwa ya mbofholowo ya Palestina na u ḓiimisela.5.3. Mufarisa Phuresidennde Vho Cyril Ramaphosa vha ḓo dzhenelela Guvhangano ḽa vhuvhili ḽa Turkey ḽine ḽa ḓo farelwa Malabo, hune ha vha Equatorial Guinea nga dzi 21 dza ṅwedzi wa Ḽara, 2014. Ndivho ya Guvhangano ndi ya u lavhelesa mvelaphanḓa yo itwaho nga “Pulane ya u Shuma ya Vhufarani ha Afurika na Turkey ya 2010-2014”. Vhushaka uvhu vhu shela mulenzhe kha mveledziso ya Afurika ngomu ha zwipikwa zwo vhewaho kha Adzhenda ya Mbumbano ya Afurika ya 2063.Mufarisa Phuresidennde Vho Cyril Ramaphosa, sa mudzulatshidulo wa Khoro ya Lushaka ya AIDS ya Afurika Tshipembe (SANAC), vha ḓo ta Ḓuvha ḽa Ḽifhasi ḽa AIDS nga dzi 1 dza ṅwedzi wa Nyendavhusiku  2014 ngei Virginia, na Lejweleputswa, hune ha vha ngei Free State fhasi ha ṱhoho ine ya ri: “Pumu wa Nyofho na Khethululo”. Shango ḽa Afurika Tshipembe ḽo no vha na mvelaphanḓa khulwane kha u swikelela zwipikwa zwa Pulane ya Lushaka ya HIV na AIDS, TB na dziSTI u bva nga 2012 u swika 2016. Mashudumavhi, nyofho na khethululo zwi khou bvela phanḓa na u tshinyadza u bvelela havhuḓi ha u shumisa pulane iyo na uri yo no ḓisa kuhumbulele ku re fhasi kwa tshumelo dza u thivhela HIV.Khabinethe i itela vhathu vhoṱhe khuwelelo ya u tikedza, u londa na u ṱanganedza avho vhane vha khou tshila na tshitzhili tsha HIV na AIDS. Vhadzulapo vhoṱhe vha Afurika Tshipembe vha tsivhudzwa u ita vhudzekani ho tsireledzeaho, u itwa ndingo dza HIV luthihi fhedzi nga ṅwaha  uri zwi fhe nḓivho ya tshiimo kha maga a u thivhela, a dzilafho na thikhedzo na a vhanna na vhatukana a u dzhia tshumelo ya dzilafho ḽa u fumba.5.4. Muhasho wa Mafhungo a zwa Mupo u ḓo dzhenelela kha luṱa lwa Guvhangano ḽa Mahoro ḽa vhu 20 (COP 20) na Miraḓo kha luṱa lwa vhu 10 lwa guvhangano ḽa Mahoro u tshi khou shuma sa Guvhangano ḽa Miraḓo kha Maitele a Kyoto (CPM10), ine ya ḓo farelwa ngei Lima, hune ha vha Peru u bva nga dzi 1 u swikela nga dzi 12 dza ṅwedzi wa Nyendavhusiku  2014.  Guvhangano ḽa Tshanduko ya Mutsho ḽa Lima ḽi vhuṱhogwa kha u swikelela mupenndelo wa nyambedzano ya thendelano ya ṅwaha wa 2015. Vhuimo ha shango ḽa Afurika Tshipembe ho themendelwaho kha nyambedzano hu eḓanywa na mbuelo ya lushaka ya shango khathihi na Pulane ya Mveledziso ya Lushaka (NDP).5.5. Muhasho wa Vhutsila na Mvelele na Muhasho wa zwa Mitambo na Vhuḓimvumvusi i ḓo ranga phanḓa luṱa lwa vhuvhili lwa Ḓuvha ḽa Vho Nelson Mandela ḽa Mitambo na Mvelele ngei Union Buildings, hune ha vha Pretoria nga dzi 22 dza ṅwedzi wa Ḽara kha wonouno ṅwaha wa 2014 fhasi ha ṱhoho ine ya ri: KHA RI VHE VHATHIHI: Munna Muthihi, Lushaka Luthihi, U pembela Huthihi.Khabinethe i ṱuṱuwedza vhadzulapo vhoṱhe vha Afurika Tshipembe kha u dzhenelela kha mitambo na mvelele ya tshitshavha sa izwi vhoṱhe vha na maanḓa a u ṱanganya vhadzulapo vhoṱhe vha Afurika Tshipembe. Vhuṱambo uho nahone ndi tshikhala tsha u khoḓa mishumo ya Muphuresidennde wa kale Vho Nelson Mandela na u sumbedza nḓila dzine ra nga bvela phanḓa na zwivhuya zwe vha ri siela.5.6. Khabinethe i khou dzhiela nṱha u elelwa Maḓuvha a 16 a u Shuma ha u Ḓinekedzela ane a ta miṅwaha ya 16 ya tshihumbudzi tsha fulo iḽo, u bva nga dzi 25 dza ṅwedzi wa Nyendavhusiku. Ṱhoho ya uno ṅwaha ndi ya uri “Na nṋe ndi khou shela mulenzhe, Roṱhe ri khou bveledza Afurika Tshipembe ḽi si na khakhathi. Nga hei ṱhoho, fulo ḽa uno ṅwaha wa 2014 ḽo ḓitika nga u bvela phanḓa na u ḓisa  mabembela a u tsireledzwa ha vhana na vhafumakadzi. Ṱhoho i dovha hafhu ya sedzesa zwinzhi kha u kunga vhanna sa vhone vhaḽedzani na fulo ḽa u hanedza samba iḽi.6. U tholwaKhabinethe yo tendela u tholwa hu  tevhelaho:6.1. Vho Thobile Maxin Lamati sa Mulanguli Dzheneraḽa wa Muhasho wa Vhashumi.6.2. Vho Nthabiseng Bernadette Makhatha sa Mufarisa Mulanguli Dzheneraḽa: Methyodoḽodzhi and Milayo kha Muhasho wa Mbalombalo wa Afurika Tshipembe.6.3. Miraḓo Mihulwane isa bvi ngangomu kha Bodo ya Zhendedzi ḽi lwaho na Tsitsikano Badani.a) Vho Nomini Elizabeth Rapoo (vha khou ṋangiwa sa mudzulatshidulo),b) Vho Nomusa Zethu Qunta;c) Phurofesa. Tebogo Job Mokgoro;d) Vho Bryan Shuan Chaplog;e) Vho Benedict Matinise; naf) Muimeleli. Xolisile Khanyile.6.4. Vho Lefadi Lucas Makibinyane sa Muofisiri wa Khorombusi Muhulwane ya Amatola Water6.5. Dzangano ḽa Afurika Tshipembe ḽa Ndindakhombo ya Khombo dzo Khetheaho (SASRIA)a) Vho Mohamed Adam Samie (vha khou tou dovha hafhu u ṋangiwa na u vha mudzulatshidulo);b) Vho Ranti Mothapo (Mufarisa Mudzulatshidulo); nac) Vho Stephanus Hermanus Schoeman.Mbudziso kha: Vho Donald LiphokoNomboro dza luṱingothendeleki: 082 901 0766"
Tshiṱatamennde tsha muṱangano wa Khabinethe wa dzi 10 Nyendavhusiku 2014,11 Dec 2014,https://www.gov.za/statement-cabinet-meeting-10-december-2014,https://www.gov.za/ve/tshi%E1%B9%B1atamennde-tsha-mu%E1%B9%B1angano-wa-khabinethe-wa-dzi-10-nyendavhusiku-2014,"U bva mathomoni, Khabinethe i tama u bvisela khagala mafhungo asi one a uri Muphuresidennde Vho Jacob Zuma vho hana u fhindula mbudziso Phaḽamenndeni. Khabinethe yo dovha hafhu ya dzhiela nzhele u ḓinekedzela ha Mufarisa Muphuresidennde Vho Cyril Ramaphosa kha u shumisana na madzangano a zwa poḽitiki Phaḽamenndeni kha Buthano ḽa Lushaka zwi tshi tevhedza zwiwo zwa dzikhakhathi zwa zwenezwino.Ndayotewa ya Riphabuḽiki ya Afurika Tshipembe i bvisela khagala uri Muphuresidennde u na vhuḓifhinduleli Phaḽamenndeni. Muphuresidennde vho isa phanda na u swikelela vhuimo havho ha u vha na vhuḓifhinduleli Phaḽamenndeni.  Vho vha vha tshi khou ḓi fhindula mbudziso dzo tou ṅwalwaho fhasi na dze dza vha dzi tshi khou tou bulwa dzo livhiswa khavho nga miraḓo yothe i re kha Buthano ḽa Lushaka na kha Khoro ya Lushaka ya Mavundu (NCOP).Muphuresidennde vho ḓo fhindula mbudziso idzo nga u tou amba ngei kha Buthano ḽa Lushaka nga dzi 21 Ṱhangule 2014. Zwo tou vha mashudumavhi nge Miraḓo Miṱhomphei ya vha dzhenelela musi vha tshe kati na u fhindula mbudziso ya Vhuraru kha dza rathi dzo livhiswaho khavho. Ndi Miraḓo Miṱhomphei, ine nga u shaya vhuḓifari hayo, ya dzhenelela Muphuresidennde musi vha tshi kha ḓi fhindula dzimbudziso. Avho vhe vha ḓo thivhela Muphuresidennde kha u fhindula mbudziso ngei kha National Assembly a vha na ṱhonifho, kha u shanda mbuno hu si kale vha diita u nga ri ndi Muphuresidennde vha sa ṱoḓi u fhindula mbudziso dza Miraḓo Miṱhomphei nga u tou amba.Buthano ḽa Lushaka ḽo no kaidza Miraḓo Miṱhomphei ye ya thithisa Muphuresidennde.Zwiṅwe hafhu ndi zwa uri, Khabinethe a i ḓivhi nga ha Bammbiri ḽa Ndaela na ḽithihi ḽo dzudzanyelwaho Muphuresidennde nga Buthano ḽa Lushaka uri vha fhindule mbudziso dza u tou amba nga murahu ha u thithiswa ha phindulo dzavho.  Nga zwenezwo zwi nga si vhe ngoho uri Muphuresidennde vho hana u fhindula dzimbudziso kha Buthano ḽa Lushaka.Khabinethe i dzula i kha ḓi vhilahedzwa nga ha masiandaitwa a ṱhahelelo ya muḓagasi a re hone zwino kha vhutshilo ha ḓuvha ḽiṅwe na ḽiṅwe ha vhadzulapo vha Afurika Tshipembe na tshinyalelo kha muḓi muṅwe na muṅwe na kha mabindu u mona na shango. Khabinethe yo ḓa na pulane ya maga maṱanu kha u ḓivhadza khaedu dza muḓagasi dzine shango ḽa khou ṱangana nadzo. Ṱhahelelo ya muḓagasi wo linganelaho kha u ṱanganya ṱhoḓea dza shango dza muḓagasi zwi khou sala zwi khaedu na uri u lingedza hoṱhe ho no itiwa hu u itela uri ri kone u kunda tshiimo tshi konḓaho tsha ṱhahelelo ya muḓagasi. U swikelela vhumatshelo ha ṱhoḓea dza muḓagasi dza shango, muvhuso u khou shumisa ṱhanganyelo ya muḓagasi ine ya katela malasha, soḽa, muya, maḓi, gese na muḓagasi wa nyukiḽia.Zwenezwi tshifhinga tshi tshi khou ḓi ya, bayomasi, muḓagasi u ḓiswaho nga muya, muḓagasi wa soḽa na wa maḓi u ḓo ṋetshedza Gigawatsi dza 11.4 dza muḓagasi u bvaho kha dziṅwe tshomedzo kha nethiweke ya muḓagasi. U bva tsha ṅwaha wa 1994, miḓi minzhi i linganaho miḽioni ṱhanu yo dzheniswa nethiweke ya muḓagasi. Nga ṅwaha wa 2004 ha engedzea u swika kha miḓi i linganaho 12 miḽioni. Izwi zwo konadzea hu si na zwiṱitshi zwo engedzwaho zwa muḓagasi. U engedzea ha miḓi iyo ho vha hone hu sa athu vha na nethiweke ya muḓagasi i re hone zwino. Khabinethe yo shumisa pulane ya maga maṱanu.Ṋamusi Eskom i ḓo saina Memorandamu wa u Pfesesa na vha Tshikwama tsha Zwivhaswa na vha Transnet Ports Authority u itela uri shango ḽi fhiwe vhuṱanzi ha nḓisedzo ya nga misi ya dizili. Hu ḓo sedzeswa kha khwiniso ya pulane ya u ṱhogomela na tshumiso yavhuḓi u itela uri tshiimo tsha tshumiso yavhuḓi tshi engedzee u bva kha 72% ya  zwino u ya kha phimo ya 80%. Eskom i ḓo ṋetshedza ḽikumedzwa ḽa masheleni ḽo dodombedzwaho u itela u langa masheleni ane a ḓo vha a tshi khou bva a tshi dzhena nga murahu ha ṅwaha wa 2015. Pulane iyi i ḓo kumedzwa kha IMC nga ṅwedzi wa Nyendavhusiku 2014. Muvhuso u ḓo fha thandela masheleni nga u tevhekana.Nḓila dza ṱhanganyelo ya muḓagasi na mufhiso dzi ḓo itwa nga bammbiri ḽa mivhalavhala ḽine ḽa pfi sugar paper na nḓowetshumo ine ya pfi pulp u itela u shumisa muḓagasi u tambiseaho u swikaho megawatsi dza 1000. Hu na zwikhala zwi sumbedzisaho zwa nḓisedzo ya gese. Thandela yo tou ḓiimisaho ya mveledziso ya muḓagasi wa malasha i ḓo rwelwa ṱari mafheloni a ṅwedzi wa Phando 2015 na nḓisedzo ya voḽumu i linganaho megawatsi dza 2 500. Nga zwenezwo ri ita tsivhudzo kha tshitshavha kha u thusa shango ḽashu kha u fhungudza ṱhahelelo ya muḓagasi zwine zwa amba u dzima switshi ya muḓagasi musi u si khou shumiswa. Ri thusalea u bva nga dzi 15 Nyendavhusiku 2014 musi feme dza zwibveledzwa na nḓowetshumo dzi tshi vala lwa ṅwaha. Tshigwada tsha zwa thekhiniki tsha u shumisa pulane ya maga maṱanu tsho thomiwa na zwenezwo.  Pulane ya maga maṱanu i amba nga ha u kundelwa hune nḓila dza muḓagasi washu wa vha naho. Pulane i katela:(I) u ḓidzhenisa hune Eskom ya ḓo hu ita nga tshikhala tsha maḓuvha a 30 a ḓaho,(II) u langa  tshikhala tsha muḓagasi na mufhiso nga kha nyengedzedzo ya dzikhonṱhiraka na dzisekithara dza phuraivethe;(III) u engedzedza mbekanyamushumo ya u shumisa gese vhudzuloni ha dizili u itela u engedza zwisima zwa muḓagasi wa dizili;(IV) u rwela ṱari mbekanyamushumo ya mveledziso ya muḓagasi wa malasha;(V) u langa ṱhahelelo nga kha u ḓidzhenisa ho khetheaho hu re miḓini, zwitshavhani na kha zwifhaṱo zwa makwevho na mimasipala nga u engedza zwishumiswa zwavhuḓi zwa thekhiniḽodzhi ya muḓagasi zwe zwa vha zwi siho.Khabinethe i khou kwamea nga ha kushumele kwa dziṅwe dza khamphani dza muvhuso (SoC), zwavhuḓivhuḓi khamphani dzi ngaho Vhufhufhi ha Afurika Tshipembe (SAA), Poswo dza Afurika Tshipembe (SAPO) na Eskom. DziSoC dzi na mushumo muhulwane wa u bveledzisa ikonomi ya Afurika Tshipembe. Muphuresidennde vho ta Mufarisa Muphuresidennde Vho Cyril Ramaphosa uri vha lavhelese luṱa lu ḓaho lwa SAA, SAPO na Eskom. U shumisana na zwiimiswa zwo teaho, tshiimiswa tsha SAA tshi ḓo bviswa kha Muhasho wa Mabindu a Muvhuso tsha iswa kha Vhufaragwama ha Lushaka. Ofisi ya Muphuresidennde i ḓo vha i tsini kha u langa u shumiswa ha luṱa lwa vhuvhili lwa pulane dza SoC idzi tharu dzine dza vha dzone dzi alusaho ikonomi.1. U shumiswa ha mbekanyamushumo dza ndeme dza muvhuso1.1. Khabinethe i ṱanganedza mawanwa a fulufhedzisaho a Madalo a Muphuresidennde a Tshiofisi kha Riphabuḽiki ya Vhathu ya China u bva nga dzi 4 u swika nga dzi 5  Nyendavhusiku 2014, zwine zwa tou vha tshiga tsha vhukuma kha u ḓidzhenisesa ha mashango aya mavhili, kha zwa vhushaka ha vhubindudzi na u mbambadzo vhukati ha Afurika Tshipembe na China.Vhubindudzi ha Afurika Tshipembe hu khou humbelwa uri vhu dzhie zwivhuya zwa tshikhala tsha ikonomi ntswa tshine vhushaka hashu na shango ḽa China ha ḓisa. Thendelano ya vhege yo fhelaho ya Mutheo wa u bva kha Miṅwaha miṱanu u ya kha ya fumi vhukati ha shango ḽa China na ḽa Afurika Tshipembe kha u thomiwa ha u thoma u shuma ha tshumisano ya thendelano yo dzhenelelwaho khayo u bva tsha Thendelano ya Beijing nga ṅwaha wa 2010 nahone zwi hudza Pulane ya Vhushaka ho Khwaṱhaho.1.2. Khabinethe i khoḓa Muhasho wa Pfunzo ya Mutheo, Mihasho ya Pfunzo ya Vundu, ṱhoho dza zwikolo, vhadededzi na vhana vha tshikolo kha u konḓelela sa izwi ri tshi khou fhedza muṅwe ṅwaha wa zwa pfunzo we vhathu vha vha tshi khou shuma vhukuma.Minisiṱa wa Pfunzo ya Mutheo Vho Angie Motshekga vha ḓo ḓivhadza mawanwa a mulingo wa Lushaka wa Siṱifikheithi tsha Maṱiriki a ṅwaha wa 2014 nga dzi 5 Phando 2015 khathihi na u bviswa ha mvelelo nga dzi 6 Phando 2015.Khabinethe i ṱuṱuwedza vhagudiswa vhane vha swikelela u guda kha ngudo ya dza nṱha uri vha ḓidzhenise kha zwikhala zwoṱhe zwire hone. Avho vhagudiswa vhane vha ḓo vha vha sa athu ṱanganedzwa kha tshiimiswa tsha ngudo dza nṱha musi mvelelo dza NSC dzi tshi bviswa vha tea u shumisa tshumelo ine ya vhidzwa u pfi Central Applications Clearing House (CACH) nga ṅwedzi wa Phando na wa Luhuhi 2015.  Tshumelo iyi ya CACH i ita uri mugudziswa a swikelele ṱhoḓea dzo tiwaho dza u ṱanganedzwa kha kha zwiimiswa zwoṱhe zwa Pfunzo ya Vhugudisi ha Nṱha (PSET) zwa Afurika Tshipembe. Tshumelo i dovha hafhu ya ṋetshedza na tsivhudzo ya buḓo na u thusa onoyo muthu kha dziṅwe nḓila dzine dza nga mu thusa. Tshumelo i nga swikelelwa nga u founela kha nomboro ya: 0800 356 635 kana nga u rumela SMS i na madzina aṋu na nomboro ya basa kha 49200.1.3. Khabinethe i ṱanganedza u bviswa ha Mvelelo dza Ndingo ya Lushaka dza Ṅwaha wa 2014 (ANA) vhege yo fhelaho zwi sumbedzaho u gonyela nṱha ha u shuma zwavhuḓi ha gireidi dzoṱhe nga nnḓa ha gireidi 9. ANA i dzula i tshishumiswa tshi na maanḓa kha u thusedza vhuḓi ha sisiṱeme ya pfunzo yashu na hune thikhedzo ya ṱoḓea na zwenezwo sa he ya sumbedziswa kha vhagudiswa vha Gireidi 9 kha mbalo.1.4. Khabinethe i livhuwa vhadzulapo vhoṱhe vha Afurika Tshipembe, zwiimiswa zwa muvhuso na vha nyanḓadzamafhungo kha u dzhenelela kha fulo ḽa uno ṅwaha ḽa maḓuvha a 16 fhasi ha ṱhoho ine ya ri: ‘Na nṋe ndi khou shela mulenzhe: Roṱhe ri isa Afurika Tshipembe Phanḓa ḽi si na khakhathi’.Khuwelelo ya vhadzulapo vhoṱhe vha Afurika Tshipembe ya uri ‘Na nṋe Na nṋe ndi khou shela mulenzhe’ i ṱoḓa u vha na ngoho na u thomiwa ha vhushaka ha tshifhinga tshilapfu nga u shandukisa maitele ashu nga tshenetshi tshifhinga kha maitele ashu a ḓuvha ḽiṅwe na ḽiṅwe ṅwaha woṱhe u itela uri ri kone u fhungudza samba ḽa khakhathi dzi itelwaho vhafumakadzi na vhana.1.5. Afurika Tshipembe ḽi ḓo swaya Ḓuvha ḽa Lushaka ḽa Khangwelo nga dzi 16 Nyendavhusiku 2014 fhasi ha ṱhoho ine ya ri: ‘Matshilisano, U hangwelana na Vhuthihi ha Lushaka kha miṅwaha ya 20 ya Demokirasi’ ngei Miziamu wa Ncome kha Masipala wa Tshiṱiriki wa uMzinyathi, hune ha vha KwaZulu-Natal.1.6. Khabinethe i isa ndivhuwo dzayo kha vhadzulapo vhoṱhe vha Afurika Tshipembe na mashango oṱhe a dzitshakatshaka e a elelwa nga ha tshihumbudzo tsha u ri sia ha Muphuresidennde we a khethiwa lwa demokirasi lwa u tou thoma ane a vha Vho Nelson Mandela nga dzi 5 Nyendavhusiku 2014. Ri tea u vha vha fulufhedzeaho kha zwe Vho Madiba vha ri siela nga u isa phanḓa na u ḓiimisela havho ho khwaṱhaho kha demokirasi, u sa ḓiḓivha, khangwelo, u isa tshumelo vhathuni na u lwela vhutshilo ha khwiṋe ha vhathu vhoṱhe. Ndi nga kha heneyo milayo na u ḓiimisela kha tshumelo ya vhathu uri ri dzule ri tshi ṱuṱuwedzea kha u vha lushaka lu bvelelaho nahone lwo faranaho.2.  Tsheo dza ndeme dza Khabinethe2.1. Khabinethe yo themendela uri mbekanyamushumo ya muvhigo wa mashumele ya ṱhoḓisiso na Vhuṱumani ha Muthelo (R&D) ya ṅwaha wa 2013/14 i iswe Phaḽamenndeni. Muvhuso u khou ṋetshedza ṱhuṱhuwedzo ya muthelo ya R&D nga kha maga a Sekisheni 11D ya Mulayo wa Mbuyelo ya Muthelo, wa 1962 hu u itela u ṱuṱuwedza mishumo ya R&D dza sekithara dza phuraivethe. Shango ḽa Afurika Tshipembe ḽi khou ṋetshedza 150% ya u fhungudzwa ha mbadelo dzo themendeliwaho dzine dza khou shumiswa dzo tshenzheliwaho kha mishumumo ya R&D nahone ḽi humbulelwa u vha vhukati ha mashango a ṋetshedzaho ṱhuṱhuwedzo ya vhuḓisa ya muthelo kha R&D.Ṱhuṱhuwedzo ye ya vha i tshi khou shuma u bva tsha ṅwedzi wa Ḽara nga 2006 yo vhona khamphani dza 810 dzi tshi khou dzhenelela, u bva tsha ṅwedzi wa Luhuhi wa uno ṅwaha wa 2014. U bva 2005/06 u swika 2012/13 dzikhamphani dzo vhigwa kha u swikisa mbadelo dza R&D dzi anganyelwaho R44.1 biḽioni, na Vhufaragwama ha Lushaka ho angayelaho kha u fhira R3, 2 biḽioni yo vhilwaho kha u fhungudzwa ha muthelo wa R&D u bva kha Tshumelo dza Mbuelo ya Afurika Tshipembe (SARS). 2013/14 wo vhona 44.2% kha Mabindu Maṱuku na Mahulwane (SMEs) a na mbuelo i sa fhiri R40 miḽioni nga ṅwaha ane a khou dzhenelela kha ṱhuṱhuwedzo ya muthelo wa R&D.2.2. Khabinethe yo ḓivhadzwa nga ha mvelaphanḓa yo itwaho na vha thandela ya MeerKAT, mbuyelo yo themendeliwaho ine yo engedzea kha zwitshavha zwapo na Afurika Tshipembe, na vhudavhidzani ha dzitshakatshaka vhune ha vha kati kha u konanya u itwa ha thandela ya Square Kilometre Array (SKA). U thomiwa ha thandela ya MeerKAT – vhurangaphanḓa ha mutheo wa thandela ya SKA – vhu khou bvela phanḓa zwavhuḓi, na tsumbanḓila ya zwikhala zwa nḓowetshumo dza Afurika Tshipembe dzapo. Tshivhalo tsha mveledziso ya tshomedzo dza tshifhinga tsha zwino dza thekhinoḽodzhi dzi khou ṱuṱuwedzwa nga shango ḽa Afurika Tshipembe, zwihulwanesa kha vhupo vhu re na mvelelo dzi re nṱha dza thandulo i ḓiswaho nga khomphyutha. Zwitshavha zwapo zwa Kapa Devhula nazwone zwo wana mbuelo nga kha vhushaka vhunzhi ha mveledziso ya matshilisano.Kha luṱa lwa u ranga lwa dzitshakatshaka, thendelano ya u thoma u lu shumisa, thandela ya u ṋetshedza SKA masheleni na mulayo wa mbekanyamaitele ya Mbambadzo ho reriwa na u khunyeledzwa nga hazwo. Nyambedzano nadzone dzi khou bvela phanḓa kha u thomiwa ha tshiimiswa tsha thendelano ya ngomu ha muvhuso.Khabinethe yo themendela tshigwada tsho ṱanganelaho vhukati ha Minisiṱa wa Saintsi na Thekhinoḽodzhi na wa Pfunzo ya Nṱha na Vhugudisi kha u topola  ṱhoḓea dza zwiko zwa ṱhoḓea dza vhathu khathihi na u vhona uri zwiimiswa zwa pfunzo na zwiṅwe zwa ṱhoḓisiso zwo dzudzanywa zwi tshi ṱutshelana na ṱhoḓea dza ya MeerKAT, SKA na dziṅwe thandela dzi ṱutshelanaho.Khabinethe yo dovha hafhu ya themendela ṱhanganelano ya Minisiṱa wa zwa Saintsi na Thekhinoḽodzhi na uri Mveledziso ya Mabindu Maṱuku i tea u bveledza zwikhala u itela u manḓafhadza na u ṱuṱuwedza mabindu maṱuku na zwiimiswa zwa Vhukati kha Mabindu a Muvhuso kha ndangulo yo leluwaho ya maanḓa a ikonomi.2.3. Khabinethe yo themendela Tshumelo ya Tshiṱatisitiki ya Afurika Tshipembe kha u langula miṱangano ya vhashelamulenzhe kha u dzudzanywa ha u engedzedzwa ha Mulayo wa Tshiṱatisitiki wa 1999, Mulayo wa vhu 6 wa 1999 Miṱangano vhukati ha zwiimiswa zwa muvhuso na zwiṅwe zwiimiswa zwi tshimbilelanaho ndi zwa ndeme kha u tshimbdza mveledziso ya u kuvhanganywa   ha mafhungo o fhambanaho ane a ṱoḓea kha Pulane ya Mveledziso ya Lushaka (NDP).2.4. Khabinethe yo ḓivhadzwa nga ha nyanḓano ya Miraḓo ya Tshumelo ya Ndangulo ya Nṱha (SMS) na mutheo wa Masheleni u re Khagala , une wa langulwa nga Phaḽamennde.Kha miraḓo ya SMS ya 5 425 ya mihasho ya lushaka vhe vha ṱoḓiwa uri vha ṋetshedze fomo dzavho dza u bvisela khagala zwa masheleni kha ṅwaha wa muvhalelano wa 2012/13, Khomishini ya Tshumelo ya Muvhuso (PSC) yo ṱanganedza 4 413 (81%) nga datumu ya u guma ya dzi 31  Shundunthule 2013.Khabinethe i bvisela khagala uri maitele a u sa ṱanganedza u sa shumisana a tea u thomiwa kha u shuma ha Muvhuso ḓuvha na ḓuvha.2.5. Khabinethe yo nyeṱulelwa nga ha mawanwa a odithi ya 2013/2014 ya Mulayo wa Ndangulo ya Masheleni a Muvhuso (PFMA) wa 1999 ( Mulayo wa u thoma wa 1999) zwiimiswa zwi shumisanaho nayo na kha u bviselwa khagala ha tshiimo tsha mivhigo yavho ya ṅwaha na zwitatamennde zwa masheleni.Ho vha hu na u khwinisea ha tshumisano nga zwiimiswa kha u bviselwa khagala nga zwifhinga zwine zwa nga bvelelela kha mivhigo yavho ya ṅwaha na zwitatamennde zwa masheleni zwa ṅwaha wa 2013/2014. Kha ṅwaha wa tsedzuluso, zwiimiswa zwa 417 zwa PFMA zwo ṱoḓiwa uri zwi bvisele khagala mivhigo yazwo ya ṅwaha na zwitatamennde zwa mashelelni nga dzi 30 dza  Khubvumedzi 2014, zwiimiswa zwi swikaho 379 (zwine zwa vha 91%) zwo kona u swikelela datumu yo tiwaho zwine zwa vha u khwinisea ha 7% u bva kha zwa 353 miṅwahani yo fhelaho.Khabinethe yo themendela uri Vhaofisiri vha zwa u vhala Masheleni na khoro dza zwa u vhala masheleni vha tevhedzele maga o teaho ane a ḓo dzhiiwa kha u tandulula mbilahelo dzo sumbedziswaho kha mivhigo ya odithi.Khabinethe i tikedza ṱhoḓea dza khoro khulwane kha u langula mvelaphanḓa yo itelwaho u amba nga ha mbilahelo dzo bviselwaho khagala kha mivhigo ya odithi na u ḓivhadzwa ha tshenetsho tshifhinga.2.6. Khabinethe yo themendela maga o yaho nga u fhambana a u vusuludza ndangulo ya ṋetshedzo ya tshumelo (SCM). Izwo hu katelwa: (a) nḓila ya u langula mashumele SCM kha u katelwa ngomu ha thendelano ya u shuma ya vhaofisiri vha Mbalo u bva nga dzi 1 dza Lambamai ṅwaha wa 2015; (b) vhaofisiri vha mbalo kha u tshimbidza mushumo wa u sedzulusa vhashumi vha SCM ngomu ha mihasho yavho, kha mimasipala kana zwiimiswa. Khabinethe yo dovha hafhu ya themendela Ofisi Khulwane ya Vhaofisiri vha Thengiso kha u engedza u vusuludzwa ha SCM nga u khwinifhadza mashumele a Tshumelo dza Muvhuso. Ofisi Khulwane ya Thengiso yo ḓitika nga pulane ya u leludza, u linganisa na u bveledza mushumo wa thengiso wo khwaṱhaho. Vhufaragwama ha Lushaka hu ḓo tshimbidza miṱangano na vha Zwikolo zwa Muvhuso wa Lushaka nga muhumbulo wa u bveledza kharikhuḽamu kha vhugudisi na Ndinganelo ya ndalukano dza phurofeshinaḽa.2.7. Khabinethe yo themendela u ṋetshedzwa ha Muvhigo wa Misi wa Afurika  Tshipembe wa ṅwaha wa (2002-2013) kha Buthano ḽa Dzitshaka ḽaYuno (UN) ḽa u Lwisana na Mafarele a Tshiṱuhu a Tsitsaho tshirunzi kana Khaidzo kha Khoro ya UN ya Pfanelo dza Vhathu.. Tshumisano na u ṋetshedzwa ha muvhigo uyu zwi sumbedzisa u ḓinekedzela ha muvhuso kha nungo dza u tsireledza na u bveledzisa pfanelo dza vhathu. Afurika Tshipembe ḽi a shumisana tshoṱhe na Thendelano ine khayo i na masiandaitwa a si avhuḓi a vhutshinyi, na uri dzikhothe zwa zwino dzi nga suwa vhutshinyi honoho u ya nga ha mulayo nahone u songo ḓoweleaho. Muvhigo u ṋetshedza shango ḽa Afurika Tshipembe nga tshikhala tsha u sedzulusa tshumisano yaḽo kana u kundelwa nga zwenezwo nga u ḓinekedzela ha dzitshakatshaka. U lwisa zwi si zwavhuḓi malugana na mutheo une wa vha tshipikwa tsha shango ḽa Afurika Tshipembe une wa vhona u tsireledzea ha vhathu zwine zwa tshimbilelana na NDP.2.8. Khabinethe yo dzhiela nzhele metamveto dza Nḓivhadza Mulayotibe kha mapholisa. Nḓivhadza Mulayotibe ya ṅwaha uno wa 2014 kha mapholisa i bva kha  tsedzuluso ya ṅwaha wa 1998 wa Nḓivhadza Mulayotibe kha Vhutsireledzi na Tsireledzo. Tsedzuluso dzo sengulusa hafhu nga ha uri maitele na u pfesesa nga ha u thivhela vhutshinyi zwo bveledziswa hani kha vhuimo ha shango ḽa Afurika Tshipembe ha ṅwaha wa1994.Nḓivhadza Mulayotibe i fhindula Bono ḽa NDP ḽa ṅwaha wa 2030 nga u amba nga ha ṱhoḓea na mutheo wa tshumelo ya mapholisa ya phurofeshinala ine ya vha na zwikili, ine ya vha na vhuḓifhinduleli ya dovha ya ṱhogomela tshitshavha. Nga u tou dadzisa, tshumelo ya mapholisa i ḓo ṱoḓiwa uri i shume nga maitele o ṱanganelaho ngomu ha Sisiṱeme ya Vhulamukanyi ha Vhutshinyi kha u swikelela ndaela yayo ya kha ndayotewa.2.9. Khabinethe yo themendela uri mvetamveto ya Mbekanyamaitele ya Vhaswa ya ṅwaha wa 2014-2019 i wanale kha vhupfiwa ha tshitshavha. Mvetamveto ya mbekanyamaitele ndi mvelaphanḓa ya u bva kha Mbekanyamaitele ya Vhaswa ya u thoma ya 2009-2014 . Mveledziso ya Vhaswa i kha vhudzivha ha mafhungo a mveledziso ya shango ḽa Afurika Tshipembe; NDP i na luvhonela kha vhaswa lwo sedzaho kha u bveledza tshikhala tsha vhukati ha miṅwaha ya 20 u ya kha ya 30.Mbekanyamaitele ya 2014-2019 i sumbedza uri gavhelo ḽa vhaswa ḽo dzhielwa nzhele. U shumiswa ha mbekanyamaitele hu na tshipikwa zwi ḓo alusa mveledziso ya vhathu vhaṱuku kha u shandukisa ikonomi na tshitshavha nga u amba nga ha ṱhoḓea dzavho dza mveledziso yo fhelelaho, zwihulwanesa kha avho vha siho kha siṱirimu tshihulwane tsha matshilisano, poḽitiki na ikonomi.2.10. Khabinethe yo dovha hafhu ya themendela u ganḓiswa ha mvetamveto ya Mbekanyamaitele ya Lushaka ya Pfanelo dza Vhaholefhali kha Gazette ya Muvhuso hu u itela u ḓinekedzela ha muvhuso. Izwi zwi shuma u: ḓivhadza Nḓivhadza Mulayotibe nga ha u ḓiimisela ha Ṱhanganelo ya Pulane ya Lushaka ya Vhuholefhali, i konanyaho u ḓinekedzela hoṱhe kha Buthano ḽa Yuno ḽa Pfanelo dza Vhathu vha re na Vhuholefhali na milayo ya Maga a Pulane dza Dzhango kha Fumi ya Miṅwaha ya Afurika ya Vhathu vha re na Vhuholefhali na vhusimamulayo ha Afurika Tshipembe, mitheo ya mbekanyamaitele na NDP ya  2030.2.11. Khabinethe yo themendela bono ḽo kumedzwaho ḽa Zhededzi ḽa Ndango ya Mikano ḽa shango ḽa Afurika Tshipembe sa mutheo kha mafhungo a vhubindudzi na u ita uri vhusimamulayo vhu bvele phanḓa na u shuma. Khabinethe yo dovha hafhu ya themendela uri fhethu ha ndaulo hu tea u thomiwa na uri mutheo wa vhukuma wa mulayo u thome u shuma.Nḓila ya Tshipiḓa tsha vhuṱa vhuvhili i ḓo shumiswa kha u thoma zhendedzi:Tshanduko ya Luṱa (u bva nga Phando 2015 u swika nga Nyendavhusiku  2016) –lu ḓo shumiswa kha u thoma mvetamveto ya vhusimamulayo na u i shumisa kha u bveledza pulane dza muvhuso fhethu hune zwithithisi zwa vhonalesa hone. Hu ḓo vha na u isa phanḓa na u ḓiṋekedzela ho ṱanganelanaho hu re hone zwino hune ha dzheniwa ngaho kha vhuimangalavha nga fhasi ha thendelano yo dzudzanywaho lwa tshiofisi dza zwiimiswa zwinzhi kha u tikedza manḓalanga a ndango ya Komiti a Pfanayo ya Kushumele kwa ya Ndango ya Mikano.Luṱa lwa Zhendendi (lu thoma nga Phando 2017 u ya Phanḓa) – lu swikisa kha u shumiswa ha vhusimamulayo kha u shumsiwa ha zhendedzi sa tshiimiswa tsha muvhuso fhethu ha u dzhena kha vhuimangalavha na u bveledza nyaluwo ya ndaela yalwo na mishumo hu tshi katelwa zwiendisi zwa muyani, zwa shangoni (Tsireledzo ya Mikano) na vhuendisi ha maḓini (Tsireledzo ya Lwanzhe) mupo wa mikanoni.Tshenzhemo dza tshanduko ya luṱa (hu tshi katelwa na ndingedzo) zwi ḓo ḓivhadza makumedzwa a khwine a u fhedzisela.2.12. Khabinethe yo themendela u sudzuluwa ha mushumo muhulwane wa zhendedzi wa Komiti wa Pfananyo ya Kushumele kwa Ndango ya Mikano u bva Sars u ya kha kha Muhasho wa Muno.2.13. Khabinethe yo ḓivhadzwa nga ha mvelelo dza vhulanguli ha odithi kha tshanduko ngomu ha ndingedzo dza Madzangano a Mitambo a Lushaka. Izwi zwo ṋetshedza muhumbulo une miraḓo ya zwa mitambo fhano Afurika Tshipembe ya shunduka ngayo nga murahu ha tshikhala tsha miṅwaha mivhili yo fhiraho u bva tshe ha vhewa phimo ya tshanduko kha zwa mitambo. Mvelelo dzi ḓo shumisiwa nga vha Muhasho wa zwa Mitambo na Vhumvumvusi kha u bveledzisa thikhedzo yo khwaṱhaho kha eneo madzangano ane a ṱoḓa thikhedzo ya ndaulo.Ndivho ya ngudo yo vha i ya u thoma mvetamveto ya mutheo wa u sedzulusa tshanduko kha masia o fhambanaho a thendelano ya tshanduko; vhuimo ha mashumele, u vhalwa ha vhathu, u swikelela, zwikili na vhukoni, vhurangaphanḓa, ndinganelo ya matholele na thengiso i themendeleaho.U ya nga u ḓitika nga ngudo dzo gudwaho u bva kha ngudo dza vhulanguli ha u thoma, luṱa lwa vhuvhili lwa odithi lwo thoma nga Ṱhafamuhwe 2014. Mushumo wa odithi iyi u katela milayo ya zwipikwa zwoṱhe zwa 16 zwa mitambo.2.14. khabinethe yo ḓivhadza Ḓuvha ḽa Vhuḓimvumvusi ha Lushaka ḽa ṅwaha nga Ḽavhuṱanu ḽiṅwe na ḽiṅwe ḽa u ranga ḽa ṅwedzi wa Tshimedzi. Izwi zwi ḓo bveledza tshikhala kha vhadzulapo vhoṱhe vha Afurika Tshipembe kha u ḓidzhenisa kha mitambo ya vhuḓimvumvusi ine ya ḓo khwinisa mitakalo yavho na vhutshilo havho.Vhathu vha vhonalaho vhe na mutakalo na mafulufulu vha tou vha tshone tshiga tsha u dzhiela nṱha NDP.U bveledzisa tshoṱhe vhukoni ha vhumvumvusi, Ḓuvha ḽa Vhumvumvusi ḽa Lushaka ḽi ṱoḓa vhuthihi, mitambo yo tanganelaho na sekithara dza zwiimiswa zwo tanganelaho. U swika hafha khabinethe yo dovha hafhu ya themendela u thomiwa ha Komiti ya u Ranga Lushaka.3. Milayotibe3.1 Khabinethe yo themendela khanḓiso ya mvetamveto ya vhuvhili ya Mulayotibe wa Ndangulo ya Sekhithara ya zwa Masheleni kha u ḓikumedzela hayo kha Phaḽamennde khathihi na u ḓivhadziwa ha Mutheo wa Mbekanyamaitele ya Mvetamveto ya Maragani u itela vhupfiwa ha tshitshavha. Mutheo wa mvetamveto u ḓo ita uri tshivhavha tshi ḓivhadzwe nga nḓila yavhuḓi musi hu tshi bviswa vhupfiwa kha Mulayotibe.3.1.1. Mulayotibe wa Ndangulo ya Sekithara ya zwa Masheleni wa Mvetamveto ya Vhuvhili wa 2014 u tevhedza vhupfiwa ho ṱanganedzwaho u bva kha mvetamveto ya u thoma ye ya themendelwa nga Khabinethe nga ṅwedzi wa Nyendavhusiku nga 2013. Muhumbulo muhulwane wa Mulayo ndi wa u ita uri sekithara ya zwa masheleni i tsireledzee nga u shumisa sisiṱeme ya ndaulo ine ya vhidzwa u pfi ‘twin peaks’, ine ya vha sisiṱeme yo khwaṱhaho nahone yo fhelelaho ya u langula sekhithara ya zwa masheleni, u dzhiela nṱha khasiṱama na u tsireledza masheleni avho.Nḓila ya ndangulo ya zwa masheleni ya ‘twin peaks’ i khwaṱhisedza sisiṱeme ya vhulanguli, nga mihumbulo mivhili: (a) u alusa na u fulufhedzea ha zwiimiswa zwa masheleni nga u vhumba Khoro i re na Vhuṱali nahone yo ḓiimiselaho (Ngomu ha Bannga ya Vhukati ya Afurika Tshipembe na u tsireledza khasiṱama dza zwa masheleni na (b) u vhona uri khasiṱama dzi khou farwa zwavhuḓi nga zwiimiswa zwa masheleni nga u vhumba Khoro ya u tshimbidza Sekithara ya zwa Masheleni yo ḓiimiselaho, ine ya dovha hafhu ya langula nḓila ine tshumelo ya zwa masheleni ya tshimbidzwa kha vhubindudzi havho ngayo. Mulayotibe u ḓo thusedza Manḓalanga a Ndangulo ya Sekithara ya Masheleni na Manḓalanga a Vhudodombedzi’ kha zwiimiswa zwoṱhe zwa masheleni na u zwi thusa nga tshomedzo dzo yaho nga u fhambana dza vhulanguli kha u swikelela ndaela dzawo.Izwi zwi bvelela nnḓa ha ndangulo mbili sa musi zwi tshi vhea sisiṱeme yo khwaṱhaho na yo dzikaho ya u fha thendelo, u langula, u dzhia vhukando, mbilahelo dza khasiṱama (hu tshi katelwa na vhaofisiri vha u sedzulusa), nḓila ya u ita khaṱhululo (tsengoni) na tsivhudzo ya murengi na ya pfunzo.3.1.2. Mutheo wa Mbekanyamaitele ya Matshimbidzele a Mvetamveto ya Maraga  a tshimbidza u farwa zwavhuḓi ha khasiṱama kha sekithara ya zwa masheleni, zwine zwa tou vha ngudo khulwane ya Afurika Tshipembe u bva kha u kundelwa ha Masheleni ha shango nga Vhuphara ha ṅwaha wa 2008. Ngeno hu uri sekithara ya zwa masheleni ya Afurika Tshipembe yo sumbedza u vha yo khwaṱhaho, muvhuso wo dzhiela nzhele uri sekithara i nga ḓisa mvelelo dza khwiṋe kha khasiṱama dza zwa masheleni na kha ikonomi.Ho vha hu na u kundelwa hunzhi hu ḓivheaho ha matshimbidzele a maraga kha sekithara ya zwa masheleni Afurika Tshipembe, nahone muvhuso wo dzhenelela kha u amba izwo. Naho, u khwaṱha ha nḓila dza khaedu dza matshimbidzele a maraga dzo sumbedzisa ṱhoḓea ya ngona ine ya vha yo fhelelaho nahone i re na u fulufhedzea kha u amba nga ha thaidzo ya matshimbidzele a sa takadzi u mona na sekithara ya zwa masheleni nga vhuḓalo.3.2. Khabinethe yo themendela u ṋetshedzwa ha Mulayotibe waTshanduko ya Pfanelo dza Vhashandukisa vha Zwimela kha Phaḽamennde. Mulayotibe u khwaṱhisedza Mulayo wa Mveledziso ya Zwimela, wa 1976, (Mulayo wa vhu 15 wa 1976).. Ndivho ya Mulayo yo sedza kha u khwaṱhisa tsireledzo ya pfanelo dza vhatsivhudzi vha ndaka i yelanaho na zwimela zwo yaho nga u fhambana. Tsireledzo yo raloho i shela mulenzhe kha nyaluwo ya ikonomi sa izwi i na mvelelo dzi fulufhedzisaho kha u ṱaṱisana ha sekithara ya zwa vhulimi ha Afurika Tshipembe.Maṅwe a makumedzwa mahuhulwane o shandukiswaho a katela: u engedza tsireledzo kha tshaka na zwoṱhe zwimela na zwi tshilaho; u tandulula nga ha mafhungo a vhatshinyadzi vha u shandukisa pfanelo dza zwimela nga khaidzo yo teaho na milandu khathihi na u bula mikano na mbuelo ngomu ha khumbelo ya thendelo ya rabulasi; na u manḓafhadza Minisiṱa kha u thoma komiti ya Vhutsivhudzi ha Pfanelo dza Tshandukiso ya zwimela kha u tsivhudza mulanguli nga ha mafhungo a tshimbilelanaho na tsireledzo dza zwimela zwo yaho nga u fhambana.3.3. Khabinethe yo themendela u ṋetshedzwa ha Mulayotibe wa u Khwiniswa ha Tshanduko kha Zwimela Phaḽamenndeni. Mulayo wa khwiniso ya zwimela wa 1976 (Mulayo wa vhu 53 wa 1976)  wo no khwiniswa lunzhi, lwa u fhedzisela ho vha nga 1996, u tshi itelwa u langula khwinisedzo ya zwimela fhano Afurika Tshipembe. Tshanduko dzo tikedza mushumo na u sikiwa ha Milayo kha Ndayotewa na vhuṅwe vhusimamilayo ha sekithara ya zwa vhulimi..Mulayo u ṱanḓavhudza zwibveledzwa zwa zwiliṅwa zwa fhano Afurika Tshipembe nga u langula ndeme ya zwimela na mbeu lwa tshifhinga tshilapfu.Tshipikwa na mushumo wa u bveledzisa vhusimamilayo ha khwinifhadzo ya zwimela zwi zwanḓani zwa u dzhiela nzhele vhundeme ha u khinifhadzwa ha ndeme ya nyaluwo ya tshomedzo dza u tikedza zwibveledzwa lwa tshifhinga tshilapfu khathihi na u dzhenelela kha maraga wa shango nga vhuphara nga u vhea milayo yo teaho ya zwimela na dzimbeu na tshaka dza vhubindudzi vhu shumaho na zwimela na mbeu.3.4. Khabinethe yo themendela u ṋetshedzwa ha Mulayotibe wa Tshanduko ya Ndangulo ya Tsireledzo ya Zwipuka/Zwifuwo ngei PhalamenndeniMulayotibe u shandukisa sekisheni ya vhuvhili na ya vhuraru ya Mulayo wa Tsireledzo ya Ndangulo ya Zwipuka wa 1935 (Mulayo wa vhu. 24 wa 1935) we wa ḓivhadzwa nga nnḓa ha mulayo u swika zwino sa musi vha tshi khou zwi ṱumanya na Muhaṱuli kha u dzhia tsheo nga hawo na u ṋetshedza laisentsi kha  vhathu vhane vha ḓo vha vha tshi khou takalela u gudisa na u ita ṱano ḽa zwipuka na vhathu vhane vha shumisa mmbwa kha u linda.Mulayotibe u dzinginya u tandulula vhukhakhi ho tiwaho nga Khothe ya Ndayotewa nga u sudzulusa mishumo ya u bviswa ha ḽaisentsi dza u langula zwipuka u bva khothe u ya kha Vhulanguli vhuhulwane.Izwi zwi nga ngomu ha mutheo wa Mulayo wa Tsireledzo ya Zwipuka/Zwifuwo, wa ṅwaha wa 1962 (Mulayo wa vhu. 71 wa 1962) une wa ita mbofho ya milayo ine ya tshimbilelana na tsireledzo ya u vhaiswa ha zwipuka/Zwifuwo.4. Vhuimo ha Khabinethe kha mafhungo  a  Zwino4.1. Khabinethe i ita khuwelelo kha vhadzulapo vhoṱhe vha Afurika Tshipembe ya uri vha dzhenelele kha nndwa ya u lwa na dzwadze ḽa Ebola nga u dzhenelela kha fulo ḽa SMS ḽa Mbumbano ya Afurika (AU). Khomishini ya AU u swika zwino yo no kuvhanganya masheleni a fhiraho doḽara dza 20 miḽioni nga donesheni nga kha fulo ḽa hashtag ""#AfricaAgainstEbola"", fhedzi masheleni manzhi a kha ḓi ṱoḓea. Nga u rumela SMS ya ‘Stop Ebola’ kha nomboro ya 40797 vhadzulapo vha Afurika Tshipembe a vha nga ḓo doneitha R10.00 fhedzi, huno vha ḓo dovha hafhu vha khwaṱhisa fulufhelo ḽa u ḓiimisela kha uri Ebola i nga fhela nahone i ḓo fheliswa4.2. Khabinethe i vha tamela mashudu mavhuya kha holodei dza maḓuvha a u awela a u penndela ṅwaha kha vhathu vhoṱhe na u tsivhudza vhadzulapo vha Afurika Tshipembe kha u tevhedza maitele a Vhuthu nga u thusa avho vhane vha vha hone kha vhupo hashu vha sa koni u ḓiitela zwithu na u vha sumbedza vhuthu sa lushaka lu ṱhogomelaho na u ṱhonifhana. Vhabebi vhoṱhe vha tea u londa vhana vhavho nga tshenetshi tshifhinga. Vhapondwa vhane vha tambudziwa vha tea u zwi bvisela khagala, kha vha vhige u tambudza nahone vha founele senthara ya tshiimiswa tshine tsha shuma awara dza 24 kha nomboro ya 0800 428 428.Khabinethe i itela vhadzulapo vhoṱhe vha Afurika Tshipembe kha u dzhiela nzhele tsireledzo dzoṱhe nga tshifhinga tsha holodei dza khushumusi dzine dza khou ḓa, kha vha ṱutshele kule na tshumiso mmbi ya zwikambi na zwidzidzivhadzi, nahone vha ḓiphine nga holodei nga nḓila yo tsireledzeaho i na vhuḓifhinduleli.Vhadzulapo vhoṱhe vha Afurika Tshipembe vha na tshipiḓa tshine vha tea u tshi ita kha u fhungudza zwiwo zwa vhutshinyi, dzikhombo na u tambudziwa, zwine zwi sala zwi tshi khou ṋaṋa nga tshenetshi tshifhinga.Khabinethe i ombedzela kha uri vhaofisiri vha vhulangavhuendi uri vha ḓo shumisa maitele o khwaṱhaho kha u sa tevhedzwa ha milayo badani dzashu nga holodei dza khushumusi. Ri tsivhudza vhashumisi vhoṱhe vha bada uri vha tevhedze phimo dza luvhilo; vha vhe na vhuṱanzi ha uri goloi yavho yo lugela u tshimbila badani; u sa reila vho kambiwa na u vhofha mabannda a zwidulo. Vhaenda nga ṋayo vha tsivhudzwa u vha na vhuṱanzi ha uri musi vha tshi shumisa dzibada vha songo vhea vhutshilo havho khomboni kana ha vhareili.Muvhuso u ḓo ita mushumo wawo nga u ranga phanḓa mafulo o yaho nga u fhambana a ngaho Matshilele a re na Mutakalo na ḽa Kha vha Swike vha tshi kha ḓi Tshila nga u ḓinekedzela kha u shuma na vhathu u itela u ṱuṱuwedza matshilele o tsireledzea a re na vhuḓifhinduleli.4.3. Khabinethe yo vhaiswa nga bulayo ḽa tshitṱuhu ḽa mudededzi wa Afurika Tshipembe Vho Pierre Korkie vhe vha vha vhe Yemen khathihi na ḽa vho Werner Groenewald, na vhana vhavho vhavhili, vhane vha vha Rode na Jean-Pierre vhe vha lovha nga u ṱhaselwa nga maravhelele ngei Afghanistan. Khabinethe i isa ndiliso kha miṱa yavho na dzikhonani.4.4. Mushumo uyu u bvisela khagala witumbu zwa 11 zwa Vhadzulapo vha Afurika Tshipembe vhe vha lovha lwa tshiṱuhu u wani ha tshifhaṱo tsha Nigeria u bvelaho phanḓa na uri muvhuso u khou lwa nga nungo dzoṱhe u vhona uri zwitumbu zwavho zwi vhuiswe hayani hu si na u lengelelwa na huthihi.4.5. Khabinethe i khou isa ndiliso kha muṱa wa ha Vho Gigaba kha u ṱutshelwa nga khotsi avho, Mufunzi Vho Jabulani Gigaba. Vho vhe vhe khotsi a Minisiṱa wa zwa Muno, Vho Malusi Gigaba. Khabinethe i isa ndiliso kha muṱa na dzikhonani dza Vho Sisi Mabe, vhe vha vha vhe Muambeli wa Phaḽamennde ya Free State.4.6. Khabinethe i pembelela thimu ya Lushaka ya bola ya milenzhe Bafana Bafana na mugudisi Vho Ephraim “Shakes”Mashamba kha u swikelela u vha tshipiḓa tsha Tshiphuga tsha Lushaka tsha Afurika tsha ṅwaha wa 2015 ngei Equatorial Guinea tshine tsha ḓo thoma nga dzi 17 dza Phando 2015, khathihi na u ita khuwelelo kha vhadzulapo vhoṱhe vha Afurika Tshipembe kha u tikedza thimu ya lushaka vhunga vha tshi takulela nṱha Fulaga yashu.4.7. Khabinethe yo dzhiela nzhele u rwelwa ṱari ha Tshigwada tsha Vhudzulo ha Vhathu nga dzi 1 u swika nga dzi 2 dza Nyendavhusiku 2014 nga Muhasho wa zwa Madzulo a Vhathu, Mveledziso ya Mabindu Maṱuku, na Zhendedzi la Mveledziso ya Vhaswa kha Guvhangano ḽa Vhaswa ḽa Madzulo a Lushaka.Guvhangano ḽo ḓivhonadza nga u manḓafhadza mbekanyamushumo dza mihasho ho sedzwa vhathu vhaswa na uri vha nga dzhenelela hani nḓisedzo ya dzinnḓu. Magumoni a guvhangano, vhashelamilenzhe vhoṱhe vha vho saina Thendelano ya Vhaswa ya Lushaka ya Madzulo a Vhathu ine ya ḓo shuma sa tshitatamennde tsha tshipikwa malugana na u sika nḓila dzi fulufhedzisaho kha u kuvhanganya nahone dzo ṱanganelaho kha nḓisedzo ya madzulo a vhathu nga u kuvhanganya vhaswa, mveledziso, u dzhenelela kha u vha tshipiḓa tsha Tshigwada tsha Vhaswa tsha Lushaka tsha Madzulo a Vhathu. Muhumbulo muhulwane ndi wa u kuvhanganya vhaswa nnḓa ha phimo ya zwikhala zwa u wana zwikhala zwa nnḓu dzi linganaho 1.5 miḽioni na u ḓiimisela u kuvhanganya na u gudisa Zwigwada zwa Vhaswa zwi linganaho 10 000 kha miṅwaha miṱanu i ḓaho.5. Mbekanyamushumo dzine dza khou ḓa5.1. Nga dzi 12 Nyendavhusiku 2014, Muphuresidennde wa shango ḽa South Sudan, Muṱhomphei Vho Salva Kiir Mayardit vha ḓo vha na madalo a tshiofisi kha shango ḽa Afurika Tshipembe hune vha ḓo ḓivhadzwa nga Muphuresidennde Vho Jacob Zuma kha Ḓorobo ya Kapa.6. U TholwaKhabinethe yo themendela u tholwa ha vhathu vha tevhelaho kha u sedzulusa ndalukanyo na dziṅwe tsedzuluso dzi ṱutshelanaho na dziṅwe thendelo dzi tshimbilelanaho:6.1. Kha khoro ya Bodo ya  Sainthifiki na Ṱhoḓisiso ya zwa Nḓowetshumo :a)    Phurofesa Vho Thokozani Majozi (Mudzulatshidulo);b)    Vho Dokotela Ramatsemela Masango;c)    Vho Phurofesa Mamokgethi Phakeng;d)    Vho Dokotela Philip Hugh Goyns;e)    Vho Dokotela  Ayanda Noah;f)    Vho Dokotela Antonio Llobell;g)    Vho Phindile Baleni;h)    Muimeleli Vho Adv Ghandi Badela;i)    Vho Mokgadi Maseko; andj)    Vho Joel Netshitenzhe.6.2. Kha Khoro ya Ḽaisentsi ya zwa Vhufhufhi :a)    Vho Dokotela Malindi Neluheni (Mudzulatshidulo);b)    Vho Kenosi Selane ( a tevhelaho Mudzulatshidulo);c)    Muimeleli Vho Frans Johannes van der Westhuizen;d)    Vho Bheki Innocent Dladla; ande)    Vho Sibongile Rejoyce Sambo.6.3. Kha khoro ya Tshumelo ya Vhufhufhi ha Dzitshakatsha :a)    Muimeleli Vho Phetole Patrick Sekhule (Mudzulatshidulo);b)    Vho Dokotela . Xolani David Gwala (a tevhelaho Mudzulatshidulo);c)    Vho  Deshnee Govender;d)    Muimeleli Vho Lufuno Tokyo Nevondwe; nae)    Vho Fulufhelo Velda Mphuti6.4. Kha Bodo ya Bannga ya  Mveledziso ya zwa Vhulimi na Bannga ya Mavu).a)    Phurofesa Vho  Abdus Salam Mohammad Karaan (vho tou dovha hafhu vha nangiwa);b)    Vho Susan Ann Lund (vho tou dovha hafhu vha nangiwa);c)    Vho Mabotha  Arthur Moloto (Mudzulatshidulo);d)    Vho Njabulo Zwane; nae)    Vho Dudu Hlatshwayo.6.5. Kha Bodo ya Transnet SOC Ltd (Vhulanguli vhu siho kha Khoro Khulwane):a)    Vho Linda Carol Mabaso (Mudzulatshidulo);b)    Vho Stanley David Shane;c)    Vho Mogokare Richard Seleke;d)    Vho Dokotela Gideon Mahlalela;e)    Vho Potso Elizabeth Bridgette Mathekga;f)    Vho Zainul Abedeen Nagdee;g)    Vho Vusi Matthew Nkonyane;h)    Vho Peter George Williams;i)    Vho Brett Gerard Stagman;j)    Vho Yasmin Forbes (vho tou dovha hafhu vha nangiwa ); nak)    Vho  Nazmeera Moola (vho tou dovha hafhu vha nangiwa ).6.6. Kha Bodo ya Eskom SOC Ltd (Vhulanguli vhu siho kha Khoro Khulwane):a)    Vho Zola Andile Tsotsi (vho tou dovha hafhu vha nangiwa na u vha Mudzulatshidulo);b)    Vho Chwayita Mabude (vho tou dovha hafhu vha nangiwa);c)    Vho Norman Tinyiko Baloyi;d)    Vho Dokotela Pathmanathan Naidoo;e)    Vho Venete Jarlene Klein;f)    Vho  Nazia Carrim;g)    Vho Romeo Kumalo;h)    Vho Mark Vivian Pamensky;i)    Vho Zethembe Wilfred Khoza;j)    Vho Dokotela Baldwin Sipho Ngubane; andk)    Vho Devapushpum Viroshini Naidoo.6.7. Vho Geoff Qhena vho dovha hafhu vha nangiwa sa Muofisiri Mulanguli Muhulwane (CEO) kha Nḓowetshumo ya Mveledziso ya Zwiimiswa (IDC) .Minisiṱa Vho Patel vha ḓo ḓivhadza miṅwe miraḓo yo bodo ya IDC yo salaho i ḓo ḓivhadzwa kha maḓuvha  a si gathi a ḓaho.6.8 Tshumelo dza Tshitshavha / u thola huṅwe:a)   U nangwa ha CEO wa Bannga ya Shango, Vho TP Nchocho u thoma nga dzi 1 dza Phando 2015 kha khonṱhiraka ya miṅwaha miṱanu u swikela nga dzi 31 dza  Nyendavhusiku dza ṅwaha wa 2019.b)   U tholwa ha CEO wa Tshiimiswa tsha Ndaka ya Muvhuso Vho Dokotela Daniel Mmushi Matjila u thoma zwino, lwa tshifhinga tsha miṅwaha miṱanu u swikela nga dzi 30 dza Ḽara 2019.c)   U nangwa hafhu ha Vho Murray Michell, Mulanguli wa Senthara ya Vhufogisi ha Masheleni (FIC) lwa miṅwe miṅwaha mivhili, u bva nga dzi 1 Phando 2015 u swika nga dzi 31  Nyendavhusiku 2016.d)   U engedzwa ha khonṱhiraka ya Mulanguli- Dzheneraḽa wa Muhasho wa zwa Muno, Vho Mkuseli Apleni lwa tshiṅwe tshikhala tsha miṅwaha miṱanu, u thoma nga dzi 1 Lambamai nga 2015 u swika nga dzi 31 Ṱhafamuhwe nga 2020.e)   U nangiwa ha Muofisiri Mulanguli Mutshimbidzi Muhulwane wa Muhasho wa Mveledziso ya Mahayani na Mbuyedzedzo ya Mavu, Vho Marks Charles Thibela.f)  U nangiwa ha Muofisiri Muhulwane wa zwa Masheleni wa Muhasho wa Mveledziso ya Mahayani na Mbuyedzedzo ya Mavu, Vho Rendani Sadiki.MagumoKhabinethe i tama u tamela mashudu mavhuya vhathu vhoṱhe na dziholodei dzavhuḓi na uri roṱhe ri vhuye ri na mafulufulu nga ṅwaha wa 2015 roṱhe ri vhe na ngoho ya uri ri isa tshumelo nga ndaela ya muvhuso. Ri roṱhe, ri nga kona u bveledza phanḓa shango ḽa Afurika Tshipembe..Mbudziso: Vho  Donald LiphokoLuṱingo: 082 901 0766"
Tshiṱatamennde nga ha Muṱangano wa Khabinethe  wa dzi 18 Luhuhi 2015 ,19 Feb 2015,https://www.gov.za/speeches/statement-cabinet-meeting-held-18-february-2015-19-feb-2015-0000,https://www.gov.za/ve/speeches/statement-cabinet-meeting-held-18-february-2015-19-feb-2015-0000,"1. U thoma u shumiswa ha Mbekanyamushumo dza Ndeme dza Muvhuso1.1. Khabinethe i ṱanganedza Mulaedza wa Lushaka nga Muphuresidennde Vho Jacob Zuma, tshe tsha ṋea MaAfrika Tshipembe tshifhinga tsha u pfa Mbekanyamushumo ya Kushumele kwa muvhuso. Muvhuso u khou ita khuwelelo kha vhoṱhe vha kwameaho shangoni ḽashu u Shumisana kha pulane ya mbuno dza ṱahe u itela u ṱuṱuwedza nyaluwo na u sika mishumo. U vhona uri maAfrikaTshipembe vhapfesesa khwine Mbekanyamushumo ya Kushumele kwa muvhuso, vhurangela vhudavhidzani vhuḓaho nga murahu ha Mulaedza wa Lushaka ho itwa u itela u ṋea zwidodombedzwa nga ha nḓivhadzo dzo itwaho nga Muphuresidennde. Izwi zwi katela vhudavhidzani na Vhoramafhungo ha Tshigwada tsha Dziminisita dza mihasho i shumisanaho he ha farwa nga dzi 15 u swika dzi 24 Luhuhi 2015.Hu tshi ḓadziswa, Mulaedza wa Mugaganyagwama wa 2015/16 wo tetshelwaho u vha hone nga dzi 25 Luhuhi 2015 tshi ḓo bvisela khagala u avhelwa ha zwishumiswa kha mbekanyamushumo dza muvhuso dzo fhambanaho sa zwe zwa ombedzelwa nga Muphuresidennde.Khabinethe i sasaladza u sa laulea na vhuḓipfari vhusi ha Phalamennde ha miṅwe ya Miraḓo ya Phalamennde nga ḓuvha ḽa u Vula ha Phalamennde.Zwi a shonisa uri vhaimeleli avha vho khethwaho nga tshitshavha vho nanga u sa ṱhonifha u ḓikumedzela na nndwa dzo itwaho u swikelela demokirasi ye ya wanala zwi tshi khou konḓa.1.2 Khabinethe yo nyeṱulelwa nga ha mvelaphanḓa yo itwaho kha ikonomi ya maḓanzhe OperationPhakisa. Vhupulani ho itwa ngei Durban nga ṅwedzi wa Fulwana na Ṱhangule 2014 ha fhedza ho ḓisa mveledziso nga vhuḓalo ya ‘pulane dzzi langeaho’ u alusa ikonomi ya maḓanzhe. Fulo iḽi ḽo no vha kha maimo a u thoma u shumiswa, zwine zwa katela vhulavhelesi na ndangulo ya u thoma thandela. Yuniti dza nḓisedzo dzo no thomiwa nahone vhulavhelesi na nḓila dza u pfukisela na maitele na zwone zwi hone.  Ho dovha ha newa thoololo nga ha Operation Phakisa ya vhuvhili yo rangwaho phanḓa nga Muhasho wa Mutakalo, yo sedzaho kha Kuvhonele ya nṱhesa na Ṱhogomelo ya Kiḽiniki ine ya khou bvela phanḓa nahone ye ya rwelwa ṱari nga  Muphuresidennde nga dzi 18 Ḽara 2014.1.3 Khabinethe yo tendela Maano a Muhanga wa Pfanelo na Mutakalo wa Mbebo na Vhudzekani ha Vhaswa vha Lushaka.   Maano aya a sedzesa kha u bveledza na u ṱuṱuwedza mvelelo dza zwa mutakalo dzine khadzo mutakalo wa vhudzekani na mbebo ya vhaswa zwa vha zwa ndeme.  Maano aya a ḓo dovha a vhona uri hu na pfano yo khwiniseaho, u shumisana na u konana na mbekanyamushumo dza muvhuso, zwitshavha na vhafarani vha mvelaphanḓa vhane vha khou shuma kha sia ḽa vhudzekani ha vhaswa na mutakalo wa mbebo. Komiti ya Dziminisiṱa ya Phoḽisi ya Vhathu i ḓo lavhelesa u thomiwa hazwo, u monitha na vhuṱoli ha Maano aya.1.4 Khabinethe yo tendela u ganḓiswa ha mvetamveto ya mbekanyamaitele ya Mveledziso ya Vhaswa kha Gurannḓa ya Muvhuso. Hezwi zwi vhumba tshipiḓa tsha Mbekanyamushumo ya Mashumele yo Ṱanganelanaho ya Afurika Tshipembe ya Mveledziso ya Vhaswa – Iyaho Phanḓa 2013-2016, yo tendelwaho nga Khabinethe nga dzi 18 Tshimedzi 2013.Mbekanyamaitele  i ṋetshedza muhanga wa vhuḓifhinduleli wa muvhuso kha u ṋetshedza tshomedzo dzo fhelelaho dza tshumelo ya ndeme ya Mveledziso ya Vhaswa ine ya ḓo wanala hoṱhe-hoṱhe nga zwithu zwo linganaho fhethu ha tsini u itela uri vhana vha ḓiphine nga zwikhala zwi eḓanaho zwa u zwi swikela.Mbekanyamaitele i ḓovha hafhu ya ḓivhadza tshivhalo tsha tshumelo ntswa dzine dza ḓo thivha magake o no vhonalaho kha vhunzhi ha tshumelo dzine dza vha hone zwino nga maanḓa kha maḓuvha a 1 000 a u thoma a vhutshilo ha ṅwana.Khabinethe yo tendela hafhu u thomiwa ha Komiti ya Dziminisiṱa (IMC), ine ya ḓo vhona uri hu na maitele o dzudzanyeaho nahone are na vhukonanyi. Mudzulatshidulo wayo hu ḓo vha Minisiṱa wa Muhasho wa Mveledziso ya Matshilisano.1.5 Khabinethe yo tendela u bviswa ha muvhigo wa Mvetamveto ya Shango ya u Thoma  nga ha Mbumbano ya Dzitshakha kha Pfanelo dza Vhathu vha re na Vhuholefhali, u itela vhupfiwa nga tshitshavha ha tshifhinga tsha maḓuvha a 20. Muvhigo u angaredza tshifhinga tsha u bva Lambamai 2012 u swika Ṱhafamuhwe 2013.1.6 Khabinethe yo tendela uri Afurika Tshipembe ḽi shele mulenzhe kha Ṅwaha wa Mapa wa Dzitshakhatshakha nga 2015 na 2016 nga u dzudzanya vhuṱambo uvhu kha maimo a lushaka ho sedzwa uri hu ḓo engedzwa maimo a u dzhiela nzhele mapa na ḽitheresi Afurika Tshipembe. Mimapa i thusa u pfesesa thaidzo na khonadzeo, u fana na u ṋetshedza dzinnḓu, u londola zwiko zwa mupo, u laula khonadzeo ya khombo, na u tshimbidza themamveledziso dza vhuendi nga misi yoṱhe. U pfesesa mafhungo nga ḓivhavhupo zwi thusa vhupulani na u dzhia tsheo u itela mveledziso ya Afurika Tshipembe.2. Tsheo dza ndeme dza Khabinethe2.1 Khabinethe yo tendela Masumbasia nga ha u thomiwa ha muṱhaṱhuvho wo ḓitikaho nga vhukoni kha miraḓo ya Tshumelo dza Vhalanguli Vhahulwane (SMS), yo bviswaho u ya nga Ndima ya vhuṋa tshipiḓa II (d) na Ndima ya vhuṋa, tshipiḓa VI tsha Milayo ya Tshumelo ya Tshitshavha, 2001.Ḽisumbasia ḽo khwiniswaho ḽi ṱuṱuwedza u topolwa ha magake a mveledziso ya muraḓo wa SMS ho imaho nga hoṱhe, u thomiwa ha u shumiswa ha nḓowenḓowe ya thekiniki na u ṋetshedza ngeletshedzo nga ha uri mihasho i nga shumisa hani mvelelo dza muṱhaṱhuvho wa vhukoni khathihi na maṅwe maitele  a u thola na u nanga.2.2 Khabinethe yo tendela u vha hone ha Vhege ya Lushaka yo Sedzaho kha Imbizo u bva nga dzi 7 u swika 12 Lambamai 2015 fhasi ha thero Roṱhe ri isa Afurika Tshipembe Phanḓa.Vhege i ḓo katela, u dalelwa ha muḓi nga muḓi; u dalela thandela; nyambedzano na vhakwameaho; vhukwamani na tshitshavha; khathihi na vhukwamani ha nyanḓadzamafhungo ya mbambadzo na tshitshavha. Izwi zwi ṋetshedza vhalanguli pulatifomo u davhidzana thwii na maAfurika Tshipembe, uri vha pfe mafhungo nga vhone vhaṋe na u ṱola mvelaphanḓa ya mbekanyamushumo dza muvhuso.3 Milayotibe3.1 Khabinethe yo tendela u ganḓiswa ha mvetamveto ya Tsireledzo, Ṱhuṱhuwedzo, Mveledziso na Ndangulo ya Mulayotibe wa Sisiṱeme dza Nḓivho dza Sialala ngomu ha Gurannḓa ya Muvhuso khathihi na maitele a vhukwamani na tshitshavha. Ndivho khulwane ya Mulayotibe uyu ndi u tutuwedza tsireledzo ya Ndivho ya Sialala na mvusuludzo na u ḓivha Nḓivho ya Sialala i elanaho na  vhuṋe nga sialala na zwitshavha zwapo AfurikaTshipembe. U ṱuṱuwedza vhululamisi ha pfanelo na mbuelo dze sialala na zwitshavha zwapo zwa fhurwa.3.2 Khabinethe yo tendela u ganḓiswa ha Mulayotibe wa Khwiniso wa Ndangulo ya Tshigidi, 2015 ngomu ha Gurannḓa ya Muvhuso u itela vhupfiwa nga tshitshavha. Mulayotibe u khwinisa Mulayo wa Ndangulo ya Tshigidi, 2000 na u tikedza Bono ḽa Pulane ya Mveledziso ya Lushaka nga u lingedza u khwinisa thendelo na muhanga wa ndaulo une wa ḓo langa zwigidi. Ndangulo ya zwigidi ndi sia ḽa ndeme ḽa maele a ulwa na vhugevhenga a muvhuso.4 Vhuimo ha Khabinete kha Mafhungo a Zwino4.1 Khabinethe i khou ita khuwelelo zwitshavhani na kha madzangano uri hu shumiwe na muvhuso, fhasi ha vhurangaphanḓa ha Muhasho wa Tshumisano kha Muvhuso na zwa Sialala, u vhona uri khaedu dza Malamulele ngei Limpopo dzi khou tandululwa.  Khabinethe i sasaladza u thithiswa ha zwikolo nga zwiṅwe zwigwada sa yone nḓila ya u ṱahisa mbilaelo. Izwi zwo fhura vhana pfanelo yavho ya pfunzo na u vha kundisa iṅwe pfanelo ya u ḓiṅwalisela milingo yavho ya u engedza ya Gireidi 12. U thoṅwa ha masipala ngei Malamulele zwi fanela u vha fhasi ha mulayo sa zwe zwa randwa nga Bodo ya Mikano.4.2 Khabinethe i sasaladza ṱhaselo kha tshaka dza vhatsinda sa nyito dza vhugevhenga ya dovha ya ombedzela uri mazhendezi a tshumelo ya mulayo a sa timatime u dzhia vhukando kha muṅwe na muṅwe ane a ḓo wanala sa ene o vhangaho pfudzungule idzo. A huna vhuleme na vhuthihi ha ikonomi na u sa fushea hune hu nga imelela nyito dza vhugevhenga dzi elanaho na ṱhaselo idzi. Afurika Tshipembe ndi ḽiṅwe ḽa mashango o sainaho Milayo ya Ṱhunḓu ngei Geneva nahone ḽo ḓiimisela u tsireledza tshaka dza vhatsinda shangoni ḽino. Sa shango ḽo sainaho Milayo iyi, nahone sa shango ḽine ḽa tsireledza na u londa pfanelo dza vhathu, ri ḓo tsireledza pfanelo dza mutheo dza muthu muṅwe na muṅwe ngomu mikanoni yashu, hu tshi katelwa na tshakha dza vhatsinda.4.3 Khabinethe yo tendela u swikiswa ṱafulani ngei Phalamenndeni u itela u thendelo ha , Mulanga wo Bveledzaho Nzudzanyo dza Kuvhulungele kwa BRICS kha Bannga Ntswa ya Mveledziso. Nzudzanyo ya Kuvhulungele kwa Dzangano i khou thomiwa u itela u fhindula mutsiko wa u badela wa tshifhinga tshipfufhi. Hafhu, i ḓo shuma sa maitele a tsirakhombo u thusa mashango a BRICS u thivhela mutsiko wa thengiselano ya tshifhinga nyana, u ṋea thikhedzo na u khwaṱhisa ngona ya mukatelo ya tsireledzo ya masheleni.4.4 Khabinethe i dzhiela nzhele u pfukisela ha Mudzulatshidulo wa tshipiḓa tsha Afurika Tshipembe tsha Khoro ya Vhubindudzi ya BRICS u bva kha Vho Patrice Motsepe u ya kha Vho Brian Molefe. Vho Motsepe vho vha mudzulatshidulo wa u thoma wa tshipiḓa tsha Afurika Tshipembe na Khoro ya Vhubindudzi ya BRICS yothe. Nga tshifhinga tshavho tsha ofisi, Vho Motsepe vho zwi kona u thoma tshiimiswa itshi tsha ndeme sa tshipiḓa tsha BRICS nahone vha shuma sa mudzulatshidulo nga vhudzivha. Khabinethe yo livhuha Vho Motsepe nga mushumo wavho na u tamela mashudu Vho Molefe zwenezwi vha khou dzhia mushumo wavho wa ndeme.4.5 Khabinethe i fhululedza tshigwada tsha Khirikhethe tsha Lushaka kha kutambele kwavho kha Tshiphuga tsha Ḽifhasi tsha Khirikhethe na u vha tamela mashudu vhunga shango ḽoṱhe ḽi tshi ḓo vha ḽi khou vha tikedza zwenezwi thonamennde i khou tshimbila ngei Australia na New Zealand.4.6 Khabinethe i fhululedza mutambi wa fuḽuti Wouter Kellerman we a wina pfufho ya Grammy kha khethekanyo ya new age album. Vho Kellerman vho rekhoda Winds of Samsara na mubveledzi wa India Ricky Kej, zwe zwa vha wanisa pfufho kha tshumisano yavho.4.7 Khabinethe i ṱahisa na u livhuwa vhashumisi vhoṱhe vha fulufulu nga u fhindula khuwelelo ya u fhungudza tshumiso ya muḓagasi. Maitele a u dzudzanya khaedu dza fulufulu a khou shumiwa khao. Lufhera lwa Nndwa lwe lwa thoṅwa nga Nyendavhusiku 2014 lwo rangwa phanḓa nga Mufarisa Muphuresidennde Vho Cyril Ramaphosa vha khou ṱavhanyisa o thomiwa ha pulane ya mbuno ṱhanu u shandukisa nyimele iyi.4.8 Khabinethe i ima na Muphuresidennde Vho Zuma u rumela ndiliso kha muṱa na khonani dza muṅwali wa maṅwalwa a Afrikaans Vho Phurofesa André P. Brink. Ri ḓo vha elelwa sa muṅwali wa ndeme wa Afrikaans we a shumisa vhukoni hawe ha maṅwalwa u amba nga ha muvhuso wa tshiṱalula.5 Mbekanyamushumo dzine dza khou ḓa5.1 Khabinethe i khou ombedzela khuwelelo nga Muphuresidennde Vho Jacob Zuma uri mahoro oṱhe ngei Lesotho a ḓifare nga nḓila ine ya sika nyimele yavhuḓi ya u fara dzikhetho nga mulalo, zwi khagala, zwi tshi ṱhonifhea, nahone dzo vhofholowa, zwi ṱanaho lutamo lwa vhathu.Khabinethe i ṱahisa vhuḓifulufheli kha matshimbidzele a mushumo u no khou bvelaphanḓa wa Thuṅwa ya Vhulavhelesi ya ngei Lesotho fhasi vhurangaphanḓa ha Mufarisa Muphuresidennde Vho Ramaphosa.  Sa tshipiḓa tsha tsheo ya Mashango mararu a SADC ta Ṱhoho dza Mivhuso, Afurika Tshipembe ḽi ḓo shela mulenzhe nga u rangaphanḓa na u vhumba tshipiḓa tsha Thuṅwa dza Vhulavhelesi ha Khetho dza SADC ngei Lesotho, hu tshi itela khetho dze dza tetshelwaho ḽa 28 Luhuhi 2015.5.2 Mulangammbi Muhulwane wa Mmbi ya Lushaka ya Afurika Tshipembe, Muphuresidennde Vho Jacob Zuma vha ḓo vha vhone vho faraho vhuṱambo kha Ḓuvha la u Pembelela Mmbi dza Zwiṱhavhane fhasi ha thero “Mmbi ya phurofeshenala i konaho ya vhupileli ya vhathu vha Afurika Tshipembe” nga la 21 Luhuhi 2015, ngei Potchefstroom, Devhula Vhukovhela.  Ḓuvha ḽa Mmbi dza Zwithavhane li pembelelwa ṅwaha munwe na munwe hu tshi ṱhonifhiwa vhanna na vhafumakadzi vhe vha shumela tshitshavha fhano hayani na mashangoni a nnḓa.5.3 Khabinethe i ṱuṱuwedza vhatholi vhoṱhe vhe vha tevhela Mulayo wa Ndinganyo ya Matholele u dzhenela Pfufho dza Ndinganyo ya Matholele 2015 phanḓa ha datumu ya musi dzi tshi vala nga ḽa 13 Ṱhafamuhwe 2015.Mutambo uyu une wa ḓo farwa nga Khomishini ya Ndinganyo ya Vhutholi, u pfufha vhatholi vhe vha thoma u shumisa maano ane a vhona uri ndinganyo ya matholele na u fhambana, ngeno vha tshi tusa nḓowelo mmbi ya khethululo.5.4 Minisita wa zwa Vhuendelamashango Vho Derek Hanekom vha do ṋea tshipitshi tsha u vula Meetings Africa une wa ḓo farwa Sentharani ya Buthano ngei Sandton u bva nga dzi 23 u swika dzi 25 Luhuhi 2015 fhasi ha thero: “U bveledza Afurika Roṱhe”. Izwi ndi ṱano ḽa vhubindudzi ha mabindu mahulwane ḽa Buthano ḽa Birou ya Lushaka ya Afurika Tshipembe, ḽine ḽa kunga vhaṱani vha Afurika na dziṅwe khasiṱama dza mashango a seli.   5.5 Khabinethe yo tendelana kha u ri Afurika Tshipembe ḽi vhe ṋemuḓi wa Muṱangano wa Ikonomi wa Ḽifhasi – Afurika, ngei Sentharani ya Buthano ḽa Dzitshaka ire Ḓoroboni ya Kapa u bva nga dzi 3 u swika dzi 5 Fulwi 2015. Thero i ḓo vha “Kale na Zwino: U humbula nga ha vhumatshelo”. Muṱangano wa Ikonomi ya Ḽifhasi-Afurika ndi muṱangano wa ikonomi wa dzingu une wa ṋea mabindu apo na a dzingu na vhabindudzi vha masheleni vha re na dzangalelo dzinguni, u ṋea mihumbulo na u tandula khonadzeo ya tshumisano na mivhuso.Muṱangano wa Ikonomi wa Ḽifhasi-Afurika u ḓo ṋea Afurika Tshipembe tshikhala tsho engedzwaho u langana na u kunga vharangaphanda vha Afurika, mashango a seli na mabindu a dzingu kha khonadzeo ya dzhenelela kha u ṱanganya dzingu na nyaluwo ya Afurika Tshipembe na dzingu.6 U tholaKhabinethe yo tendelana na u tholwa ha vhathu vha tevhelaho musi ho thoma ha khwaṱhisedzwa ndalukano dzavho na u sedzwa arali vhe si na milandu:6.1 U engedzwa ha khonṱhiraka lwa miṅwaha miraru ya Dokotela Vho Mphathi Philemon Mjwara sa Mulanguli-Muhulwane: Muhasho wa zwa Saintsi na Thekhinoḽodzhi.6.2 Vho Pule Godfrey Selepe sa Mulanguli-Muhulwane wa Muhasho wa zwa Vhuendi.6.3 Ambasada Nonceba Nancy Losi-Tutu sa Muthusa Mulanguli-Muhulwane: Phurothokholo  ya DIRCO6.4 Khoro ya Maimo a u Vhiga Masheleni:a) Vho Suresh Kana (Mudzulatshidulo , u tholwa hafhu);b) Vho Christine Ramon (u tholwa hafhu);c) Vho Johan Brink (u tholwa hafhu);d) Vho Garth Coppin (u tholwa hafhu);e) Vho Bruce Mackenzie (u tholwa hafhu);f) Vho KhayaDludla (u tholwa hafhu);g) Vho DumisaniManana (u tholwa hafhu);h) Vho  Dawn Earp (u tholwa hafhu);i) Vho Naidene Ford-Hoon (u tholwa hafhu);j) Vho Kim Bromfield (u tholwa hafhu);k) Advokheithi Vho  Rory Wayne Voller;l) Vho Matshepo Faith More;m) Vho Anuradha Sing; nan) Vho Tania Wimberley.6.5 Vho Coceko Bambihlelo Johan Pakade sa Muofisiri Mulangi Muhulwane wa  Tshikwama tsho Ḓiimisaho tsha Mveledziso.Mbudziso:  Muambeli wa Khabinethe o tou farelaho Vho Phumla Williams on 083 501 0139 "
Tshitatamennde tshamuṱangano wa Khabinethe wa ḽa 4 Ṱhafamuhwe 2015,5 Mar 2015,https://www.gov.za/speeches/statement-cabinet-meeting-4-march-2015-5-mar-2015-0000,https://www.gov.za/ve/speeches/statement-cabinet-meeting-4-march-2015-5-mar-2015-0000,"1. U thomiwa ha Mbekanyamushumo dza Muvhuso dza Ndeme1.1. Khabinethe yo ṱanganedza Mugaganyagwama wa Lushaka wa 2015 une wa ḓo tshimbidza u thomiwa ha nzudzanyo ya mbuno dza ṱahe ye ya ṋetshedzwa nga Muphuresidennde nga tshifhinga tsha musi vha khou amba na lushaka. Mugaganyagwama uyu u ṋetshedza fulufhelo, vhudziki na ndaulo ya zwa masheleni yo teaho u fhirisa ikonomi ya Afrika Tshipembe kha heyi nyimele ya ikonomi i konḓaho.Khabinethe i khou ombedzela uri mielo ya muthelo yo ḓivhadzwaho kha Mugaganyagwama wa Lushaka wa 2015 yo tea u tikedza zwa gwama kha  ṅwaha u ḓaho. MaAfrika Tshipembe a khou ṱuṱuwedzwa u shumisana na muvhuso u lwisana na nyimele ikonomi ya zwino  u ṱuṱula u isa phanḓa nyaluwo ya ikonomi.1.2 Khabinethe i khoḓa mushumo wa vhudzivha wo itwaho nga Muthusa Muphuresidennde  Cyril Ramaphosa kha u tshimbidza khetho kwao dzo vhofholowaho ngei Lesotho kha mushumo wawe sa Mutshimbidzi wa Mashango a Mveledziso a Tshipembe ha Afrika (SADC).  Khabinethe i dovha hafhu u khoda Khantsele ya Vhueletshedzi ha Khetho (EAC), Khomishini ya Khetho ya Lesotho (LEC), Mmbi dza Vhutsireledzi na vhathu vha Lesotho kha u fara khetho kwao dzo vhofholowaho, dza mulalo. Afrika Tshipembe ḽi ḓo shuma na muvhuso muswa wo khethwaho wa Lesotho u bveledza ikonomi ya mashango aya mavhili, Dzingu ḽa Tshipembe ha Afrika na Dzhango ḽoṱhe.1.3  Khabinethe i tenda na u ṱanganedza u shela mulenzhe ha Afrika Tshipembe kha u pembelela Ḓuvha ḽa Ḽifhasi ḽa Phukha nga ḽa 3 Ṱhafamuhwe 2015. Fhasi ha vhurangaphanḓa ha Minisita  Molewa Afrika Tshipembe ḽi khou isa phanḓa u vhea mbekanyo dzine dza tsireledza mupo wa shango na nndwa dzi lwaho na u zwima lu siho mulayoni. Tsha ndeme kha hezwi ho vha u vhea Green Scorpions ngei Vhukavhamabufho ha dzitshakha ha OR Tambo. Izwi ndi u itela u vhona uri hu tevhelwa Milayo ya Zwivhumbwa ya Tsireledzo kana tshutshedzo, Milayo ya CITES, Bio-prospecting, Milayo ya Tswikelelo na Vhukovha-Mbuelo na Milayo ya Zwivhumbwa zwi sa Ḓivhei na Zwidinaho. Afrika Tshipembe ḽo dovha hafhu u shela mulenzhe kha u shumisana na  Interpol, nga maanḓa kha Komiti ya Vhueletshedzi na Vhutevhela milayo ya Mupo na Bodo ya Ndangulo, na kha zwigwada zwiraru zwi shumaho na vhugevhenga zwa Interpol zwine zwa vha,  tshigwada tshi shumaho na zwa vhugevhenga ha Phukha, tshigwada tshi shumaho na zwa vhugevhenga ha vhureakhovhe na tshigwada tshi shumaho na zwa vhugevhenga ha tshikafhadzo.1.4 Khabinethe i a ḓivha uri  Durban yo dzhenela miṱaṱisano ya u fara Mitambo ya Muṱanganelo wa mashango ya 2022, ye ya rwelwa ṱari ngei London nga ḽa 2 Ṱhafamuhwe 2015.U fara mitambo iyi zwi na khonadzeo ya u sika tshivhalo tsha mishumo tshi anganyelwaho kha 11 650 na u khwaṱhisa ikonomi ya shango nga u gaganyela tshelede i linganaho na R20 biḽioni. Zwiṅwe zwine mitambo ya ḓo ri siela ndi sisteme ya vhuendi ha nnyi na nnyi ho ṱanganelanaho Durban zwine pulane dza hone dzo no ṋewa thendelo.2. Tsheo dza ndeme dza Khabinethe2.1. Khabinethe yo tendela Mbekanyamaitele ya Khwiniso ya Mupfuluwo wa Khasho ya Didzhithala hu tshi katelwa na sisteme dza ndangulo kha Set Top Box (STB),dzine dza ḓo ṱalutshedzwa zwavhuḓi musi mbekanyamaitele i tshi ganḓisiwa. Muvhuso u ḓo ṋetshedza STB mahala kha miṱa i fhiraho miḽioni ṱhanu  dza vhathu vha tambulaho vha re na thelevishini. Hu ḓo sedzeswa miṱa i re vhuponi ha mikanoni ya shango. Minisita wa zwa Vhudavhidzani vha ḓo ḓivhadza luswayo lwa u rathela kha didzhithala na datumu ya u tsima luswayo lwa Anaḽogo hu si kale.2.2 Khabinethe yo tendela miṅwaha miṱanu ya Mbekanyamaitele ya Pulane ya Nyito ya Vhulimi, Vhusimamaḓaka na Muhanga wa Maano a Vhufuwakhovhe. Muhanga uyu u sumbedza khaedu khulwane dzine ha khou ṱanganwa nadzo nga sekithara tharu nahone wo kumedza uri u ḓo dzhenelela fhethu huṋa hune ha vha, u eḓanyisa na u shandukisa; nyaluwa i sa dzhii sia na u kona u ṱaṱisana, mupo u bveledzeaho na mavhusele. Maano na pulane dza nyito zwi ḓo khwiniswa ṅwaha muṅwe na muṅwe. U vhuedzedza mavu ndi tshiṅwe tsha mbekanyo dza muvhuso dze dza ṱuṱuwedza u eḓana, fhedzi u swika zwino a hu athu swikelelwa zwihulu nga nḓila ya u shandukisa. Ngenovho mbekanyo dza mvusuludzo na mveledziso yo sumbedzisa uri nḓivho khulwane ya mbuedzedzo ya ho hu u shandukisa tshivhumbeo tsha Vhulimi ha Afrika Tshipembe. I dovha hafhu ya lingedza u tikedza sekithara u itela u alusa ikonomi na u sika mishumo.2.3   Khabinethe yo tendela Guvhangano ḽa Zwibadela zwa Ḽifhasi ḽa vhu 40 ḽa Mbumbano ya Zwibadela zwa Dzitshakha ine ya ḓo farelwa Durban mafheleloni a ṅwaha wa 2016. Mbumbano ya Zwibadela zwa Dzitshakha ndi dzangano ḽa ḽifhasi ḽo ḓiimelaho, ḽi sa iti mbuelo, ḽi si dzangano ḽa muvhuso u itela madzangano a zwibadela na ndondola mutakalo. Guvhangano ḽa ṅwaha muṅwe na muṅwe ḽi ṋetshedza vhashumeli vha zwa mutakalo tshikhala tsha u ṋeana ngona dza mashumele kwao u khwinisa mvelelo dza ndondola mutakalo.2.4 Khabinethe i ita khuwelelo kha vhabebi u shela mulenzhe kha khetho dza Khorondanguli ya Tshikolo (SGB) dza 2015 dzine dza ḓo farwa zwikoloni zwoṱhe zwa nnyi na nnyi u bva nga ḽa 6 u swika ḽa 28 Ṱhafamuhwe 2015. SGB dzi shela mulenzhe kha mveledziso ya muya wa vhune ha tshitshavha ho khwaṱhaho zwikoloni zwashu. Mashumele guṱe a zwikolo hu tshi katelwa na u swikelela pfunzo zwi anzela u khwinifhadzea musi vhabebi vha tshi shela mulenzhe vhukuma nahone vhe na dzangalelo kha mafhungo a tshikolo. Vhalangi vha fhiraho 250 000 vha a nangwa miṅwaha miraru miṅwe na miṅwe u shuma zwikoloni zwashu zwa  nnyi na nnyi vho vhumbana u itela ndivho i fanaho, u ita uri pfunzo i vhe fhungo ḽa tshitshavha.3. Milayotibe3.1. Khabinethe yo tendela u ṋetshedzwa ha milayotibe mivhili, ine yoṱhe i khou khwinisa Mulayo wa Vhana, 2005 (Mulayo nomboro. 38 wa 2005) sa zwe wa khwiniswa nga Mulayo 41 wa 2007, Phalamenndeni. Khwiniso dzi khou fhindula tsheo dza khothe, dzine dza sumbedzisa uri zwiṅwe zwiteṅwa zwa Mulayo a zwi tshimbilelani na ndayotewa.Mulayotibe wa Khwiniso wa Vhana, 2015 (tshiteṅwa 75 tsha Mulayotibe)–Khwiniso i amba nga ha ṱhalutshedzo ya “vhukhakhi ha vhudzekani” ya vhu livhanyisa na Mulayo wa Vhugevhenga (vhukhakhi ha vhudzekani na mafhungo a elanaho) Mulayo wa Khwiniso nomboro 32 wa 2007. Khwiniso i dovha hafhu ya shumana na u tendela vhakhakheli vha vhana u ita ṋetshedzo phanḓa ha musi madzina avho a tshi dzheniswa kha Redzhisitara ya Tsireledzo ya Lushaka. Khwiniso dzo ḓivhadzwaho dzi dovha hafhu u bvisela khagala ṱhoḓea dza u vhea ṅwana fhethu ho tsireledzeaho na u sumbedza khethekanyo dza u ḓadzisa dza vhana vhane vha nga unḓiwa.Mulayotibe wa Khwiniso ya Vhana wa Vhuvhili, 2015 (tshiteṅwa 76 tsha Mulayotibe)–ndivho yawo ndi u vhona uri vhana vhoṱhe vha ḓiphina nga tshumelo na mbuelo dzo sedzaho kha u tshimbidza u kona u swikelela ndondolo ya matshilisano na tsireledzo na u sika sisiteme ya matshilisano ya vhulondavhathu ya khwiṋe. U dovha hafhu wa lingedza u ṋea mupo wo tsireledzeaho na tsireledzo u itela u vhea vhana vhane vha wanala vha tshi khou ṱoḓa ndondolo na tsireledzo.4. Maimo a Khabinethe kha Mafhungo a Zwino4.1. Khabinethe i sasaladza nga nḓila dzoṱhe, u bvukululwa ha maṅwalo ane a nga vhea tsireledzo ya shango fhethu ho vhifhaho. Saizwi i nḓowelo ya dzitshakha uri mashango a kovhane mihumbulo nga ha tsireledzo, u fana na mafhungo a kwamaho mashango oṱhe a tshimbilelanaho na zwikhala zwa ikonomi na mafhungo a tsireledzo, u bvukululwa ha maṅwalo a  dodombedzaho mashumele a Zhendedzi ḽa Tsireledzo ḽa Lushaka a zwi mulayoni.Khabinethe I ṱanganedza ṱhoḓisiso yo fhelelaho ya Zhendedzi ḽa Tsireledzo ḽa Lushaka kha mafhungo aya nahone i dovha hafhu u fulufhedzisa Afrika Tshipembe uri Zhendedzi ḽa Tsireledzo ḽa Lushaka ḽi ḓo isa phanḓa u sedza kha mushumo waḽo wa u tsireledza na vhutsireledzi ha shango zwi kha ngoho, vhadzulapo vhaḽo na themamveledziso.  Khabinethe i ombedzela mulaedza wa Minisita wa Tsireledzo ya Lushaka, Minisita  David Mahlobo, uri vhuḓipfari ho raloho vhu nyadza mashumele a khwine a mushumo wa u tsireledza shango na mikano yaḽo.4.2. Khabinethe i khou ṱanganedza nḓivhadzo nga Eskom uri Yuniti 6 ya Tshiṱitshi tsha Fulufulu tsha Medupi yo bveledza fulufulu ḽa u  thoma ino vhege, zwi i itaho yuniti ya u thoma kha  dza rathi yo sinkhronaiziwaho. U sinkhronaiza ndi maitele ane dzhenereitha yo ṱumanywa lwa muḓagasi kha giridi ya fulufulu ya lushaka. Zwenezwi ri tshi khou isa phanḓa na u shuma kha u engedza nḓisedzo ya fulufulu kha giridi ya lushaka, khabinethe i khou ita khuwelelo kha tshitshavha u isa phanḓa na u tevhedza maga a u vhulunga muḓagasi. Zwitshavha zwi ṱuṱuwedzwa u shumisa muḓagasi nga u vhavhalela, ngeno ri khou isa phanḓa na u ḓisa zwiṅwe zwiko zwa fulufulu.4.3  Khabinethe i fhululedza vhuhali, vhuḓiimiseli, vhuḓikumedzeli na u shumesa ha vhanna na vhafumakadzi vhane vha khou shuma vha sa neti u tsireledza matshilo na u thivhela u tshinyadzwa ha ndaka, zwifuwo na mupo washu wavhuḓi nga mililo yo thomaho ngei Kapa. Khabinethe i ṱahisa ndivhuho dzayo kha zwitshavha zwe nga muya wa vhuthu, zwa konana na muvhuso u thoma senthara dza ndondolo dza tshitshavha u ṱanganedza avho vhe vha pfuluswa. Muya wa vhashumi vha u ḓiṋetshedza wo sumbedzwaho nga vhathu vhane vha khou thusa zwipondwa zwa mililo ndi muhulu nahone u a ṱuṱuwedza. 4.4 Khabinethe i khou dzulela u vhilaedzwa nga ha miṱhaselo kha vhatsinda nahone i eletshedza uri mazhendedzi a zwa mulayo a ḓo isa phanḓa u ḓivhonadza fhethu hoṱhe hu kwameaho, na uri vhaiti vhazwo vha ḓo dzhielwa vhukando ho khwaṱhaho nga mulayo.  Khakhathi kha vhatsinda i khou tandululwa nga kha zwivhumbeo zwa Muvhuso zwine zwa vha hone.4.5 Khabinethe i fhululedza tshigwada tsha bola tsha fhasi ha miṅwaha ya 17 tsha Lushaka tsha Afrika Tshipembe, Amajimbos, nga u hulisa shango nge vha swikelela u ḓo tamba mutambo wa Vhugweṋa wa Afrika wa 2015 wa vha miṅwaha ya fhasi ha 17 ngei Niamey, kha ḽa Niger. Matambele avho sa vhakundi kha mitambo ya Vhugweṋa ya Vhaswa ya Afrika a vha swikisa uri vha tambe kha Tshiphuga tsha Ḽifhasi tsha FIFA tsha vha miṅwaha ya fhasi ha 17 ngei Chile nga vhuya uno ṅwaha.4.6 Khabinethe ipfa vhuṱungu nga u fhira fhano shangoni ha muṅwe wa ramuzika wa bvumo wa Afrika Tshipembe Zayn Adam, a ḓivheaho sa muimbi wa phanḓa kha seminala ‘70's outfit Pacific Express’ we buḓo ḽawe ḽa muzika ḽa fhira miṅwaha ya 50. O bulwa khathihi na ḓivhazwakale ya muzika ya Kapa.4.7 Khabinethe yo takala uri, u ya nga zwiṱaluli zwa vhukuma zwa muvhuso u londaho, ḽiga ḽa mafhelelo ḽa u vhuisa ya zwitumbu zwa vhathu vha Afrika Tshipembe vhe vha lovha tshifhingani tsha u wa ha nnḓu ya vhaeni ya Synagogue  Church of All Nation (SCOAN) ngei Lagos ḽo swikelelwa.  Mihumbulo yashu i miṱani ya vhe vha lozwa vhafuniwa vhavho na vhe vha huvhala afho tshiwoni itsho.5 Mitambo ine ya khou ḓa5.1 Muphuresidennde Vho Jacob Zuma o ḓo amba kha u vulwa ha Nnḓu ya Lushaka ya Vharangaphanḓa vha Sialala ngei Phalamenndeni, Kapa nga ḽa 5 Ṱhafamuhwe 2015 (ṋamusi). Vhushaka vhukati ha muvhuso na vharangaphanḓa vha sialala ndi ha ndeme kha u vhona uri ri fhaṱa zwitshavha zwa vhupo ha mahayani vhu nṱhesa, zwi sa eḓanahoi na zwitshavha zwa mahayani zwi bveledzeaho.5.2 Khabinethe i ṱanganedza u vhuiswa ha masalela a mivhili ya mazhakanḓila a mbofholowo a ḓivheaho Vho JB Marks na Vho Moses Kotane Afrika Tshipembe u bva Russia he a vha o vhulungwa hone miṅwahani ya 42 yo fhiraho. Vharangaphanḓa avha, vhane vha dzhiwa sa vhone vhokhotsi vha nndwa ya mbofholowo nahone vho ṱuṱuwedzaho vhahali vha fanaho na Vho Nelson Mandela,  Vho Oliver Tambo na Vho Walter Sisulu, vha ḓo vhulungwa lwa tshiofisi nga muvhuso. Muphuresidennde Vho Jacob Zuma o ṋea ndaela ya uri Fuḽaga dza Lushaka dzi fhefheḓiswe dzo tsitselwa vhukati u bva nga ḽa 9 Ṱhafamuhwe u swikela vhusiku ha 22 Ṱhafamuhwe 2015. Vho Moses Kotane u ḓo vhulungwa hafhu ngei Pella, kha ḽa North West nga ḽa 14 Ṱhafamuhwe 2015 ngeno Vho JB Marks a tshi ḓo vhulungwa hafhu ngei Ventersdorp, kha ḽa North West nga ḽa 22 Ṱhafamuhwe 2015. U vhuiswa havho ndi tshipiḓa tsha u ḓiimisela ha muvhuso u vhuisa mivhili ya mazhakanḓila e a lovhela mashangoni a vhatsinda. Ṅwaha wo fhelaho, ramafhungo we a lwela tshiṱalula Vho Nat Nakasa o vhuiswa u bva New York uri a ḓo vhulungwa hafhu Heroes Acre ngei Chesterville, Durban.5.3 Khabinethe i ṱanganedza fulo ḽo fhelelaho ḽa u ṱhaṱhuvha na u itwa ndingo dza TB ḽine ḽa ḓo rwelwa ṱari nga Muthusa Muphuresidennde Vho Cyril Ramaphosa nga ḽa 24 Ṱhafamuhwe ḽine ḽa vha Ḓuvha ḽa Ḽifhasi ḽa TB, ngei Tshiṱirikini tsha Dr Kenneth Kaunda kha  Vundu ḽa North West – fhasi ha thero ya “U fhelisa dwadze ḽa TB Afrika Tshipembe: U engedza mashumele ashu kha Zwitshavha zwa Ndeme”. Fulo iḽi ḽa vhutshilo hoṱhe ḽi lugisela na u dzudzanya vhathu vhoṱhe vha Afrika Tshipembe nga maanḓa vha dzulaho zwitshavhani zwa migodini, vho farwaho zwishumiswani zwa vhululamisi na senthara dza mveledziso dza vhana vhaṱuku u asesiwa na u itwa ndingo dza TB. Miṅwahani miṱanu yo fhiraho ho iteswa zwinzhi u khwaṱhisa maano a muvhuso a ndangulo ya TB nga u engedza u ṱhaṱhuvhiwa na u itwa ndingo nga maanḓa nga kha fulo ḽa u itwa Ndingo na u Eletshedzwa nga ha HIV. U ṱhaṱhuvhiwa na u itwa ndingo ho dovha hafhu ha khwaṱhisedzwa nga u ḓiswa ha ndingo dza tsedzisiso dzi ṱavhanyaho dza TB na zwidzidzivhadzi zwilwaho na TB.5.4 Khabinethe i fhululedza vhuḓikumedzi na u ḓiimisela ha vhadededzi vhashu, vhane nga nnḓa havho ro vha ri sa ḓo kona u swikelela zwipikwa zwashu zwinzhi zwa lushaka. U topoliwa ha Pfufho dza u Funza dza Lushaka hu sedza u shela mulenzhe ha nṱha hune vhadededzi vha ita kha u bveledza shango ḽashu. Pfufho dzi ḓo farwa nga ḽa 7 Ṱhafamuhwe 2015 ngei Gallagher Estate, Midrand. Muhasho wa Pfunzo ya Mutheo ndi wone u faraho mushumo uyu u bvulela muṅadzi vhadededzi vha phrofeshenala vho ḓikumedzaho, u ḓiimisela, na u shumesa.5.5 Minisita wa zwa Maḓi na Vhuthathatshili Vho Nomvula Mokonyane vha ḓo rwela ṱari Vhege ya Maḓi ya Lushaka ngei kwaDukuza kha ḽa KwaZulu-Natal hu re na gomelelo nga ḽa 16 Ṱhangule 2015 fhasi ha thero: “Maḓi Ha Na Tshiimela”. Vhege ya lushaka iyi iḓo fhela na Ḓuvha ḽa Maḓi ḽa Ḽifhasi nga ḽa 22 Ṱhafamuhwe 2015. Fulo iḽi ḽi ḓo funza Maafrika Tshipembe nga ha ndeme ya maḓi na ṱhoḓea ya vhulanguli vhu bveledzeaho ha tshiko itshi tshi shaeaho. Khabinethe i humbudza Maafrika Tshipembe uri ri khou tshila kha shango ḽine hu na ṱhahalelo ya maḓi nahone i ita khumbelo uri roṱhe ri a vhulunge nga u lugisa hu bvuḓaho madi na u ita tshanduko dza matshilele dzi sumbaho u ṱalifhela maḓi.5.6 Swondaha ya ḽa, 08 Ṱhafamuhwe, ndi Ḓuvha ḽa Vhafumadzi ḽa Dzitshakha (IWD) ḽine ḽa shumiswa ṅwaha muṅwe na muṅwe ḽifhasini ḽoṱhe u bvisela khagala mvelaphanḓa yo itwaho, u ita khuwelelo ya tshanduko na u pembelela nyito dza vhuhali na u ḓiimisela nga vhafumakadzi vhe vha shela mulenzhe kha ḓivhazwakale ya zwitshavha zwavho na mashango. Muhasho wa Vhafumakadzi u ḓo rangaphanḓa vhuṱambo ha lushaka ha IWD ngei Tshikoloni tsha Nṱha tsha Langa kha ḽa Kapa fhasi ha thero ya ‘Pfanelo dza vhathu ndi pfanelo dza vhafumakadzi: U isa phanḓa roṱhe Afrika Tshipembe ḽi si na khakhathi’. Thero iyi yo livhanywa na thero ya Vhuthihi ha Dzitshakha ya: U eḓanyiswa ha vhafumakadzi ndi mvelaphanḓa kha roṱhe! Khwaṱhisedzo ya Mbumbano ya Afurika ya kha ṅwaha wa 2015 sa “Ṅwaha wa u khwaṱhisedzwa ha Vhafumakadzi kha zwa vhubindudzi na vhubveledzi kha Adzhenda ya Afrika ya 2063”.  Ḓuvha iḽi ḽi ḓo shumiswa u rwela ṱari Mbekanyo ya mufhindulano wa Lushaka na Mavunḓu ḽine ḽa ḓo thoma u bva ṅwedzi uno u swika Fulwi. Zwi isaho kha muvhigo nga ha maimo a vhafumakadzi ane a ḓo rwelwa ṱari nga Muphuresidennde nga ḽa 9 Ṱhangule.5.7 Khabinethe i khou ita khuwelelo kha Nyanḓadzamafhungo ya Afrika Tshipembe u dzhenela muṱaṱisano wa Pfufho dza SADC dza Nyanḓadzamafhungo 2015. Datumu ya u vala ndi 31 ḽa Ṱhafamuhwe 2015 nahone mafhungo manzhi a hone kha webusaithi www.doc.gov.zaya Muhasho wa zwa Vhudavhidzani. Pfufho dzi ṱumanya zwiimiswa zwa fomala zwa mivhuso ya SADC, zwitshavha, vha zwa pfunzo, vhashumi na nyanḓadzamafhungo. I ṱuṱuwedza ṱhanganelano ya dzingu na nyanḓano nga u ṱuṱuwedza vhaanḓadzamafhungo kha miraḓo ya dzitshakha u katela mafhungo a tshimbilelanaho na dzingu. Muṱaṱisano u dovha hafhu wa vha na Pfufho dza Vhanyanḓamafhungo dza Maḓi dzine dza dzhiela nzhele zwiṱori zwine zwa ṱuṱuwedza Vhulangi ha Zwiko zwa Maḓi zwo Ṱanganelanaho dzinguni ḽa SADC.6 Vhathu vho tholwahoU tholwa hoṱhe hu ḓo thoma ha khwaṱhisedzwa ndalukano  na u sedzwa arali vha si na milandu.Vho MayihlomeTshwete sa Muthusa Mulanguli-Muhulwane: Tshumelo dza zwa  Vhudavhidzani kha Muhasho wa zwa Muno.6.1 Vho CM Mogotsi sa Muthusa Mulanguli-Muhulwane kha Muhasho wa zwa Vhutsila na Mvelele6.3  Vho Vusimuzi Philemon Madonsela U engedzwa ha konṱiraka sa Mulanguli-Muhulwane kha Muhasho wa Tshumisano ya Mavhusele.7     Vhalanguli vha Khorondangi vha si na maanḓa kha Bodo ya ZA Domain name Authority (ZADNA)7.1   Vho N Dhevcharran (Mudzulatshidulo)7.2 Dokotela NYH Mzizana7.3 Vho AM Brooks7.4 Vho NM Msibi7.5 Adv MJ Ralefatane7.6 Vho MR Khumalo7.8 Dokotela YKN Mohutsioa-Mathabathe7.9 Vho MO Morata7.10  Vho J Tshipa8 Miraḓo ya khorondangi i si na maanḓa kha Bodo ya BroadBandInfraco8.1 Vho BMC Ngcobo (Mudzulatshidulo)8.2   Vho MM Maponya8.3  Dokotela A Githiari8.4 Vho N Selamolela9 Vhalanguli vha Khorondangi vha  si na maanḓa kha Bodo ya SENTECH9.1 Vho MA Mello (Mudzulatshidulo)9.2 Vho SM Radebe9.3  Vho LC Mtimde10 Bodo ya South African National Biodiversity Institute  (SANBI)10.1 Vho MNE Magomola (Mudzulatshidulo)10.2 Dokotela ST Cornelius10.3 Dokotela JM Matjila10.4 Vho BD Ngidi10.5 Vho S Gounden10.6 Vho NN Mnqeta10.7 Vho T Godongwana10.8 Phrofesa. BW van Wilgen10.9 Dokotela YN Seleti10.10 Vho S Mancotywa10.11  Vho TE Abrahamse11 Bodo ya Lushaka ya Dziphakha ya Afrika Tshipembe11.1 Vho J Yawitch (Mudzulatshidulo)11.2 Dokotela K Njobe11.3 Vho ET Khumalo11.4 Dokotela CG Olver11.5 Vho F Futwa11.6 Vho BD Ferguson11.7 Vho M India11.8 Vho L Zitha11.9 Dokotela M Matlou11.10 Vho MT Mokono11.11 Dokotela N Mzilikazi11.12 Vho T Semane11.13 Vho JE McCourt11.14 Vho FG Mketeni12 Miraḓo ya Khorondangi  i si na maanḓa kha Zhendedzi ḽa ḽa Vhuendi ha Lushaka ha Afrika Tshipembe (SANRAL)12.1 Vho R Morar (Mudzulatshidulo)12.2 Vho A Lawless12.3 Vho ZJ Kganyago12.4 Vho M Matete12.5 Vho D Mashile-Nkosi13 Vhalanguli vha Khorondangi vha si na maanḓa kha Bodo ya Airports Company South Africa Limited (ACSA)13.1 Vho SD Macozoma (Mudzulatshidulo)13.2 Dokotela MS Mabela13.3 Vho S Simelane13.4 Vho MK MatlouYo bviswa nga: Muhasho wa zwa VhudavhidzaniHu vhudziswa: Vho Phumla Williams (Muambeli wa Khabinethe o tou farelaho)Luṱingo: 083 501 0139 "
Tshiṱatamennde nga ha Muṱangano wa Khabinethe wa ḽa 4 Ṱhafamuhwe 2015,19 Mar 2015,https://www.gov.za/speeches/statement-cabinet-meeting-held-18-march-2015-19-mar-2015-0000,https://www.gov.za/ve/speeches/tshi%E1%B9%B1atamennde-nga-ha-mu%E1%B9%B1angano-wa-khabinethe-wa-%E1%B8%BDa-4-%E1%B9%B1hafamuhwe-2015-19-mar-2015-0000,"1. U lovha ha Minisiṱa Vho Ohm Collins Chabane1.1. Khabinethe i ṱungufhadzwa nga u fhira fhano shangoni hu so ngo lavhelelwaho ha Minisiṱa Vho Chabane na vhatsireledzi vhavho, Vho sedzheni Lesiba Samuel Sekele na Vho sedzheni Mareme Lawrence Lentsoane, vhe vha lovha nga khombo ya moḓoro nga Swondaha, ya ḽa 15 Ṱhafamuhwe 2015. Muvhuso na vhathu vha Afurika Tshipembe ri ḓo ṱulutshelwa u shela mulenzhe ha mushumeli wa vhathu we a ḓikumedzela u fhaṱa Afurika Tshipembe ḽa khwine u swika a tshi lovha.Sa muraḓo wa Khorondangi, munna wa vhane Minisiṱa wa Muhasho wa Tshumelo ya Tshitshavha na Ndaulo vha ḓo ṋetshedzwa Mbulungo ya Tshiofisi ya Khethekanyo 1. Mushumo wa mbulungo u ḓo farwa Mugivhela, wa ḽa 21 Ṱhafamuhwe 2015 ngei muvhunduni wa HaXikundu kha ḽa Malamulele, ngei Limpopo. Khabinethe i fhirisela ndiliso dzayo kha miṱa na dzikhonani dza munna wa vhane Minisiṱa na vhatsireledzi vhavho vhavhili.2. U thoma u shumiswa ha Mbekanyamushumo dza Ndeme dza Muvhuso2.1. Muphuresidennde Vho Jacob Zuma vha ḓo ranga phanḓa u pembelela anivesari ya vhu 50 ya Afurika Tshipembe ya nuclear research reactor SAFARI-1 i tshimbidzwaho nga Ndangulo ya Fulufulu ya Lushaka ya Afurika Tshipembe (NERSA) ngei Pelindaba tsini na Pretoria. U bva tshe ya thoma u shuma nga ḽa 18 Ṱhafamuhwe 1965, riekhitha iyi, ine ya vha yone khulwane i bveledzaho mishonga na industrial isotopes u itela tshumiso ya fhano hayani na dzitshakha, yo ṱanganedza miṅene minzhi na u akhiredithiwa nga dzitshakha. Riekitha iyi yo dovha hafhu ya shela mulenzhe kha ṱhoḓisiso ya nyukiḽia, mveledziso na pfunzo nahone ya vhea Afurika Tshipembe phanḓa kha u bvelaphanḓa ha saintifiki.2.2. Khabinethe i khou ita khuwelelo kha Maafurika Tshipembe u nanga vhathu vho teaho u shuma kha Khomishini ya Vhupulani ya Lushaka phanḓa ha musi i tshi vala nga ḽa 10 Lambamai 2015. Khomishini ntswa i ḓo sedzesa kha u eletshedza muvhuso uri u nga thoma hani u shumisa Pulani ya Mveledziso ya Lushaka. Hu tshi ḓadziswa kha zwenezwo, i ḓo dovha hafhu u thusa u bveledza zwidodombedzwa zwa pulani idzo kha sekithara dzo nangwaho dzine dza ṱoḓa u dzhielwa nzhele uri dzi tshimbidze nyaluwo ya ikonomi, u shandukisa ikonomi na mveledziso i bveledzeaho. Vha tshi ṱoḓa maṅwe mafhungo manzhi nga ha maitele a kunangele a hone kha: www.thepresidency.gov.za3. Tsheo dza ndeme dza Khabinethe3.1. Khabinethe yo tendela u kumedza Phalamenndeni nga ha Khwiniso kha Milayo ya Rome ya Khothe ya Vhugevhenga ya Dzitshakha u itela thendelano. Khwiniso dzi katela ṱhalutshedzo ya vhugevhenga ha u levha na milayo ya u engedza i katelaho vhugevhenga ha nndwa kha Milayo ya Rome ye ya ṱanganedzwa nga Buthano ḽa Mahoro a Dzitshakha (ngei Kampala, Uganda nga ḽa 11 Fulwi 2010).Thendelano ya u khwiniswa uhu ha Milayo ya Rome nga Afurika Tshipembe zwi sumbedza u ḓinetshedzela ha muvhuso u lwa na vhugevhenga kha matshilo a vhathu na vhugevhenga ha u levha musi ho itwa ngomu kana nnḓa ha shango ḽashu.4. Vhuimo ha Khabinethe kha Mafhungo a zwino4.1. Khabinethe i dzhiela nzhele phindulo kha mafhungo a zwino a mukumedzo wa mikaṋo na u ṱanganedza uri khaseledzo nga hazwo ndi tshipiḓa tsha ndeme tsha dimokirasi yashu. Vhunga hu na miṅwe mimasipala ine ya khou kundelwa kha nḓisedzo ya tshumelo nahone a i khou bveledzea nga mulandu wa ṱhahelelo ya masheleni na mavhusele a si avhuḓi, mikaṋo ya mimasipala i fanela u dzulela u sedzuluswa.Tshanduko dzo kumedzwaho dzi thoma dza sedzwa nga Bodo ya Mikaṋo ya Masipala (MDB), ine mushumo wayo ndi u sedza mikaṋo ya mimasipala u ya nga ha Mivhuso Yapo: Mulayo wa Mikaṋo wa Masipala, wa 1998 (Mulayo 27 wa 1998) na Ndayotewa ya Riphabuḽiki ya Afurika Tshipembe ya 1996.Sa dzangano ḽo ḓiimelaho, maitele a MDB a khagala nahone a shumisa vhukwamani. Khabinethe, i ṱuṱuwedza zwitshavha u shela mulenzhe kha haya maitele. Khabinethe i sasaladza u shumiswa ha mimatsho ya migwalabo i re na khakhathi sa yone nḓila ya u tandulula khuḓano dza mikaṋo. Mushumo wa MDB ndi tshipiḓa tsha ndeme tsha muvhuso kha maele awo a u Vhuelela Murahu kha zwa Ndeme (Back to Basics) u itela u khwinisa nḓisedzo ya tshumelo zwitshavhani.4.2. Khabinethe i fhululedza Vhasuthu kha u fhirisela maanḓa hu so ngo dinaho nahone i khou vha humbela uri vha shumisane u itela mulalo na mveledziso ya ikonomi. Khabinethe i dovha hafhu ya fhululedza Phuraimi Minisiṱa muswa wa Muvhuso wa Lesotho, Muṱhomphei Vho Pakalitha Mosisili kha u nangwa na u rwelwa ṱari havho he ha itea nga Ḽavhuvhili, ḽa 17 Ṱhafamuhwe 2015, he ha swika na Muphuresidennde Vho Jacob Zuma na Muthusa Muphuresidennde Vho Cryil Ramaphosa.Khabinethe i fhululedza Muthusa Muphuresidennde kha mushumo we vha u ita uri hu vhe na khetho dzavhuḓi kha Muvhuso wa Lesotho. I dovha hafhu ya ṱanganedza mushumo wo itwaho nga Tshitshavha tsha Mveledziso tsha Tshipembe ha Afurika kha u tshimbidza muya wa mulalo na khetho dza muvhuso muswa. Khabinethe i khwaṱhisedza u ḓiṋetshedzela ha Afurika Tshipembe u bvela phanḓa u shumisana na Muvhuso wa Lesotho u isa phanḓa u khwaṱhisa vhushaka vhu re hone nga u sedzesa kha u khwaṱhisa ikonomi na nyanḓano ya matshilisano ine ya ḓo swikisa kha u khwinifhadza matshilo a vhathu.5. Mitambo ine ya khou ḓa5.1. Muthusa Muphuresidennde Vho Ramaphosa vha ḓo ya kha Anivesari ya vhu 25 ya Vhuḓivhusi ha Riphabuliki ya Namibia, hu tshi katelwa na u rwelwa ṱari ha Muphuresidennde Vho Hage Geingob ngei Windhoek nga ḽa 21 Ṱhafamuhwe 2015. Khabinethe i khoḓa Namibia kha u pembelela haḽo Silver Jubilee na  Muphuresidennde Vho Geingob kha u vha Muphuresidennde wa vhuraru wa Namibia.5.2. Muphuresidennde Vho Zuma vha ḓo vha ṋemuṱa musi hu tshi dala Muphuresidennde wa Zimbabwe Vho Robert Mugabe u bva nga ḽa 8 u ya kha ḽa 9 Lambamai 2015 ngei Pretoria. Madalo a ḓo ḓisa mveledziso ya nṱha kha Foramu ya Vhubindudzi ya Afurika Tshipembe na Zimbabwe yo vhekanyelwaho ḽa 9 Lambamai 2015, ine tshipikwa tshayo ndi u engedza vhubindudzi na u zwala masheleni.5.3. Muphuresidennde Vho Zuma vha ḓo rwela ṱari zwidimela zwa 95 nga ḽa 19 Ṱhafamuhwe 2015 ngei Pretoria zwe zwa fhaṱwa sa tshipiḓa tsha Mbekanyamushumo ya R300 biḽioni ya mbulungo ya masheleni ya Transnet ya u vusuludza themamveledziso ya vhuhwalathundu ya shango. Nga tshifhinga tsha mbekanyamushumo ya mbulungo ya masheleni hu ḓo sikwa tshivhalo tsha mishumo miswa nahone vhubindudzi hapo vhu nga kona u vhuelwa nga u shumisa zwithu zwapo, u bveledzisa zwikili na u fhirisela thekinoḽodzhi.Zwidimela zwiswa zwi ḓo thusa sisiṱeme ya vhuendi ha zwiporoni shangoni ḽashu nahone zwi ḓo thusa u khwinifhadza mveledziso na mashumele a vhuṱumani ha vhuendi ha zwiporoni. U rwela ṱari hu dovha hafhu ha sumbedza u kwiniswa ha inzhiniariṅi ya Transnet uri i vhe yo fhelelaho ya vhabveledzi vha zwishumiswa zwa vhukuma vhunga 85 wa zwidimela zwo bveledzwa ngei Koedoespoort, tsini na Pretoria.                                                                                                                                              5.4. Muphuresidennde Vho Zuma vha ḓo vula Black Industrialists Indaba ine ya ḓo farwa u bva nga ḽa 25 u ya kha ḽa 26 Ṱhafamuhwe 2015 ngei Gallagher Convention Centre, Midrand, sa tshipiḓa tsha vhuḓiṋetshedzeli ha muvhuso ha u bveledza nḓowetshumo ya vharema shangoni ḽashu. Guvhangano ḽi ḓo bveledza mufhindulano vhukati ha sekithara ya phuraivethe na ya tshitshavha u itela u khwinisa nḓowetshumo ya vharema, na u khwinisa u fhaṱulula ikonomi uri i swikelele nyaluwo nyangaredzi.5.5. Muphuresidennde Vho Zuma vha ḓo amba na Buthano ḽa Miraḓo ḽa Lushaka (NMA) ḽa Dzangano ḽa Muvhuso Wapo ḽa Afurika Tshipembe, ḽine ḽa ḓo farwa ngei Gallagher Convention Centre, Midrand u bva nga ḽa 24 u ya kha ḽa 26 Ṱhafamuhwe 2015. NMA ḽi ḓo bvisela khagala nyimele ya muvhuso wapo nga murahu ha miṅwaha ya 15 nahone ha haseledzwa maano a u tandulula zwavhuḓi nḓisedzo ya tshumelo, vhashumi vho eḓanaho, tshanḓa nguvhoni na mafhungo a kwamaho mikaṋo ya mimasipala. Buthano ḽi ḓo farwa fhasi ha thero: “Miṅwaha ya 15 ya Muvhuso Wapo wa Dimokirasi – Ṱhanganyiso na Khwaṱhisedzo i Vhonalaho, Kubveledzisele na Dimokirasi Yapo i Ḓisendekaho nga Vhathu”.  Consolidating and Deepening Vibrant, Developmental and People Centered Local Democracy”.5.6. Maafurika Tshipembe a ḓo pembelela vhuṱambo ha Ḓuvha ḽa Pfanelo dza Vhathu ḽa lushaka nga ḽa 21 Ṱhafamuhwe 2015 ngei Uitenhage, Eastern Cape fhasi ha thero: “U pembelela Thendelanomviswa ya Mbofholowo, U ḓifhelwa nga Pfanelo dza Vhathu Vhoṱhe dzi Eḓanaho”. Mishumo heyi i ḓo ṋea Maafurika Tshipembe vhoṱhe luvhanḓe lwa u humbula vhuḓikumedzeli he ha tshimbila na nndwa ya dimokirasi na u ḓiṋetshedzela hashu u isa phanḓa pfanelo dza vhathu sa zwe zwa kuvhatedzwa nga Ndayotewa.Khabinethe i khou ita khuwelelo kha Maafurika Tshipembe vhoṱhe u pembelela heḽi ḓuvha ḽa ndeme nga u bveledza vhuthihi ha tshitshavha nga huhulu na u fhaṱa lushaka. Sa tshipiḓa tsha Ṅwedzi wa Pfanelo dza Vhathu, nyambedzano zwitshavhani dzi ḓo farwa mavunḓuni oṱhe u bveledza tshumisano vhukati ha zwitshavha zwo fhambanaho. Izwi zwi ḓo fhaṱa kha Samithi ya Vhuṱoli na Vhuvhigela murahu ya Vhuthihi ha Tshitshavha ha Lushaka vhu ne ha ḓo farwa nga ḽa 30 Ṱhafamuhwe 2015 ngei Port Elizabeth.5.7. Muhasho wa Mveledziso ya Tshitshavha u ḓo vha ṋemuṱa wa Guvhangano ḽa Vhashumelavhapo ḽa Lushaka u bva nga ḽa 24 u ya kha ḽa 26 Ṱhafamuhwe 2015 ngei Sentharani ya Miṱangano ya Dzitshakha ngei Durban fhasi ha thero: “U vusuludza mushumo wa vhashumelavhapo Afurika Tshipembe”.Guvhangano ḽi ḓo bveledza makumedzwa na u dzhenelela kha u tandulula mafhungo ane a vha na masiandoitwa kha mushumo wa vhashumelavhapo na u livhanya u bveledziswa ha buḓo u tikedza khwiniso ya ikonomi na matshilisano ya muvhuso. U swikelela izwi, muhasho wo thoma mbekanyamushumo ya vhagudi u lambedza vhagudi vhane vha khou gudela vhushumelavhapo dziyunivesithi.5.8. Muhasho wa Mveledziso ya Tshitshavha u ḓo dovha hafhu wa vha na Muṱangano wa 2nd Anti-Fraud and Corruption u bva nga ḽa 30 u ya kha ḽa 31 Ṱhafamuhwe 2015 ngei St George Hotel, Centurion fhasi ha thero: “U khwaṱhisedza pfanelo dza vhathu vhoṱhe nga kha sisiṱeme ya magavhelo a tshitshavha a si na tshanḓa nguvhoni”.5.9. Khabinethe i ṱanganedza u farwa ha Muṱaṱisano wa u Thoma wa Basiketebola wa Tshaka Nṋa une wa ḓo vha hone ngei Luvhanḓeni lwa Wembley, ngei Johannesburg u bva nga ḽa 19 u ya kha ḽa 22 Ṱhafamuhwe 2015. Izwi zwi kuvhanganya thimu khulwane dza vhanna fhethu huthihi dzine dza vha Afurika Tshipembe, Nigeria, Mozambique na Kenya kha zwine zwa khou lavhelelwa u vha vhuṱambo ha ṅwaha muṅwe na muṅwe.5.10. Khabinethe i fhululedza tshigwada tshashu tsha Khirikhethe, tshe tsha fhirela phanḓa kha luṱa lu tevhelaho nga u kunda tsha Sri Lanka nga wikete dza ṱahe kha mutambo wavho wa Tshiphuga tsha Ḽifhasi. Ri tamela tshigwada na Mugudisi watsho mashudu zwenezwi vha tshi khou bvela phanḓa na thonamennde.6. Vhathu vho tholwahoU tholwa ha vhathu vhoṱhe hu ḓo thoma ha khwaṱhisedzwa nga ndalukano dzavho na u sedzwa arali vhe si na milandu.6.1. Khoro ya zwa Maḓi:a. Vho Adv Tintswalo Annah Nana Makhubele (Mudzulatshidulo);b. Vho Lindelwa Mbanjwa (Muthusa Mudzulatshidulo);c. Vho Pumezo Malik Mpumelelo Jonas;d. Vho Maleho Margaret Nkomo;e. Prof Tumai Murombo, naf. Vho Ferdinand Zondagh.6.2. Maanḓalanga a langaho dzinnḓua. Vho Ahmed Essop Vawda (Mudzulatshidulo na u tholwa hafhu);b. Vho Shadrack Kabelo Ganda;c. Vho Itumeleng William Kotsoane;d. Vho Kelikile Elva Kwinana;e. Vho Maphuti Justine Lamola (u tholwa hafhu);f. Vho Nontutuzelo Nomtandazo Mbiza (u tholwa hafhu);g. Vho Mandla Mdludlu;h. Vho Rose Sessie Molokoane;i. Vho Manye Richard Moroka;j. Vho Zolile Thando Ngcakani;k. Vho Zikiswa Zandile Ntlangula, nal. Vho Phakamile Worrel Weekes Ximiya.6.3. Tshiimiswa tsha Afurika Tshipembe tsha Midia ya Eḽekiṱhironiki tsha Lushaka (NEMISA)U tholwa hafhu ha Vhalanguli vha Khorondangi vha si na maanḓa kha Bodo ya NEMISA:a. Vho Thami kaPlaatjieb. Vho Dr Molatelo Maloka.6.4. Komiti ya Vhueletshedzi ya Tshumelo ya Mbuelo ya Afurika Tshipembea. Muhaṱuli Frank Kroon (Mudzulatshidulo);b. Vho Adv Selby Mfanelo Mbenenge (Muthusa Mudzulatshidulo);c. Vho Adv Roedolf Mastenbroek;d. Vho Lazarus Docter Mokoena, nae. Vho Mmakgolo Meta Maponya.6.5. Sekithara ya Muvhuso ya Pfunzo na Maanḓalanga a Vhupfumbudzi.Vho Gugu Dlamini sa Muofisiri Mulangi Muhulwane (CEO)6.6. Tshiimiswa tsha Afurika Tshipembe tsha Midia ya Eḽekiṱhironiki tsha Lushaka (NEMISA)Vho Dr Ndivhoniswani Aaron Tshidzumba sa Muofisiri Mulangi Muhulwane (CEO).6.7. Zhendedzi ḽa Thekinoḽodzhi na Mafhungo a Muvhuso (SITA)Vho Dr Setumo Mohapi sa Muofisiri Mulangi Muhulwane (CEO)6.8. Muhasho wa zwa Saintsi na ThekinoḽodzhiVho Mohlago Flora Mokgohloa sa Muthusa Mulangi-Guṱe: Tshiimiswa tsha Vhupulani na Thikhedzo6.9. Foramu ya Phurofesheni ya Mulayo ya Lushaka:a) Vho Max Boqwana;b) Vho Krish Govender;c) Vho Jan Maree;d) Vho Martha Mbhele;e) Vho Janine Myburgh;f) Vho Richard Scott;g) Vho Lutendo Sigogo;h) Vho Jan Stemmett;i) Vho Adv Willem van der Linde SC;j) Vho Adv Ismail Jamie SC;k) Vho  Adv Greg Harpur SC;l) Vho Adv Thami Ncongwane SC;m) Vho Adv Dali Mpofu SC;n) Vho Prof Managay Reddi;o) Vho Adv M A Hawyes;p) Vho Adv Samuel Mgiba;q) Vho Adv D Ntsebeza SC;r) Vho Adv Kgomotso Ditsebe Morokas) Vho  Namhla Thina Siwendut) Vho Adv Brian Nair, nau) Vho Uys Mathebula.Mbudziso:Phumla Williams (Muambeli wa Khabinethe o tou farelaho)Luṱingo: 083 501 0139"
Tshiṱatamennde tsha ngaha Muṱangano wa Khabinethe wa dzi 15 Lambamai 2015,17 Apr 2015,https://www.gov.za/speeches/statement-cabinet-meeting-15-april-2015-17-apr-2015-0000,https://www.gov.za/ve/speeches/statement-cabinet-meeting-15-april-2015-17-apr-2015-0000,"1. U ṱhaselwa ha vhabvannḓa hune ha khou itea zwino1.1 Khabinethe i khou lwa na khakhathi dza zwino dzine dza khou itelwa vhabvannḓa. Zwazwino, Khabinethe i tama u livhisa ndiliso kha miṱa ya avho vho lovhelwaho nga miraḓo ya miṱa yavho na u tamela mashudu avho vho huvhalaho uri vha ṱavhanye u fhola. Ahuna tshileme tsha nḓaḓo kana u dinalea zwine zwa nga dzikisa u ṱhaselwa uhu na u tshinyadzwa ha mavhengele. Musi hu tshi khou dzhielwa nṱha mbilaelo dzi bvaho kha zwitshavha, khakhathi yo livhanywaho kha muṅwe muthu ai tandululi thaidzo idzi.Izwi zwi sumbedza zwi si zwavhuḓi kha rine vhathu, nga u ita zwi lwisanaho na mutheo wa demokirasi yashu. Afurika Tshipembe ḽo lwa na vhukoḽoni na Khethululo kha maAfurika hu u itela uri vhathu vhoṱhe kha dzhango ḽashu vha ṱhonifhiwe na u vha na tshirunzi.1.2 Masiandoitwa a khakhathi idzi a nga ḓisa zwi si zwavhuḓi kha ikonomi, matshilisano na vhushaka hashu kha dzhango na shango. Khamphani dza Afurika Tshipembe dzine dza vha na mabindu ane a khou tshimbila zwavhuḓi kha dzhango dzi thusaho nga u shela mulenzhe kha mbuelo dzashu na uri ikonomi yashu i bvelele dzi nga vha na vhukonḓi vhu fanaho na uho. Zwenezwino, ho pfuvhiswa khontsethi dza vhaimbi vha Afurika Tshipembe nga ṅwambo wa u ṱhaselwa uhu vhe vha vha vho tea uya kha mashango a nnḓa u sumbedza vhukoni havho vha ngaho  BigNuz vhe vha vha vho tea u ya ngei Zimbabwe, Kelly Khumalo na Casper vhe vha vha vho tea u ya ngei London. Vhunzhi ha vhathu vha kha mivhundu yo ḓitikaho nga mavhengele a langwago nga vhabvannḓa kha u renga vhurotho na zwa u ḓodzela zwazwino vho hanganea.Zwazwino, Afurika Tshipembe ḽi ḓiphina nga u vha shango ḽo vhofholowaho, zwo vhaho hone nga kha u dzhenelela ha mashango o vhalaho a Afurika. Munna wa vhaṋe vhane vha vha ḽizhakanḓila ḽashu, Muphuresidennde Vho Oliver Tambo vho ṋewa vhudzulo lwa miṅwaha ya 30 ngei Zambia na vhaṅwe maAfurika Tshipembe vho dzulaho vhupulini. Mashango a Afurika ha ngo ṋea vhathu vhashu vhudzulo fhedzi, o dovha a ṋetshedza zwishumiswa maṅwe a badela mbadelo dza nṱhesa nga u xelelwa nga vhadzulapo hu tshi khou itelwa uri Afurika Tshipembe ḽi kone u wana demokirasi. Afurika Tshipembe a ḽi nga ḓo vhuya ḽa pambuwa kha u isa phanḓa na bono ḽa Pan African sa zwo sumbedzwaho kha adzhenda ya AU ya 2063, ye ya vha itshi khou tshimbidzwa nga vho makhulukuku washu Vho Kwame Nkrumah, Vho Nnamdi Azikiwe, Vho Mwalimu Julius Nyerere na Vho Nelson Mandela. Muphuresidennde Vho Jacob Zuma vho hwesa Minisiṱa dza Zwigwada zwa Vhutsireledzi na Vhulamukanyi ha Thivhelo ya Vhutshinyi khathihi na Minisiṱa dza Mveledziso ya Mabindu Maṱuku, Mbambadzo na Nḓowetshumo na Mveledziso ya Matshilisano uri vha shumisane na mahoro oṱhe a kwameaho kha u wana thandululo. Minisiṱa idzo dzo dovha dza hweswa uri dzi shumane na nyimele dza ikonomi ya matshilisano ine ya sumbedzisa u vha tshone tshiko tsha u ṱhaselwa uhu, uri mafhungo aya a kone u tandululwa nga nḓila yo teaho. Muphuresidennde vho dovha vha ḓivhadza maga o dzhiiwaho nga Mmbi ya Vhupileli ya Afurika Tshipembe kha uri mikano yashu i kone u langea.Khabinethe i ita khuwelelo kha zwitshavha zwoṱhe, madzangano na vhathu uri vha farane zwanḓa kha u lwa na khakhathi idzi. Afurika Tshipembe asi shango ḽa khakhathi kana pfudzungule, zwo ralo a hu nga tendelwi vhathu vha tshivhalo tshiṱuku vha tshi tshinya shango. Khakhathi a dzo ngo vhuya dza vuwa dzo vha thandululo ya thaidzo kha lushaka na luthihi zwo ralo na fhano Afurika Tshipembe a zwi nga itei ngauralo. Hu si nga dzina ḽashu!2. Zwiṱetshu2.1 Khabinethe yo dzhiela nṱha tsheo yo dzhiiwaho nga vhalangi vha yunivesithi ya u bvisa tshiṱetshu ngei Rhodes kha khamphasi ya Yunivesithi ya Kapa.   Afurika Tshipembe kha miṅwaha ya fumbili yo fhiraho yo ita zwi vhonalaho kha u vhona uri zwiga zwa ḓivhazwakale yashu zwi sumbedzisa tshindukisatshivhumbeo ya shango ḽashu na ndaela ya demokirasi yashu.  Naho zwo ralo, Khabinethe i tendelana na muhumbulo wa uri lwendo lwa u bviswa ha zwiga zwa ḓivhazwakale zwi khanikhaho na madzina kha shango ḽashu a lu khou bvelaphanḓa nga u ṱavhanya.  Khabinethe yo dzhiela nṱha na u ṱuṱuwedza nyambedzano dzo thomiwaho kha tshandukiso ya shango ḽashu, i tshi dzhiela nṱha u sa ṱavhaya ha tshanduko, ri a pfesesa nḓaḓo ya matshudeni. Zwo ralo ri vha tsivhudza uri vha tevhedzele maitele o sumbedziswaho kha milayo yashu.     2.2 Khabinethe i ita khuwelelo kha vhadzulapo vha Afurika Tshipembe uri vha dzhenelele kha maitele ane a khou ya phanḓa ane a khou tshimbidzwa nga Muhasho wa Vhutsila na Mvelele kha vhufa na u fhaṱa shango.  Vhadzulapo vha Afurika Tshipembe vha humbudzwa ngaha Mulayo wa Zwiko zwa Vhufa ha Lushaka wa 1999 u sumbedzisaho maitele a vhudavhidzani ane a tea u tevhedzelwa kha u bviswa kana u sudzuluswa ha tshiṱetshu.3. Madalo a Tshiofisi a Zimbabwe3.1 Khabinethe i ṱanganedza madalo a Tshiofisi a vhueni ha Zimbabwe he ha vha ho rangwa phanḓa nga Muphuresidennde Vho Robert Gabriel Mugabe. Afurika Tshipembe na Zimbabwe a na ḓivhazwakale ya tshifhinga tshilapfu ya madzingu a vhuṱumani ha mvelele. Vhathu vha Zimbabwe vho shela mulenzhe nga nḓila khulwane kha u tikedza nndwa ya mbofholowo ya Afurika Tshipembe. Madalo ayo o takusa vhushaka ha tshaka mbili na u thomiwa ha Khomishini ya Tshaka mbili khathihi na u sainiwa ha thendelano tharu na Memorandamu ya u Pfesesa mivhili.Thendelano ya u Bveledza Khomishini ya Tshaka Mbili i alusa vhudzheneleli hashu ha tshivhumbelo tsha vhuthihi u ya kha vhuimo ha nṱhesa musi Vharangaphanḓa vhavhili vha Mashango vha tshi ṱangana hu u itela u sedzulusa mvelaphanḓa ire hone kha thendelano dzo itwaho dza u shumisana ha mashango mavhili.Thendelano ya u Shumisana kha Ndangulo ya Zwiko zwa Maḓi na u thomiwa na u shumiswa ha Khomishini ya u Ṱanganelana ha Maḓii ḓo bveledza vhushumisani kha u pulana u shumiswa ha maḓi, mveledziso na ndangulo kha muya onoyo muthihi wa u pfesesana na u wana mbuelo.  Mashango aya mavhili a ḓo ita tsedzuluso uri a kone u pfesesa ndeme ya zwiko zwa maḓi kha magovha a mulambo wa Zimbabwe uri u kone u ḓisa maḓi Afurika Tshipembe; na u farisana kha u thoma thandela dza maḓi, zwine zwa ḓo ita uri hu sikwe mishumo, u shanduka ha ikonomi na mveledziso ya zwikili na pfukiselo. Thendelano Maelana na Thikhedzo ya Vhuthihi vhukati ha Vhulangi na Maitele- I vhea mutheo wa u bveledza mukano wa ṋetshedzo ya thuso. Uyu ndi modelewa dzitshakatshaka wo bveledzwaho nga Dzangano ḽa Maitele a Ḽifhasi. Ndivho ndi ya u konisa vhulangi vhuvhili kha u ṋeana mafhungo, na u tikedzana kha zwa thekhiniki na u ita vhusedzulusi, u dalelana na u shumisana kha u bveledza kushumele. Memorandamu wa u Pfesesa (MoU) kha Vhudzheneleli ha Vhudipuḽomati u ḓo bveledza maitele a nyambedzano dza vhudipuḽomati kha mafhungo a Afurika na maṅwe a dzangalelo ḽithihi. Ndivho khulwane ya MoU iyi ndi u thoma maitele a vhudzheneleli ha vhudipuḽomati kha mafhungo a u khwaṱhisedza vhushaka ha tshaka mbili, vhutsireledzi na u shumisana ha Afurika.Memorandamu wa u Pfesesa (MoU) kha Vhushumisani ha Mbambadzo u na ndivho ya u ṋetshedza luvhanḓe kha mashango aya mavhili uri a kone u kovhelana tshenzhemo ya u alusa mveledziso ya ikonomi. Mahoro o tendelana u shumisana nga kha nyaluso ya mbambadzo, thandululo ya zwikhukhulisi zwa mbambadzo na u fhaṱa tshikhala tsha thekhiniki kha vhupo ho fhambanaho ho topolwaho khathihi na zwikili zwa mveledziso.4. Yunivesithi ya Saintsi ya Mutakalo ya Sefako Makgatho4.1 Khabinethe yo ṱanganedzau rwelwa ṱari ha Yunivesithi ya Saintsi ya Mutakalo ya Sefako Makgatho (SMU) nga Muphuresidennde Vho Jacob Zuma ngeiGa-Rankuwa, kha ḽa Gauteng nga dzi 14 Lambamai 2015. Yunivesithi iyi yo angaredzaho khamphasi ya kale ya MEDUNSA ya Yunivesithi ya Limpopo, yo thoma ṅwaha wayo wa u thoma wa akhademiki wa 2015 nga matshudeni a linganaho 5 000.U thomiwa ha Yunivesithi ya Sefako Makgatho zwi ḓisa tshikhala tshihulwane kha mveledziso na u pfumbudzwa ha murafho muswa wa vha gudelaho zwa mutakalo vhane vha ḓo ḓisa tshanduko kha matshilo a vhunzhi ha vhadzulapo vha Afurika Tshipembe vhane vha kha ḓivha kha vhushai na vha kundelwaho u swikelela tshumelo dza mutakalo.Yunivesithi ya Saintsi ya Mutakalo ya Sefako Makgatho ndi yunivesithi ya u thoma yo tou ḓiimisaho na u thoma u bveledzwa kha shango. Muvhuso u ḓo isa phanḓa na u bindudza nga kha pfunzo na mveledziso ya zwikili sa tshone tshitshimbidzi tshihulwane tsha nyaluso ya ikonomi na mveledziso.5. Vhege ya u sedza kha Imbizo5.1 Khabinethe i livhisa ndivhuwo dzayo kha maAfurika Tshipembe vhoṱhe vhe vha ḓa nga vhunzhi kha u shela mulenzhe kha vhudzheneleli na vhaimeleli vha tshitshavha nga tshifhinga tsha Vhege ya u sedza kha Imbizo ya Lushaka ine thero yayo ya vha “Roṱhe ri isa Afurika Tshipembe Phanḓa”. Hezwi zwi sumbedzisa u aluwa ha demokirasi hune vhadzulapo vha dzhenelela kha vhurangeli ho sedzaho kha uri muvhuso u vhe na vhuḓifhindeleli wolumbama kha Pulane ya Mveledziso ya Lushaka. Vhorapolotiki vho ḓiṱanganya na zwitshavha vha avhelana nazwo zwo ḓivhadzwaho nga Muphuresidennde Vho Jacob Zuma musi vha tshi ṋetshedza Mulaedza wa Lushaka wa 2015.5.2 Imbizo yo dovha ya ṋetshedza tshikhala vhorapolotiki tsha u kovhelana pulane dza muvhuso u itela u khwinisa ṋetshedzoya tshumelo dza muvhuso na u thetshelesa khaedu dzo livhanaho na tshitshavha.  Ho no itwa dziIzimbizodzi fhiraho 70 ubva nga dzi 07 Lambamai u swika dzi 12 Lambamai 2015. Mabembela aya o khunyelela nga dzi 12 Lambamai, na “Imbizo Lounge”, yo vhaho hone khathihi zwo itwa nga vhorapolotiki vhararu kha mavunḓu mararu.6. Tsheo dza ndeme dza Khabinethe6.1 Khabinethe i ṱanganedza mvelelo dza tsedzuluso yo itwaho kha mbilaelo na mbudziso dza 161 091 dzo ṱanganedzwaho kha nomboro ya shishi ya Muphuresidennde ubva tshe ya vha hone u swika magumoni a Ṱhafamuhwe 2013. Tsedzuluso iyo yo sumbedzisa lushaka lwa mbilaelo dzi ṋetshedzwaho nga vhadzulapo, thero dzine dza khou tutuwa na mafhungo a kwamaho sisiṱeme ya muvhuso. Mawanwa a sumbedzisa mbilaelo dzo vhalaho dzi kwamaho vhadzulapo dzine dza fana u mona na shango.Mawanwa a tsedzuluso a ḓo thusa mihasho kha u pfesesa khwine mafhungo a kwamaho zwitshavha, na a ṱoḓeaho kha zwitshavha. Vhudzheneleli uvhu vhu ḓo alusa nḓila ine ra shumela ngayo zwitshavha.6.2 Khabinethe yo ṱanganedza muvhigo wo fhelelaho wa tsaukanyo ya mbadelo dza vhaṋetshedzi vha tshumelo hu sa athu fhela maḓuvha a 30 ho ṱanganedzwa tsumbathengo. Khabinethe yo dzhiela nṱha mvelaphanḓa yo itwaho, fhedzi ya sumbedzisa mbilaelo ngaha miṅwe ya mihasho ine ya kha ḓiṱangana na khaedu.Tsaukanyo ya vhuvhambedzi ya Mihasho ya Muvhuso wa vhukati, vhukati ha Phando 2013 u swika Tshimedzi 2014 yo sumbedzisa nyaluwo kana khwinisedzo ya 39% kha nomboro ya tshikati ya tsumbathengo dzo badelwaho hu sa athu fhela maḓuvha a 30 na nyaluwo ya 32% kha nomboro tshikati ya tsumbathengo dzo badelwaho ho no fhela maḓuvha a 30.Mihasho ya muvhuso wa vhukati yo vhiga tsumbathengo dza 155 572 dza masheleni a R3,8 biḽionidze dza badelwa nga murahu ha maḓuvha a 30 nga luthihi, tsumbathengo dza 62 887 dza R2,1 biḽioni dzo no fhiraho maḓuvha a 30 a dzi a thu badelwa.  Mihasho ya kha vunḓu kha tshifhinga tshenetsho tshithihi yo sumbezisanyaluwo yavhuḓi ya 5% kha mbalo tshikati ya tsumbathengo dzo badelwaho hu sa athu fhela maḓuvha a 30. Mavunḓu o vhiga tsumbathengo dzi linganaho 241 332 dza masheleni a R13,4 biḽionidze dza badelwa nga murahu ha maḓuvha a 30 na dza  356 079 dzaR21,8 biḽionidzo no vhaho na maḓuvha a fhiraho 30 dzine a dzongo badelwa. Iyi ndi 52% ya khumelamurahu kha mbalo tshikati ya tsumbathengo dzo no vhaho na maḓuvha a fhiraho 30 dzine a dzi athu badelwa.Uri hu thuswe mihasho ine ya kha ḓikundelwa, Khabinethe yo themendela u thomiwa ha yunithi yo khetheaho kha Muhasho wa u Pulana, Tsedzuluso na Ndaulo, uri i sedzane na mihasho ine ya khou kundelwa itshi ya phanḓa. Yunithi iyi i ḓo shumisana na Muhasho wa Gwama ḽa Lushaka na Muhasho wa Tshumelo dza Tshitshavha na Ndaulo (DPSA).Hu tshi engedzwa kha zwenezwo hu ḓo thomiwa nomboro ine ya ḓoswikelela vhaṋetshedzi vha tshumelo uri vha vhige ngaha mbadelo dzine dza khou lenga u badelwa. Hezwi zwi ḓo iswa nṱha kha muhasho wo teaho vha fhedza vha  vhuiselwa phindulo.6.3 Khabinethe yo dzhielwa nṱha muvhigo wa ngaha u thomiwa ha Mbekanyamushumo ya Ṱhuṱhuwedzo ya Tsedzuluso ya maraga wa Mbambadzelannḓa na Thikhedzo ya Vhubindudzi (EMIA) ya dovha hafhu ya ṱanganedza phindulo ya vhulangi na pulane ya khwinisedzo yo itwaho nga Muhasho wa Mbambadzo na Nḓowetshumo. Izwi ndi tshipiḓa tsha Pulane ya Tsedzuluso ya Lushaka ya 2013/14 ya u ṱhaṱhuvha u bvelela ha Mbekanyamushumo kha u tikedza vhabveledzisi vha Afurika Tshipembe na vha vhambadzelaho nnḓa.EMIA i tikedza mabindu a vhambadzelaho nnḓa a linganaho 6 766 u mona na mavunḓu oṱhe na u badela mbilo dza ndeme ya R510 miḽioni ubva nga 2009/10 u swika nga 2012/13. Mabindu aya o tikedzwaho o sika mishumo i linganaho 24 802. Tsedzuluso ya vhadzheneleli vha EMIA yo sumbedza tshumiso khulwane ya ṱhuṱhuwedzo ya EMIA nga vhunzhi ha Vhathu vhe vha Tsikeledzwa Kale na feme dzi langwaho nga vhafumakadzi.6.4 Khabinethe yo themendela ngaha Ḽiṅwalo ḽa Mbekanyamaitele ya u Gembuḽa ha Lushaka uri i anḓadzwe kha gazethe ya Muvhuso u itela nyengedzo kha vhudzheneleli ha tshitshavha.Ndivho khulwane ndi u engedza mveledziso kha u langa zwa u gembuḽa, u khwinisa kulangele na vhushumisani na mavunḓu na u vhuedzedza vhudzuloni Bodo ya Lushaka ya u Gembuḽa sa tshibveledzi tshi shumaho nga nḓila i bveledzaho kha u gembuḽazwi siho mulayoni.6.5 Khabinethe yo themendela u anḓadzwa ha mvetamveto ya Mbekanyamaitele ya Zwinwiwa u itela vhudzheneleli ho ṱanḓavhuwaho ha tshitshavha. Mvetamveto ya Mbekanyamaitele ya zwinwiwa iḓo khwinisa mveledziso ya ndango ya mbambadzo ya zwinwiwa na u fhelisa mbambadzo dzi siho mulayoni. Vhukati ha zwiṅwe vho, makumedzwa a sumbedzisa tshanduko ya ikonomi ya matshilisano yazwinwiwa na dziṅwe mbadelo dza u shumiswa ha zwikambi khathihi na tshanduko kha nḓowetshumo ya zwinwiwa.6.6 Khabinethe yo nyeṱulelwa ngaha mawanwa a tsedzuluso ya Bveledziswa ha Vhana vha tshe Vhaṱuku he tsedzuluso dzo dodombedzwaho dza itwa kha vhana vha Gireidi R na vhudzheneleli ha u sedza kha pfushi ya vhana vha miṅwaha ya fhasi ha miṱanu.Khabinethe yo themendela mveledziso ya Pulane ya Pfusho ya Lushaka lwa Afurika Tshipembe, i sumbedzisaho nga vhuḓalo ngaha pfushi, maḓuvha a u thoma a 1 000 a vhutshilo, mveledziso ya vhana vha tshe vhaṱuku na Gireidi R. Pulane ya khwinisedzo ya tsedzuluso kha “Tshanduko ya u Thomiwa ha Gireidi R kha Mvelelo dza u Guda”i khwaṱhisedza u khwinisa ndeme ya Gireidi R hu u itela u engedza tshanduko ine ya ḓisa kha vhana vha zwisiwana na mavunḓu asa waniho mvelelo dzavhuḓi. Izwi zwi katela u pfumbudzwa na u bveledziswa ha vhadededzi vha Gireidi R na u dzhiela nzhele u thola ha vhane vha vhana ndalukanyo dza ṱhanziela ya nṱha (NQF level 5) hu tshi itelwa u bveledza ndivho iyi.7. Milayotibe7.1 Khabinethe yo themendela u bviswa ha Mulayotibe wa Ndindakhombo wa 2015, hu u itela u dzhenelela ha tshitshavha.Mulayotibe uyu wo livhanywa na Pulane ya Mveledziso ya Lushaka, u fhulufhedzisa sekithara yo dziyaho ya ndindakhombo, na u alusa vhudziki ha masheleni hune ha ḓo tikedza nyaluwo ya ikonomi i yaho phanḓa nga u shandukisa maimo a nṱha o bveledziswaho nga nṱhani ha khakhathi dza masheleni dze dza vha hone nga 2008. Zwine zwaḓisa tshanduko kha muhanga wa sekithara ya ndindakhombo.Sisiṱeme ya Ndingo ya u kona u badela zwikolodo na ndango i khou ṱoḓa u thoma maitele maswa o sedzaho kha khombo dza u kundelwa u badela zwikolodo nga u livhanya ṱhoḓea dza masheleni dza khombo ya muṋetshedzi wa ndindakhombo. I dovha ya ṋetshedza ṱhuṱhuwedzo kha vhaṋetshedzi vha ndindakhombo uri vha wane zwishumiswa zwa tsedzuluso na ndango ya khombo. Maga aya o itelwa u vhona uri hu vhe na tsireleldzo ya khwine kha vha na ndindakhombo na vhavhuelwa na u kona u dzhenelela kha vhudziki ha masheleni.7.2 Khabinethe yo themendela u anḓadzwa ha mvetamveto ya Mulayotibe ya Khwinisedzo ya Senthara ya Vhufogisi ya Masheleni wa 2014 uri tshitshavha tshi bvise vhupfiwa. Mulayotibe wa Khwinisedzo u kumedza khwinisedzo kha Mulayo wa Senthara ya Vhufogisi ha Masheleni (Mulayo wa vhu 38 wa 2001). Izwi zwi khou itelwa u tandulula tshutshedzo dzire hone kha vhudziki ha sisiṱeme ya masheleni ashu zwo vhangwaho nga uḓa ha masheleni zwi siho mulayoni na vhutherorisi ha masheleni nga u vhona uri huna vhutevhedzeli kha maga na maimo a dzitshakatshaka, kha muhanga wa vhusimamulayo ha Afurika Tshipembe.8. Vhuimo ha Khabinethe kha Mafhungo a Zwino8.1 Khabinethe yo dzhiela nzhele na u dovha ya vhilaedzwa nga u engedzea ha mpfu dza badani dzo bvelelaho nga mafhelo a vhege a Phaseka, he ha vha na khombo dza badani dzi linganaho 208 dze dza sia ho lovha vhathu vha 287, musi dzi tshi vhambedzwa na tshivhalo tsha mpfu dza mahoḽa, tshe tsha vha tsho ima kha mpfu dza 193 kha khombo dza 148.Tsireledzo ya badani ndi vhuḓifhiduleli ha maAfurika Tshipembe vhoṱhe na uri u bvelela ha mafulo a tsireledzo ya badani ndi vhuḓifhinduleli ha vhashumisi vhoṱhe vha bada. Vhareili vha tea u tevhedzela milayo ya badani, u sa reila vhonwa zwikambi, usa gidimesa na u vhona uri zwiendedzi zwavho zwi kha tshiimo tsho teaho tsha u vha badani.8.2 Khabinethe yo imela vhathu vhoṱhe vha Afurika Tshipembe, i livhisa ndiliso dzayo kha muvhuso na vhathu vha Riphabuḽiki ya Kenya, nga mannḓesa miṱa ya avho vho lovhaho musi hu tshiṱhaselwa Gudedzi ḽa Yunivesiti ya Garissa nga dzi 2 Lambamai 2015.Khabinethe yo dzhoina Muphuresidennde Vho Jacob Zuma kha u lwa na zwiito izwi zwi si zwavhuḓi na u khwaṱhisedza uri maAfurika Tshipembe vha tikedze Kenya na vhuḓidini ha tshitshavha tsha dzitshakatshaka ha u ḓisamulalo, vhudziki, demokirasi na u fhaṱa lushaka ngei Somalia.8.3 Khabinethe i fhululedza  vhathu vha Nigeria kha u vha na khetho dza vhudziki, mulalo na u vha khagala dzo vhaho hone nga dzi 28 Ṱhafamuhwe 2015, sa zwo bulwaho nga Khomishini ya Khetho dzo Ḓiimisaho dza Lushaka.ya Nigeria.  Khabinethe yo imela maAfurika Tshipembe, i fhululedza Dzhenerala Vho Muhammad Buhari kha u khethiwa havho sa Muphuresidennde wa Riphabuḽiki ya Feḓerala ya Nigeria.8.4 Khabinethe i fhululedza Vho Marlene van Niekerk kha u vha muAfurika Tshipembe wa u thoma u nangiwa kha Tshiphuga tsha Dzitshakatshaka tsha Man Booker. Vho pfufhiwa kha mishumo yavho ya nṱhesa ya u bvelela kha ngenea, hu tshi katelwa muishumo i ngaho Triomf na Agaat. Vho dovha vha wana Oda ya Ikhamanga nga 2011 kha u shela havho mulenzhe kha zwa vhutsila na mvelele”. 9. Mbekanyamushumo dzine dza khou ḓa9.1 Khabinethe yo ṱahisa uri Muphuresidennde Vho Jacob Zuma vha ḓo fhindula mbudziso Phalamenndeni nga dzi 16 Ḽambamai 2015.9.2 Khabinethe yo ṱanganedza Madalo a Tshiofisi a Muphuresidende Vho Jacob Zuma a u ya ngei Jakarta, kha ḽa Indonesia ubva nga dzi 19 u swika dzi 21 dza Lambamai 2015, hune ha ḓo sedzuluswa tshiimo tsha vhushaka ha tshakambili u vhona uri Pulane ya Kushumele ya miṅwaha miṱanu’, sa zwo ambedzaniwaho nga masia mavhili ngei Pretoria nga Ḽara 2014.Muphuresidennde Vho Jacob Zuma vha ḓo dzhenelela Samithi ya Asia-Africa vhukati ha dzi 22 u swika dzi 23 Lambamai ngei Jakarta, ine ya ḓo khwaṱhisedza vhushumisani ha South-South zwi tshi ya kha nyaluwo ya ikonomi ya matshilisano kha madzingu oṱhe vhuvhili hao.Madalo ayo a ḓo khunyeledza Anivesari ya vhu 60 ya Khonfarentsi ya Bandung ya 1955 na Anivesari ya vhu 10 ya Vhufarani Vhuswa ha Siṱirathedzhi tsha Afurika na Asia (NAASP) nga dzi 24 Lambamai 2015, ine ya ḓo farelwa ngei Bandung, West Java. Ndi hanengei Bandung he vharangaphanḓa vhashu vhane vha vha Vho Moses Kotane na Vho Maulvi Cachalia vha ḓisa milayo ya usa khethulula na vhuḓiimiseli kha adzhenda ya ḽifhasi.9.3 Khabinethe i ita khuwelelo kha maAfurika Tshipembe vhoṱhe uri vha vhe tshipiḓa tsha bembela ḽa Ṅwedzi wa Mbofholowo, ḽine ḽa khou ri isa kha dikheidi ya vhuraru nga u khwinisa tshirunzi tsha vhathu na u isa phanḓa na adzhenda nthihi ya lushaka uya kha u fhaṱa Afurika Tshipembe ḽa vhuthihi nahone ḽi bvelelaho.U pembela hashu sa lushaka hu ḓo vha hone nga Ḓuvha ḽa Mbofholowo, dzi 27 Lambamai 2015 fhasi ha thero: “U pembelela u Thoma ha Dikheidi ya Vhuraru ya Mbofholowo yashu nga kha u Engedza Tshanduko ya Ikonomi”.MaAfurika Tshipembe vha khou humbudzwa hafhu ngaha vhuḓinekedzeli ho vhalaho ho itwaho nga vhalwela mbofholowo na vhafumakadzi kha u lwa na sisiṱeme ya khethululo uri roṱhe ri kone u ḓiphina nga mbofholowo ine ra vha nayo namusi.Ri tshi hulisa maAfurika Tshipembe vho shelaho mulenzhe kha u vha hone ha demokirasi yashu, Muphuresidennde Vho Jacob Zuma vha ḓo ṋetshedza Oda dza Lushaka nga Ḓuvha ḽa Mbofholowo kha vhuṱambo vhune ha ḓo farelwa ngei Union Buildings. Khabinethe i fhululedza vhoṱhe vhane vha khou ya u ṱanganedza oda idzo na u livhuwa u shela havho mulenzhe.9.4 Khabinethe yo themendela uri Afurika Tshipembe ḽi ḓo vha ṋemuḓi wa Sesheni ya vhu 25 ya Mbumbano ya Afurika (AU) ine ya ḓofarelwa kha Muhasho wa Vhushaka ha Dzitshakatshaka na Tshumisano na ngei Sandton International Convention Centre kha ḽa Johannesburg, ubva dzi 7-15 Fulwi 2015. Afurika Tshipembe ḽo ḓiṋetshedzela u vha ṋemuḓi nga murahu ha musi Riphabuḽiki ya  Chad yo sumbedzisa usa tsha ḓo kona u vha ṋemuḓi.Ndivho khulwane ya samithi ndi u sedzulusa ngaha mvelaphanḓa yo vhaho hone kha u wana ndivho dza dzhango, ho sedzwa kha thero ya 2015, Ṅwaha wa u Mannḓafhadza na u Bveledzisa Vhafumakadzi uya kha Adzhenda ya Afurika ya 2063”. Maṅwe mafhungoa ndeme hu ḓo vha tshiimo tsha mulalona vhutsireledzi kha ḽa Afurika, u fhelisa Vhulwadze ha Ebola na tshanduko ya ikonomi ya matshilisano kha dzhango, zwiko zwi ngaho izwo zwa ndambedzo ya Mbumbano ya Afurika, u shumiswa ha Pulane ya u Thoma ya Miṅwaha ya Fumi ya Adzhenda ya AU ya 2063 na u vhuedzedza Mbumbano ya Dzitshaka kha Anivesari yayo ya vhu 70.10. U tholaU tholiwa hoṱhe ho itwa nga murahu ha musi ho sedzuluswana u khwaṱhisedzwa ha ndalukanyo.10.1 Vho Dokotela Diane Cecile Parker sa Mulanguli Mufareli wa: Pfunzo ya Yunivesithi kha Muhasho wa Pfunzo ya Nṱha.10.2 Vho Abel Makalene Mawela, sa Mulanguli asi wa Ngomu kha Bodo ya Tshumisano ya Ndindakhombo ya Mbambadzela nnḓa.10.3 Vho Tefetso Bernard Phitsane sa Muraḓo Mulanguli asi wa Ngomu wa Bodo ya Zhendedzi ḽa Reiḽi ya Vhanameli ḽa Afurika Tshipembe.10.4 Bodo ya Ḓiimisaho ya Ndango ya Dzioditha:a) Vho  Lise Keech;b) Vho  Abel Dlamini;c) Vho Thiru Pillay;d) Vho Zola Luxolo Fihlani;e) Vho Amanda Lethukuthula Mazibuko;f) Vho Noluphumzo Leonora Noxaka;g) Vho Rene Aloise Kenosi (vho tou tholwa hafhu);h) Vho Alexander Van der Watt (vho tou tholwa hafhu); nai) Vho Michael Sass (vho tou tholwa hafhu).10.5 Khoro ya Afurika Tshipembe ya Vhushaka ha Dzitshakatshaka (SACOIR):a) Phurofesa Vho Maxi Schoeman (Vhoradzipfunzo);b) Phurofesa Vho Anthoni Van Nieuwkerk (Vhoradzipfunzo);c) Vho Dokotela  Siphamandla Zondi (Vhoradzipfunzo);d) Phurofesa Vho Shamil Jeppie (Vhoradzipfunzo);e) Phurofesa Vho  Sekgothe Mokgoatsana (Vhoradzipfunzo);f) Vho Chichi Maponya (zwa Mabindu);g) Vho Danisa Baloyi (zwa Mabindu);h) Vho Dokotela Thandi Cynthia Ndlovu (zwa Mabindu);i) Vho Nonhlanhla Mjoli-Mncube (zwa Mabindu);j) Vho Billy Masetlha (zwa Mabindu);k) Vho Dennis George (zwa Vhashumi);l) Vho Joel Mfingwana (zwa Vhashumi);m) Vho  Somadoda Fikeni (Tshitshavha Zwatsho);n) Dzhenerala Vho  Moyo Mudau (Tshitshavha Zwatsho);o) Vho Aziz Pahad (Tshitshavha Zwatsho);p) Vho Tshepo Mashiane (Tshitshavha Zwatsho);q) Muambasada Vho Griffiths Mandlenkosi Memela (Tshitshavha Zwatsho);r) Vho Jimmy Gotyana (Tshitshavha Zwatsho); nas) Vho Kenny Morolong (Tshitshavha Zwatsho).10.6 Khomishini ya Tshumelo dza Mmbi ya Vhupileli:a) Vho Sebina Hlapolosa;b) Phurofesa Malegapuru William Makgoba; nac) Vho Joseph Maselele Jongile.10.7Vho Kevin Wakeford sa Muofisiri Muhulwane wa Tshumisano ya Mafumo a Afurika Tshipembe (Armscor).10.8 Phurofesa Vho Ntomb’fikile Mazibuko sa Mudzulatshidulo wa Khoro ya Mannḓalanga a Ndango ya Nḓowetshumo ya Vhutsireledzi ha Phuraivethe.Mbudziso:Vho Phumla Williams (Muambeli wa Khabinethe o tou Farelaho)cell: 083 501 0139"
Tshiṱatamennde tsha ngaha Muṱangano wa Khabinethe wa dzi 29 Lambamai 2015,30 Apr 2015,https://www.gov.za/speeches/statement-cabinet-meeting-29-april-2015-30-apr-2015-0000,https://www.gov.za/ve/speeches/statement-cabinet-meeting-29-april-2015-30-apr-2015-0000,"1. U ṱhaselwa ha vhabvannḓa hune ha khou itea zwino1.1. Khabinethe i ṱanganedza vhudziki na mulalo zwine zwa khou thoma u vha hone kha zwitshavha zwe zwa vha zwi tshi khou kwamea kha u ṱhaselwa ha vhabvannḓa ha zwenezwino. Khabinethe yo khoḓa mihasho yo shumaho nga kha Senthara ya Kushumele kwo Ṱanganelaho ya Lushaka kha u imisa zwiito zwa khakhathi zwo iteaho ngei KwaZulu-Natal na Gauteng.1.2. Khabinethe yo khoḓa vharangaphanḓa vha kha vunḓu na vha mimasipala vha kha vhupo ho kwameaho kha u shela havho mulenzhe kha u fhungudza mutsiko na u rangaphanḓa maitele a ṱhanganelano hafhu ya vhabvannḓa na zwitshavha.1.3. Vhege yo fhiraho, Muphuresidennde Vho Jacob Zuma vho ita muṱangano wa u ṱanganya  vhafaramikovhe na vhaimeleli vha mabindu, vha zwigwada zwa vhurereli, vha zwa vhashumi, vha tshitshavha zwatsho na vhaimeleli vha vhabvannḓa. Vhudzheneleli ho vha ho sedza kha thusedzo ya u isa maitele phanḓa. Vhoṱhe vho dzhenelaho vho tendelana kha u bvisa vhupfiwa ha u hanedzana na u ṱhaselwa uhu na u ḓikumedzela na u shumisana na muvhuso kha u wana thandululo ya tshifhinga tshilapfu.1.4. Komiti ya Dziminisiṱa (IMC) i sedzanaho na zwa Tsudzuluso yo nangwaho zwenezwino i khou shuma vhukuma kha u wana thandululo ya tshifhinga tshilapfu maelana na mbilaelo dzo ṱahiswaho nga zwitshavha na vhabvannḓa.2. Tsheo dza ndeme dza Khabinethe2.1. Khabinethe yo nyeṱulelwa ngaha mvelaphanḓa yo itwaho kha zwa Redzhisiṱara ya Ndaka isa Sudzulusei ya Muvhuso wa Vhukati. Khethekanyo ya Tshumelo dza Redzhisiṱiri ya Ndaka ya Vhukuma yo thomiwa ubva nga dzi 01 Lambamai 2015. Khethekanyo iyi i ḓo langwa nga Tshiimiswa tsha Ndango ya Mbambadzo ya Ndaka na u ḓo langa ndaka dzi sa sudzulusei dza Muvhuso. I ḓo shuma sa tshiko tsha ndaka dzi sa sudzulusei dza Muvhuso, na u lavhelesa, tshiimiswa tsha ndango na vhulavhelesi ha Redzhisiṱara ya Ndaka isa Sedzulusei ya Muvhuso.2.2. Khabinethe yo themendela u bviswa ha Mvetamveto ya Mbekanyamaitele kha Maitele a Kale a Ngoma dza Siala uri tshitshavha tshi bvise vhupfiwa. Mbekanyamaitele iyi ndi ya u tsireledza, u khwinisa na u langa Ngoma dza Sialala nga u kumedza maitele na zwiimo zwi ṱanganedzeaho na u tikedza zwiimiswa zwa kha muvhuso wa vhukati na wa vunḓu, I ḓo dovha ya vhona uri ngoma idzi dza sialala dzi itwa kha mupo u langeaho.Izwi zwi vha tshipiḓa tsha maga ane a khou dzhiiwa nga muvhuso kha u khwaṱhisa maitele o teaho nahone a ṱanganedzeaho na u vhuedzedza tshiimo tshi ṱanganedzeaho tsha vhuḓifhundeleli tshi bveledzaho maitele ayo kha miṅwaha minzhi.2.3. Khabinethe yo themendela Mbekanyamaitele ya muvhuso wa ngangomu ya Madzulo a Vhathu kha Masipala wa Nelson Mandela Bay ine ya ḓo shumisa Zhendedzi ḽa Mveledziso ya Dzinnḓu.2.4. Khabinethe yo themendela u farwa ha Federesheni ya Dzitshakatshaka ya Madzangano a Ḽaiburari na Zwiimiswa kha Khongiresi ya Ṅwaha nga Ṅwaha ya Mafhungo a Ḽaiburari ya Ḽifhasi ngei Kapa ubva dzi 15 u swika dzi 21 Ṱhangule 2015 fhasi ha thero"" Tshanduko kha Dziḽaiburari: Tswikelelo, Mveledziso na Tshanduko ya Vhubveledzisi"".2.5. Khabinethe yo themendela u ḓiswa ṱafulani ha Phurothokhoḽo ya u Fhelisa Mbambadzo ya Zwibveledzwa zwa Tobacco zwi siho Mulayoni.Izwi ndi maelana na Guvhangano ḽa Muhanga wa Dzangano ḽa Mutakalo wa Ḽifhasi kha Ndango ya Tobacco ḽo tendelwaho nga Afrika Tshipembe nga Lambamai 2005. Phurothokhoḽo i ḓo thusa mashango kha u dzhia ḽiga ḽa ḽifhasi ḽa u lwisana na mbambadzo ya zwibveledzwa zwa Tobacco zwi siho mulayoni nga mannḓa kha mashango a na thendelano ya Phurothokhoḽo.3. Vhuimo ha Khabinethe kha Mafhungo a Zwino3.1. Khabinethe yo livhisa maipfi a ndiliso kha miṱa ya avho vho lovhaho zwenezwino kha khombo ya tshiendedzi tsha tshitshavha yo iteaho musi mabisi mavhili a tshi thulana ngei Johannesburg vhege yo fhiraho na u tshaisana ha zwidimela kha Tshiṱitshi tsha Denver hune ha vha tshipembe ha Johannesburg. Khabinethe ina fhulufhelo ḽa uri tsedzuluso nga mihasho yo teaho dzi ḓo bveledza tshivhangi tsha khombo idzi na u vhona uri khombo dzo raloho dzi sa tsha itea.3.2. Khabinethe i ṱangana na Muphuresidennde Vho Zuma kha u isa ndiliso kha miṱa, khonani na vhatambi vhoṱhe vha bola ya milenzhe kha u lovha ha mutambi wa kale wa Bafana Bafana ane a vha ḽizhakanḓila John “Shoes” Moshoeu we a vhulungwa nga Musumbuluwo wa dzi 27 Lambamai 2015. Ri ḓo dzulela u muhumbula sa mutambi makone wa bola we a tamba vhukuma kha Tshiphuga tsha Lushaka tsha Afrika tsha  1996.3.3. Khabinethe i ṱangana na Muphuresidennde Vho Zuma kha u livhisa maipfi a ndiliso kha Muvhuso na vhathu vha Riphabuḽiki ya Demokirasi ya Federaḽa ya Nepal, zwi tshi tevhela mudzinginyo muhulwane wo vhaho hone nga Mugivhela, wa dzi 25 Lambamai 2015, wo siaho ho lovha vhathu vha zwigidi. Khabinethe i khoḓa madzangano a si a muvhuso a Afrika Tshipembe ane ono thoma u isa thuso thanzi ya vhuthu ngei Nepal.3.4. Khabinethe i dovha ya livhisa maipfi a ndiliso kha muṱa wa Vho Brigadier General Bita vho lovhaho vhe na miṅwaha ya 75 ngei Tanzania. Vho Brig-Gen Bita vho shuma sa Muṅwaleli Muhulwane wa Komiti ya Mbofholowo wa Dzangano ḽa Vhuthiihi ha Afrika (OAU) ḽa kale. Vho vha muṱanganedzi wa Oda ya Vhushumisani ya OR Tambo ya Musuku, ine ya vha khuliso khulwane ine Afrika Tshipembe ḽa ṋetshedza vhathu vha mashango a nnḓa.4. Mbekanyamushumo dzine dza khou ḓa4.1. Muphuresidennde Vho Zuma vha ḓo dzhenelela Anivesari ya vhu 70 ya Gundo ḽa Nndwa Khulwane ya Vhafunashango (Nndwa ya Ḽifhasi ya Vhuvhili) ngei Red Square kha ḽa Moscow nga dzi 9 Shundunthule 2015. Vha ḓo dovha vha vha kha vhudzheneleli ha tshaka mbili na Muphuresidennde wa Russia Vho Vladimir Putin.Madalo aya a ḓo khwaṱhisa kha vhushaka ha zwino ha tshaka mbili na Federesheni ya Russia kha u isa phanḓa na u bveledza vhushumisani kha masia o vhalaho. 4.2. Kha u pembelela Ḓuvha ḽa Vhashumi matshelo (dzi 1 Shundunthule 2015), Khabinethe i ita khuwelelo kha vhashumi vhoṱhe uri vha ṱangane na u fhaṱa ikonomi ya Afrika Tshipembe, na u shela mulenzhe kha dzhango na kha ḽifhasi.Ubva 1994 muvhuso wo bveledza pfanelo dza vhashumi zwe zwa ita uri vhashumi vha vhuelwe nga murafho u bvelelaho wa vhashumi na mbuelo dza tsireledzo ya matshilisano.4.3. Mihasho ya muvhuso wa vhukati i ḓo ṋetshedza vouthu dza migaganyagwama ngei phalamenndeni vhukati ha dzi 5 na dzi 21 Shundunthule 2015 u ṋea mavhala a nngwe a vhuvhekanyandeme havho kha ṅwaha uno wa muvhalelano.Khabinethei i ita khuwelelo kha maAfrika Tshipembe vhoṱhe uri vha sedze na u tevhelela vouthu ya mugaganyagwama kha puḽatifomo dzo fhambanaho dza nyanḓadzamafhungo uri vha kone u pfesesa khwine musi Dziminisiṱa dzi tshi sumbedza pulane dza Mbekanyamushumo ya Kushumele kwa Muvhuso (PoA).4.4. Muhasho wa Vhuendelamashango na Vhuendelamashango ha Afrika Tshipembe zwi ḓo fara INDABA 2015 ubva dzi 9 u swika dzi 11 Shunduntule 2015 Sentharani ya Guvhangani ḽa Dzitshakatshaka ya Inkosi Albert Luthuli ngei Durban.Vhuṱambo ha Pan-African ndi ha ndeme kha u alusa zwibveledzwa zwashu zwa vhuendelamashango kha maraga wa dzitshaka. Vhu dovha ha tikedza bono ḽa tshiṱirathedzhi ḽa Tshiṱirathedzhi tsha Sekithara ya Vhuendelamashango ha Lushaka kha u engedza tshivhalo tsha vhathu vha ḓaho vha tshi bva kha mashango a nnḓa uya kha 15 miḽioni nga 2020 na u sikwa ha mishumo miswa i linganaho 225 000.4.5. Khabinethe i ṱanganedza Samithi ya Mbeu Afrika ya Vhuṱanu, ine ya khou farwa lwa u tou thoma kha dzhango ḽa Afrika. Samithi iyi i ḓo farelwa kha Senthara ya Guvhangano ḽa Dzitshaka ngei Ḓoroboni ya Kapa.  Samithi iyi ndi puḽatifomo ya zwigwada na madzangano u ya kha maimo oṱhe a tsedzuluso dza saintsi kha u tandulula mafhungo a zwa mbeu na a khaedu dzo raloho.  Samithi yo farwaho nga Khantsele ya Tsedzuluso ya Saintsi ya Vhathu i khwaṱhisa adzhenda ya tsedzuluso ya Afrika, uri saintsi, thekhinoḽodzhi, themamveledziso, masheleni, zwikili na datha zwi nga tikedza khwine mveledziso ya dzhango.4.6. Muhasho wa Maḓi na Vhuthathatshili u ḓo swaya Vhege ya Vhuthathatshili na Mutakalo ubva dzi 11 u swika dzi 15 Shundunthule 2015 fhasi ha thero iyi “Asi ngaha u gwedzha malaṱwa fhedzi.Ino vhege, ye ya thoma u ḓivhadzwa kha Foramu ya Ḽifhasi ya u ṰANZWA yo farelwaho Dakar, ngei Senegal nga 2004, ndivho yayo ndi ya u ḓivhadza ndeme ya vhuthathatshili na u khwinisa maitele a khwine a vhuthathatshili.Ubva 1994 muvhuso wo shuma vhukuma kha u vhona uri hu na ṋetshedzo ya maḓi na vhuthathatshili. Ubva Khubvumedzi 2013, Muhasho wa Maḓi na Vhuthathatshili wo fhelisa u shumiswa ha mabekete sa mabunga a linganaho 14 386 u mona na shango. Muvhuso u isa phanḓa na u ḓikumedzela tshoṱhe kha u fhelisa u salela murahu ha sisiṱeme ya mabakete kha zwitshavha zwashu.5. U tholaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo.5.1 Vho Precious Matsotso – Ho vusuludzwa khonṱhiraka yavho lwa miṅwaha miṱanu sa Mulanguli Muhulwane (DG): kha Muhasho wa Mutakalo5.2 Vho Thabane Zulu - Khonṱhiraka yavho yo Engedzwa lwa miṅwedzi ya 12 i vusuludzeaho: sa Mulanguli Muhulwane: kha Muhasho wa Madzulo a Vhathu.5.3 Miraḓo ya Mulanguli asi wa Ngomu kha Bodo ya Vhuendelamashango ha Afrika Tshipembe:a) Vho Vincent Zwelibanzi Mntambo (vho tou tholwa hafhu);b) Vho  Graham Ian Wood (vho tou tholwa hafhu);c) Vho Dokotela Ayanda Ntsaluba (vho tou tholwa hafhu);d) Vho Charlotte Mary Chichi Machichana Maponya;e) Vho Oregan Percival Mark Hoskins;f) Vho Dokotela Tanya Ethel Abrahamse;g) Vho Dokotela Iraj Abedian;h) Vho Monhla Wilma Hlahla;i) Vho Michelle Julie Constant;j) Vho  Judy Valerie Nwokedi;k) Vho Aloysius Thebeetsile Ikalafeng (vho tou tholwa hafhu);l) Vho Colin Geoffrey Bell;m) Vho  Amor Malan;n) Vho  Mmaditonki SetwabaKhantsele ya Afrika Tshipembe ya Phurofesheni dza Saintsi ya Mvelo:a) Vho Dokotela  Gerda Botha (vho tou tholwa hafhu);b) Vho Dokotela Stephanus Esias Terblanche;c) Phurofesa Vho  K A Nephawe;d) Vho Neale Lance Baartjes;e) Phurofesa Vho George Johannes Bredenkamp;f) Phurofesa Vho Robin Michael Crewe;g) Phurofesa Vho Brian Kevin Reilly (vho tou tholwa hafhu);h) Vho Dokotela Juanita van Heerden;i) Vho Dokotela  Jacqueline Suzanne Galpin;j) Vho Dokotela Roelof Coetzer;k) Vho Dokotela Irvy Gledhill;l)  Vho Khangwelo Desmond Musetsho;m) Vho Dokotela  Monde Mayekiso;n) Vho Fhatuwani Leonard Ramagwede;o) Vho Dokotela Phethiwe Matutu;p) Vho Dokotela Philia Rixongile Vukea;q) Phurofesa Vho Mairam Gulumian;r) Vho Poobalan Troy Govender;s) Vho Dokotela Wendy Ngoma;t) Vho Thulisile Njapa Mashanda; nau) Vho Matuloe Pertunia Masemola.Mbudziso: Vho Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshitatamennde tsha Muṱangano nga Khabinethe wa dzi 13 Shundunthule 2015,13 May 2015,https://www.gov.za/speeches/statement-cabinet-meeting-13-may-2015-13-may-2015-0000,https://www.gov.za/ve/speeches/statement-cabinet-meeting-13-may-2015-13-may-2015-0000,"1. Mafhungo a ndeme kha mupo1.1. Muphuresidennde Vho Jacob Zuma vha ḓo ranga phanḓa u pembelelwa ha Ḓuvha ḽa Afrika fhasi ha thero ine ya ri: “Ri Afrika – U vula minango ya u guda na ya mvelele u bva Kapa uya Cairo” nga dzi 24 Shundunthule 2015 khamphasini ya Yunivesithi ya Mamelodi ngei Pretoria.Kha muya onoyo muthihi wa Ḓuvha ḽa Afrika, Khabinethe i ṱuṱuwedza vhadzulapo vha Afrika Tshipembe, nga mannḓa vhaswa, uri vha shumisane kha u khwaṱhisa vhudzheneleli havho kha mafhungo a kwamaho shango. Ṅwedzi wa Afrika ndi une khawo ha khwaṱhisedzwa vhuthihi vhukati ha tshaka dza Afrika na vharathu na vhakomana vhashu vha no dzula Afrika Tshipembe. Vhuthihi ha dzhango vhu tshimbidzwa nga kha mbekanyamushumo dza Mbumbano ya Afrika u kona u wana bono ḽaho sa zwo sumbedzwaho kha Agenda 2063. Dzhango, ḽi tshi endedzwa nga vhadzulapo vhaḽo, ḽi ḓo lwa nga nḓila dzoṱhe u vhona uri Afrika ḽi ṱanganelane, ḽi bvelele na u vha na mulalo.Ḓuvha ḽa Afrika ḽi dovha ḽa sumbedzisa tshikhala kha vhadzulapo vha Afrika Tshipembe tsha u ḓivhuyedzedza na u ḓikumedzela hafhu kha u tikedza vhudzheneleli hoṱhe ha muvhuso hu u itela u bveledza Afrika ḽa khwine na ḽifhasi ḽa khwine.Thero ya Ṅwedzi wa Afrika, “Ri Afrika”, ndi maipfi kana tshitatamennde tsha u pembela ha u ḓihudza tshi angedzaho vhukateli kha vhoṱhe vho dzhenelelaho na vhafaramikovhe. I dovha ya vha khuwelelo ya u dzhia maga kha vhathu na zwigwada zwi bvaho kha masia o fhambanaho a vhutshilo uri vha vhe tshipiḓa tsha tshanduko.1.2. Khabinethe i ṱanganedza Operation Fiela\Reclaim 2015, ine ya vha opharesheni ya mikhwa kavhili nga zwiimiswa zwo fhambanaho zwa muvhuso zwo sedza kha u vhona uri hu na vhutevhedzeli ho teaho kha ndango na milayo yo fhambanaho i langaho tshitshavha tshashu.Ndivho ya opharesheni iyi ndi u shumana na mafhungo a vhugevhenga a ngaho, zwihali zwi siho mulayoni, zwidzidzivhadzi, zwa u rengisa mivhili na zwiṅwe zwiito zwi siho mulayoni.Khabinethe i ombedzela zwa uri opharesheni iyi aingo livhana na vhabvannḓa, fhedzi yo sedzana na vhutshinyi vhu re shangoni ḽashu ho vhonalaho nga murahu ha musi ho vha na vhudzheneleli ho itwaho zwitshavhani zwo vhalaho. Kha izwi, Khabinethe i hanedzana na mavharivhari are hone a uri opharesheni iyi yo itelwa vhabvannḓa.Sa shango ḽi ḓihudzaho nga u vha na Ndayotewa ya nṱhesa na hone yo vhofholowaho kha ḽifhasi, ro ṱoka midzi kha fhungo ḽa pfanelo dza vhathu, zwo ralo ri nga si tendele hu tshi vha na opharesheni ine ya lwisana na pfanelo dza vhathu kha muthu ene muṋe kana zwigwada.Khabinethe i khou takadzwa nga mvelaphanḓa yo vhaho hone nga kha Operation Fiela, ine ubva tshe ya tou vha hone yo ita uri hu farwe vhanzhi kha tshumelo dzo fhambanaho dza fhethu hure khombo u mona na shango. Khabinethe i ṱanganedza phindulo i bvaho kha miraḓo ya tshitshavha vhane vha khou shumisana na vhaofisiri vha mulayo kha u vhona uri vhathu vhoṱhe vho vhofholowa na u tsireledzea u mona na shango.Opharesheni iyi, ine ya khwaṱhisedza u lwa na vhutshinyi, i dovha ya thusa, u khwinisa na u ita uri Afrika Tshipembe ḽivhe ḽo tsireledzeaho.Komiti ya Dziminisiṱa kha Tsudzuluso i ḓo nyeṱulela vhoramafhungo mafheloni a vhege ano ngaha zwoṱhe zwe ya shuma, hu tshi katelwa na Operation Fiela.2. U thomiwa ha Mbekanyamushumo dza ndeme dza muvhuso2.1. Khabinethe i ṱanganedza vouthu dza mugaganyagwama dza mihasho yo fhambanaho na uri i khou takadzwa nga mivhigo yavhuḓi yo ṋetshedzwaho nga Dziminisiṱa kha mvelaphanḓa dze vha ita kha u khwinifhadza matshilo a vhathu. Vho dovha vha ṱahisa ngaha pulane dzine vha vha nadzo dza mihasho yavho dza ṅwaha uno wa muvhalelano.2.2. Khabinethe i ṱanganedza u thomiwa ha Vhurangeli ha Moetapele nga Muhasho wa zwa Muno kha ofisi yawo ya Edenvale nga dzi 12 Shundunthule 2015. Ndivho ya vhurangeli uvhu ndi u shandukisa dziṅwe dza dziofisi uri dzi vhe ‘ofisi dza tshimodeni’ sa fhethu ha maitele a nṱhesa. Izwi zwi ḓo engedza ṋetshedzo ya tshumelo dza ndeme kha vhadzulapo vha Afrika Tshipembe na u vha konisa uri vha swikelele tshumelo dza muvhuso.2.3. Khabinethe i dovha ya ṱanganedza mushumo wa Pfufho dza Vhashumelannḓa vha Afrika Tshipembe une wa ḓo hulisa vhashumelannḓa vho khetheaho Afrika Tshipembe na maAfrika Tshipembe vha shumaho kha mashango a Afrika. Khabinethe i ita khuwelelo kha zwitshavha uri zwi nange avho vho farelelaho kha muya wa  Ubuntu na u ḓikumedzela kha mveledziso ya dzhango ḽa Afrika  nga u rumela imeiḽi kha  samigrantawards@dha.gov.zaU voutha hu khou vala nga dzi 20 Shundunthule 2015 na uri vho winaho vha ḓo ḓivhadzwa musi hu tshi pembelelwa Ḓuvha ḽa Afrika nga dzi (25 Shundunthule). Tshiṅwe tsha zwiteṅwa zwi nyanyulaho kha pfufho idzi tshi ḓo vha tsha tshitshavha tsha Afrika Tshipembe tsho bvelelaho kana tsho konaho kha u ṱanganya vhabvannḓa na tshone tshiṋe na u dzulisana navho nga mulalo.2.4. Khabinethe i ṱanganedza u thomiwa ha ofisi dza mbilo dza mavu u mona na shango u konisa vhoṱhe vho teaho uri vha ise mbilo dza mavu. Idzi dzi khou engedzwa kha dza 14 dzire hone kha mavunḓu oṱhe.Maitele aya ndi tshipiḓa tsha u swikelela ho angaredzaho ha vhudavhidzani ha lushaka a shumisaho Mulayo wa Mbuyedzedzo na Khwinisedzo ya Pfanelo dza Mavu wa 2014, wo sainwaho ndayoni nga Muphuresidennde Vho Zuma. Mulayo wa Mbuyedzedzo na Khwinisedzo ya Pfanelo dza Mavu u ṋetshedza mbuyedzedzo kana thandululo ya ndinganyo kha vhathu na zwitshavha vho dzhielwaho pfanelo dza mavu  nga murahu ha dzi  19 Fulwi 1913.Vhadzulapo vha Afrika Tshipemmbe vhoṱhe vho teaho vhe vha pfukiwa nga datumu ya u vala ya dzi 31 Nyendavhusiku 1998 vha balelwa u isa mbilo dza mavu dzavho vho engedzelwa tshikhala tsha u isa mbilo dzavho u swika dzi 30 Fulwi 2019.2.5. Khabinethe i ṱanganedza muṱangano wa Minisiṱa wa Zwiko zwa Minerala na vhaimeleli vha nḓowetshumo ya migodini na vhafaramikovhe wa u ambedzana ngaha mawanwa a Muvhigo wa Ndingo ya Thendelonzwiwa ya Migodi ya 2014. Muvhigo uyu u kala mvelaphanḓa ya zwithu zwa ṱahe zwa ndeme kha Thendelonzwiwa ya Mugodi.Thendelonzwiwa ya Mugodi yo bveledziswa hu u itela u tshimbidza adzhenda ya tshanduko kha sekithara dza ndeme dza ikonomi ya shango. Izwo zwine zwa tea u elulwa zwi tea u tandulula zwe zwa si dzudzane tshifhingani tsho fhiraho kha u kovha lupfumo na vha bvaho kha nyimele dzi si dzavhuḓi na u bveledzwa ha mveledziso ya zwa vhashumi na vhulangi ha migodi. 3. Tsheo dza ndeme dza Khabinethe3.1. Khabinethe yo themendela u farwa ha Muṱangano wa vhu 25 wa Zwiporo zwa Dzitshaka wa Khantsele ya Vhutsireledzi une wa ḓo vha hone u bva nga dzi 4 u swika dzi 9 Tshimedzi 2015 ngei Sandton International Convention Centre, kha ḽa Johannesburg. Foramu ya dzitshaka i kuvhanganya vho gudelaho tsireledzo ya zwiporo u mona na ḽifhasi uri vha kovhelane nḓivho, tshenzhemo, ngudo na maitele a nṱhesa a u khwinisa tsireledzo ya zwiporo.U fara vhuṱambo uvhu zwi ita uri ri kunge vhabindudzi vha bvaho kha mashango a nnḓa, zwine zwa nga alusa ikonomi na u engedza vhubindudzi ha themamveledziso ya tshitshavha. Izwi zwi ṱavhanyisa vhubindudzi ha Afrika Tshipembe ha zwenezwino kha sekitara ya vhanameli na zwiporo, zwo itaho uri shango ḽi vhe ḽi kungaho kha vhubindudzi.3.2. Khabinethe yo themendela uri Thendelonzwiwa ya Vhuendi ha Maḓini/zwikepe ya Afrika i iswe Phalamenndeni u itela thendelo. Iyi ndi thendelo ya dzitshaka i ṋetshedzaho thendelano ya dzimbekanyamaitele, u itela u khwinisa nyaluwo i yaho phanḓa na mveledziso kha African merchant fleets. I dovha ya ṱuṱuwedza mbambadzo ya ngomu Afrika uri i tshimbidze ṱhanganelano ya ikonomi na ikonomi ya matshilisano kha dzhango.3.3. Khabinethe yo themendela u ṋetshedzwa ha Khwinisedzo kha Thendelano ya Dzangano ḽa Setheḽaithi ya Vhudavhidzani ha Ṱhingo ha Dzitshaka (ITSO) ngei Phalamenndeni u itela khwinisedzo. ITSO ndi dzangano ḽa muvhuso wa ngangomu ḽi vhonaho uri Intelsat Ltd, ḽi shumisaho setheḽaithi, i ṋetshedzaho tshumelo dza vhudavhidzani ha ṱhingo ha tshitshavha – hu tshikatelwa maipfi, datha na vidiyo – kha tshiimo tsha ḽifhasi na tshi sa ṱaluli.Khwinisedzo dzi katela u tshila ha tshifhinga tshilapfu ha Vhufa vhu Fanaho ha Mahoro, na u vhona uri hu na uya phanḓa kha nyangaredzo ya ḽifhasi na ṱhumano ya ḽifhasi. Thendelo ndi tshipiḓa tsha vhuvhekanyandeme ha dzitshaka ha Afrika Tshipembe vhu shelaho mulenzhe kha ḽifhasi ḽa khwine na u bveledziswa ha Afrika.4. Tshiimo tsha Khabinethe kha mafhungo a zwino4.1. Khabinethe yo vhaiswa nga uri sia ha Seaparankwe, Vho Dokotela Ruth Segomotsi Mompati na uri i khou isa maipfi a ndiliso kha muṱa wavho na khonani dzavho. Vho Dokotela Mompati vho vha vho kumedzela vhutshilo havho kha nndwa ya u lwela mbofholowo na uri vho dzhenelela kha vhurangeli ho fhambanaho hu tshi katelwa Mumatsho wa Vhafumakadzi wa ḓivhazwakale wo vhaho hone nga Ṱhangule 1956.Nga 1954, vho dzhoina Khongiresi ya Lushaka ya Afrika (ANC) vha nangiwa kha Komiti Khulwane ya Lushaka (NEC) ya Ḽigi ya Vhafumakadzi ya ANC. Vho ya vhufhalalini nga 1962 he vha pfumbudzwa kha vhuswole vha wana poso ya u vha muṅwaleli na u vha muhulwane wa khethekanyo ya vhafumakadzi kha ANC ngei Tanzania.Sa muimeleli muhulwane wa ANC ngei United Kingdom vho vha tshipiḓa tsha vhurumelwa ho vulaho vhuambedzani kha muvhuso wa kale wa Afrika Tshipembe ngei Groote Schuur nga 1990. Nga Ṱhangule 1992, vho amba kha Komiti yo Khetheaho ya Mbumbano ya Dzitshaka (UN) i lwisanaho na Khethululo ngei New York vho sedzesa kha vhafumakadzi. Ḓuvha iḽo UN yo ḽi ta sa Ḓuvha ḽa Dzitshaka ḽa Vhuthihi na Vhafumakadzi vha Afrika Tshipembe.Sa mushumeli wa vhathu wa vhukuma, vho shela mulenzhe nga nḓila khulwane kha u bvelela ha shango ḽashu vha tshi khou shuma sa Muraḓo wa Phalamennde, Muambasada wa Afrika Tshipembe ngei Switzerland u bva nga 1996 u swika 2000 vha dovha vha vha Meyara wa Vryburg (Naledi) ngei Devhula Vhukovhela.Vho kumedzela vhutshilo havho kha mbofholowo ya shango ḽashu vha sumbedza vhuḓikumedzeli vhu sa thenga thengi kha u shumela vhathu vhavho.4.2. Khabinethe yo vhaiswa nga uri sia ha Vho Ḽeithenethe Dzhenerala Bongani Isidore Mbatha na u isa maipfi a ndiliso kha muṱa na khonani dzavho.Vho Dzhenerala Mbatha vho dzhoina Umkhonto we Sizwe, tavhi ḽa mmbi ya vhupileli ḽa ANC nga 1978 vha shuma kha masia o fhambanaho, hu tshi katelwa u vha murangaphanḓa wa zwa ḽodzhisitiki.Nga 1994, Vho Dzhenerala Mbatha vho dzheniswa kha Mmbi ya Vhupileli ya Lushaka ya Afrika Tshipembe (SANDF) he vha pfumbudzwa kha maitele o fhambanaho.Vho shuma kha rennge dzo fhambanaho kha SANDF, vha  tshi kha maimo o yaho nga u fhambana u swika vha tshi aluswa uya kha Ḽeithenethe Dzhenerala kha zwa ḽodzhisitiki nga 2014, ndi hone he vha shuma hone u swika vha tshi ri sia.5. Mbekanyamushumo dzine dza khou tevhela5.1. Muphuresidennde Vho Zuma vha ḓo dzhenelela vhuṱambo ha u vhea Khosi ya AmaXhosa, Muhulisei Khosi Vho Mpendulo Calvin Sigcawu (Ah! Zwelonke) ngei Nqadu kha ḽa Willowvale, Kapa Vhubvaḓuvha nga dzi 15 Shundunthule 2015.Khabinethe i fhululedza Khosi Vho Sigcawu kha u vhewa havho tshiduloni na u sedza phanḓa na u ḓo shumisana na Vhuhosi ha AmaGcaleka kha u fhaṱa zwitshavha zwa mahayani zwo khwaṱhaho, zwi linganaho na u bvelela zwi tshi ya phanḓa.5.2. Mufarisa Muphuresidennde Vho Cyril Ramaphosa vha ḓo dzhenelela Alternative Sanitation Indaba ine ya ḓo vha hone nga dzi 15 Shundunthule 2015 fhasi ha thero: “A si ngaha u gwedzha malaṱwa fhedzi”. Indaba i ḓo dovha ya ḓisa tshikhala tsha vhaṋetshedzi ha tshumelo vha thekhinoḽodzhi ya vhuthathatshili uri vha ṱane zwishumiswa zwavho.5.3. Muhasho wa Mveledziso ya Matshilisano, u tshi khou shumisana na Zhendedzi ḽa Tsireledzo ya Matshilisano Afrika Tshipembe na Zhendedzi ḽa Mveledziso ya Lushaka, zwi ḓo rwela ṱari Vhege ya Tsireledzo ya Vhana Mudavhini wa Mitambo wa Franklin ngei Kokstad, KwaZulu-Natal nga dzi 25 Shundunthule 2015 fhasi ha thero ine ya ri: “U shuma roṱhe kha u tsireledza vhana”. Vhege iyi i ḓo khunyelela nga dzi 31 Shundunthule 2015 ngei Gauteng.Ndivho ya fulo iḽi ndi u ḓivhadza sekithara dzoṱhe dza tshitshavha uri hu londotwe na u tsireledza vhana. Zwiṅwe hafhu, ndi u vhona uri vhana na vhaaluwa vha ḓivhe ngaha tsireledzo ine ṅwana a ḓiphina ngayo ire kha Ndayotewa, vhusimamulayo, mbekanyamaitele na zwishumiswa zwa dzitshakatshaka.Khabinethe i ita khuwelelo kha vhabebi na vhaunḓi uri vha rangise tsireledzo ya vhana phanḓa na u vhona uri vha khou londotwa nga vhaaluwa vha na vhuḓifhinduleli. Vhabebi na vhaunḓi vha khou ṱuṱuwedzwa u funza vhana ngaha nyimele dzire khombo, hu tshi katelwa maitele na zwiito zwi sa ṱanganedzei zwi itwaho nga vhaaluwa. Ndi vhuḓifhinduleli ha vhabebi na vhaunḓi ha u ḓivha uri vhana vhavho vha gai na u dzhia maga o teaho kha u vhona uri vhana vho tsireledzea.5.4. Minisiṱa wa Vhudavhidzani ha Ṱhingo na Tshumelo dza Poso, Vho Dokotela Siyabonga Cwele, vha ḓo fara Imbizo kha Miziamu wa Nelson Mandela ngei Qunu, hune ha vha Kapa Vhubvaḓuvha u pembelela Ḓuvha ḽa Vhudavhidzani ha Ṱhingo ha Ḽifhasi na Mafhungo a Tshitshavha nga dzi 17 Shundunthule 2015. Vhuṱambo uvhu vhu khou itelwa u ṱuṱuwedza vhathu uri vha shumise thekhinoḽodzhi nga vhunzhi uri vha kone u khwinisa matshilo avho.Minisiṱa vha ḓo ḓivhadza zwine muvhuso wa khou ita kha u shumisa thekhinoḽodzhi uri i khwinise nḓisedzo ya tshumelo kha vhadzulapo vhoṱhe vha Afrika Tshipembe, nga mannḓa avho vha dzulaho kha vhupo ha mahayani. Imbizo iyi ine ya farwa ṅwaha nga ṅwaha nga vhufarani ha Muvhuso wa Vunḓu wa Kapa Vhubvaḓuvha, vharangaphanḓa vha sialala na Foramu ya Vhudavhidzani ha Afrika Tshipembe, nga dzi 17 Shundunthule i ḓo swaya anivesari ya u sainwa ha Buthano ḽa Ṱheḽegirafu ya Dzitshakatsha ḽa u thoma na u simiwa ha Mbumbano ya Vhudavhidzani ha Ṱhingo ha Dzitshaka.Ndivho khulwane ya vhuṱambo uvhu ndi u thusa kha u ḓivhadza ngaha khonadzeo ine ya nga ḓiswa nga kha u shumiswa ha inthanethe na maṅwe mafhungo na vhudavhidzani ha thekhinoḽodzhi kha zwitshavha na ikonomi, na nḓila dza u ṱumanya khethekanyo ya didzhithaḽa.6. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo.6.1. Vho Advokheithi Motlatjo Josephine Ralefatane sa Mudzulatshidulo wa Bodo ya .zaDNA.6.2. Vho Dokotela Thomas Kwadwo Gyedu-Ababio sa Muofisiri Muhulwane (CEO) wa Zhendedzi ḽa Ndangulo ya Inkomati-Usuthu Catchment.6.3. Vho GV Andrews sa Muofisiri Muhulwane wa Kushumele kha: Muhasho wa Mutakalo.6.4. Vho NM Ratshoma sa Mufarisa Mulanguli Dzhenerala (DDG) wa Mbekanyamaitele ya Ikonomi: Muhasho wa Gwama ḽa Lushaka.6.5. Vho KG Sukdev sa CEO wa Zhendedzi ḽa Vhulanguli ha Phentsheni dza Muvhuso.6.6. Vho AD Mogajane sa DDG wa Masheleni a Muvhuso kha: Zhendedzi ḽa Gwama ḽa Lushaka.Mbudziso:Vho Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha ngaha Muṱangano wa Khabinethe wa dzi 27 Shundunthule 2015,28 May 2015,https://www.gov.za/node/739436,https://www.gov.za/ve/speeches/tshi%E1%B9%B1atamennde-tsha-ngaha-mu%E1%B9%B1angano-wa-khabinethe-wa-dzi-27-shundunthule-2015-28-may-2015,"1. Ḓuvha ḽa Afrika1.1. Khabinethe i tama u livhuwa maAfrika Tshipembe vhoṱhe vho shelaho mulenzhe kha vhuṱambo ha u pembelela Ḓuvha ḽa Afrika ha 2015, zwi sumbedzaho vhuḓikumedzeli hashu kha u fhaṱa Afrika ḽa vhuthihi, ḽa mulalo na ḽi bvelelaho.1.2. Khabinethe i dovha hafhu ya ita khuwelelo ya Muphuresidennde Vho Jacob Zuma kha  zwiimiswa na khamphani dzoṱhe dza Afrika Tshipembe uri dzi imise fuḽaga ya Mbumbano ya Afrika (AU) na ya Afrika Tshipembe khathihi. Izwi zwi khou itelwa u angaredza bono ḽa Afrika ḽa vhuthihi, ḽa mulalo na ḽi bvelelaho.2. U thomiwa ha mbekanyamushumo dza ndeme dza muvhuso2.1. Khabinethe i humbudza vhadzulapo vha Afrika Tshipembe na vhabvannḓa vha endaho na vhana uri Mulayo wa Ḽiṅwalo ḽa Phasipoto na u Enda u ḓo thoma u shuma nga dzi 1 Fulwi 2015.2.2. Fhasi ha vhusimamulayo vhuswa, vhabebi vha endaho na vhana vha miṅwaha ya fhasi ha 18 vha tea u vha vho fara ṱhanziela ya mabebo i sumbedzisaho madzina a vhabebi.  Izwi ndi tshipiḓa tsha vhuḓikumedzeli ha muvhuso ha u tsireledza dzangalelo ḽa nṱhesa kha vhana na u thivhela u rengiswa ha vhana.3. Tsheo dza ndeme dza Khabinethe3.1. Khabinethe yo themendela Mbekanyamaitele ya Lushaka ya Tshiendedzi tsha Mugudi, i sumbedzisaho ndededzo kha ṋetshedzo ya tshumelo dza vhuendi ha tshitshavha dza mugudi dzi bveledzaho, dzo teaho na dzo tsireledzeaho. U thomiwa hazwo hu ḓo bveledza kha tshumelo dza vhuendi ha mugudi dzo ṱanganelaho zwi ṋetshedzaho tshiimo tsha lushaka lwa tshiendedzi tshine tsha tea u shumiswa na tshivhumbeo tsha mbadelo dza u shumiswa ha tshumelo dza vhuendi nga mugudi. Mbekanyamaitele iyi i dovha ya tshimbilelana na Mulayo wa Zwikolo wa Afrika Tshipembe, wa 1996 (Mulayo wa vhu 84 wa 1996).3.2. Khabinethe yo themendela u ṋetshedzwa ha Muvhigo wa Afrika Tshipembe wa 1994 u swika 2014 wa Mvelaphanḓa kha u Thomiwa ha Mulevho wo Khwaṱhaho wa Vharangaphanḓa vha Mashango a Mbumbano ya Afrika kha Ndinganyo ya Mbeu kha ḽa Afrika u tshi ya kha Ofisi khulwane ya AU. Muvhigo uyu u khou lugisela Samithi ya Vharangaphanḓa vha Mashango a AU ine ya ḓo vha hone nga Fulwi 2015.Muvhigo, une wo angaredza tshikhala tsha ubva 1994 u swika 2014, u ṱhaṱhuvha na u sedzulusa u khwaṱha ha milayo yashu, mbekanyamaitele na mbekanyamushumo dze dza bveledzwa hu tshi itelwa u engedza nḓisedzo ya tshumelo dza mutheo, u sikwa ha mishumo, u fhungudza vhushai, u fhelisa khakhathi na u tsireledza pfanelo dza vhathu, vhafumakadzi na vhasidzana.3.3 Khabinethe yo themendela Mbekanyamaitele ya Vhaswa ya Lushaka ya 2020 (NYP 2020). Mbekanyamaitele iyi i khou dzhena vhuimoni ha NYP 2009-2014 ine ai tsha shuma. Mbekanyamaitele iyi yo bveledzwa nga murahu ha maitele e a vha hone a vhudzheneleli ha nyambedzano na vhaswa vha Afrika Tshipembe kha mavunḓu oṱhe a ṱahe.  I ḓo vha tshipiḓa tsha mutheo wa mveledziso ya Tshiṱirathedzhi tsha Mveledziso ya Vhaswa tsho ṱanganelaho.3.4. Khabinethe yo nyeṱulelwa ngaha mvelaphanḓa yo itwaho kha u dzudzanya Tshiimiswa tsha Mbambadzo ya Ndango ya Ndaka (PMTE). Tshiimiswa itshi tshi vhona uri hu vhe na vhubveledzi zwi tshi elana na masheleni  o shumiswaho kha ndango ya phothifoḽiyo ya ndaka ya Shango. Khabinethe i khou fushwa nga mvelaphanḓa na mbuyedzedzo ya modele wa bindu ḽa PMTE, zwine zwa ḓo khwinisa ndeme ya zwifhaṱo zwa muvhuso.Khabinethe yo dovha ya themendela u nangwa ha Vho  P Serote kha uri vha shume sa murangaphanḓa wa PMTE, Vho M Govender sa murangaphanḓa wa Facilities and Real  Estate na Vho  BS Mathews sa murangaphanḓa wa Tshumelo dza Redzhisiṱtiri ya Real Estate.4. Mbekanyamushumo dzine dza khou tevhela4.1 Afrika Tshipembe ḽi ḓo vha ṋemuḓi wa Samithi ya AU ngei Sandton Convention Centre ubva nga dzi 7 u swika dzi 15 Fulwi  2015 fhasi ha thero ine ya ri “Ṅwaha wa u Manḓafhadza na u Bveledzisa Vhafumakadzi kha Adzhenda ya Afrika ya 2063”. Mbekanyamushumo dza vhege iyo dzi ḓo khunyeledzwa nga Guvhangano ḽa Vharangaphanḓa vha Mashango ubva dzi 14 u swika dzi 15 Fulwi 2015.Riphabuḽiki ya Zimbabwe, sa yone yo rangaho phanḓa AU nga 2015, i ḓo tshimbidza samithi na miṱangano i yelanaho nayo. I ḓo vha yo sedza kha u shumiswa ha tsheo dzo dzhiwaho kha samithi ya Phando 2015, dzi katelaho Adzhenda ya 2063 na Pulane yayo ya u Thoma u Shuma ya Miṅwaha ya Fumi; Tshiimo tsha Mulalo na Tsireledzo kha Dzhango, hu tshi katelwa Vhutherorisi; u Mannḓafhadzwa na u Bveledziswa ha Vhafumakadzi; Zwiko zwi Elanaho zwa Tshikwama tsha AU; Ṱhanganelano ya Dzhango na u shumisa Senthara ya Afrika ya Ndango na Thivhelo ya Malwadze nga 2015.Muphuresidennde Vho Zuma vha ḓo vha tshipiḓa tsha vhuṱambo ha u vhewa tshiduloni ha Muphuresidennde wa Nigeria, Muphuresidende vho khethwaho Vho Mohammadu Buhari ngei Abuja, kha ḽa Nigeria nga dzi 29 Shundunthule 2015.4.2. Foramu ya Ikonomi ya Ḽifhasi ya Afrika i ḓo farelwa Ḓoroboni ya Kapa ubva nga dzi  3 u swika dzi 5 Fulwi 2015 fhasi ha thero ine ya ri: “Kale na zwino: U humbulwa hafhu ha Vhumatshelo ha Afrika”Khabinethe i ṱanganedza vharangaphanḓa vhoṱhe vha polotiki na vha mabindu u mona na dzhango ḽa Afrika na zwiṅwe zwipiḓa zwa shango musi muṱangano uyo u tshi ḓo vha u tshi khou swaya miṅwaha ya 25 ya tshanduko kha ḽa Afrika.Afrika Tshipembe ḽi khou sedza phanḓa kha u dzhenelela kha nyambedzano dza u engedzwa ha nyaluwo ya ikonomi i katelaho na mveledzio kha ḽa Afrika. Dzhango ḽi kha ḓi vha dzingu ḽa nyaluwo i ṱavhanyaho kha ḽifhasi na u vha fhethu hu kungaho ha vhubindudzi.4.3. Mufarisa Muphuresidennde Vho Cyril Ramaphosa, sa Mudzulatshidulo wa Khantsele ya AIDS ya Lushaka lwa Afrika Tshipembe, vha ḓo ṋetshedza mulaedza wa u vula Khonfarentsi ya vhusumbe ya AIDS Afrika Tshipembe ngei Inkosi Albert Luthuli International Convention Centre kha ḽa Durban ubva nga dzi 9 u swika 12 Fulwi 2015 fhasi ha thero ine ya ri: “Tsumbedziso, u Lumbama hafhu na Mbuyedzedzo”.Khonfarentsi iyi, ine ya farwa nga murahu ha miṅwaha mivhili miṅwe na miṅwe, yo no tou vha tshishumiswa tshi sumbedzaho tshanduko kha muvhuso na vhadzulapo vha Afrika Tshipembe kha u vhona mvelaphanḓa dzo itwaho kha u langa u kavhiwa nga HIV. I dovha ya ṋetshedza tshikhala kha vhathu vha shumaho na HIV na AIDS, Malwadze a Pfukelaho nga Vhudzekani (dziSTI) na Lufhia uri vha kovhele vhaṅwe nga ha tshenzhemo ya zwine vha ṱangana nazwo.Afrika Tshipembe ḽi na mbekanyamushumo khulwanesa ya anthirithirovairaḽa (ARV) kha ḽifhasi, na vhathu vha linganaho miḽioni tharu vhane vha khou shumisa dziARV ubva nga Nyendavhusiku 2014. Izwi zwo shela mulenzhe vhukuma kha u fhungudza u kavhiwa huswa nga HIV na mpfu dzi vhangwaho nga AIDS, na u vhona uri vhana vha tshila tshifhinga tshilapfu. U pulana nga vhuronwane ndi tshipiḓa tsha ndeme tsha u bvelela ha mbekanyamushumo iyi, i vhonaho uri tshiimiswa tshiṅwe na tshiṅwe tsha mutakalo tsha muvhuso tshi na ARV dzo linganaho.Afrika Tshipembe, nga kha Muhasho wa Saintsi na Thekhinoḽodzhi ḽo ita tsedzuluso dza HIV lwa miṅwaha minzhi. Vhubindudzi ha Muhasho wa Saintsi na Thekhinoḽodzhi kha tsedzuluso dza HIV ho thoma nga 1999 musi u tshi khou shumisana na Muhasho wa Mutakalo zwe zwa ita uri hu thomiwe Vhurangeli ha Khaelo ya AIDS Afrika Tshipembe.Nga 2009, thikhedzo ya Muhasho wa Saintsi na Thekhinoḽodzhi yo engedzea kha tsedzuluso ya HIV nga u katela vhuṅwe vhudzheneleli hu ngaho ṱhoḓisiso, dziARV, microbicides, hu tshi engedzwa kha khaelo. Ro thoma Tsedzuluso ya HIV ya Afrika Tshipembe na Pulatifomo ya Tshanduko (SHARP) u itela u lambedza tsedzuluso ya HIV na AIDS na u tshimbidza mveledziso ya thandululo dza tshanduko kha vhulwadze uvhu.Zwazwino ri khou tikedza thandela dzi na tshivhalo dza zwa HIV kha zwiimo zwo fhambanaho zwa mveledziso nga kha mbekanyamushumo ine ya pfi Vhufarani ha Tshiṱirathezi ha Tshanduko ya Mutakalo, vhu katelaho SHARP kha Khantsele ya Tsedzuluso ya Mishonga ya Afrika Tshipembe. Mushumo wa Mbekanyamushumo iyi ndi u tshimbidza ṱhanganelano ya vhasedzulusi vha HIV na AIDS vha Afrika Tshipembe, na u ita Nethiweke ya Lushaka ya Senthara ya Vhuṱanganelani ha Tsedzuluso kha HIV na AIDS.Zwazwino, vhunzhi ha zwiimiswa zwa tshaka mbili, ndayondangi dza tshaka mbili, thandela dza mveledziso ya zwibveledzwa dzi angarelaho ṱhoḓisiso, khaelo na  microbicides dzi khou isa phanḓa u itela u bveledza ndivho dza SHARP. Afrika Tshipembe ḽi ṱanganya u lwisana na AIDS, khathihi na thivhelo kha mbilu ya shango ya Pulane ya Lushaka ya Tshiṱirathedzhi kha HIV, dziSTI na TB (2012-2016).4.4 Mbekanyamushumo ya Ṅwedzi wa MupoNga Fulwi, Afrika Tshipembe ḽi ḓo pembelela maḓuvha a ndeme a mupo. Izwi zwi ḓo tshimbidzwa nga Muhasho wa zwa Mupo, nga dzi 5 Fulwi, ri ḓo pembelela Ḓuvha ḽa Mupo wa Ḽifhasi ngei Kimberley, hune ha vha Kapa Devhula.  Ḓuvha ḽa Maḓanzhe a Ḽifhasi  ḽi ḓo vha hone nga dzi 8 Fulwi ngei Bloemfontein, kha ḽa Free State hune ha ḓo vha hu na vhafarani vho fhambanaho kha u shumiswa ha Ikonomi ya Maḓanzhe ya Operation Phakisa  hune ra ḓo kovhelana mafhungo na zwitshavha zwapo a ikonomi ya lwanzhe na vhupo vhu kwameaho.  Nga dzi 17 Fulwi, Afrika Tshipembe ḽi ḓo pembelela Ḓuvha ḽa Ḽifhasi kha u Fhelisa Vhusoga kha muvhundu wa Nqutu, ngei KwaZulu-Natal. Ndivho ya maḓuvha aya a ndeme ya mupo ndi u engedza ndimuwo kha tshitshavha ngaha mupo na u sumbedzisa  vhaswa vha kha mavundu oṱhe hune ha ḓo farelwa mabembela aya uri vha vhone ngaha zwikhala zwire hone kha sekithara iyi.4.5. U rwelwa ṱari ha Mahoro mararu a FTA ngei Sharm-el-ShaikVhupo ha Mahoro mararu ha Mbambadzo ya Mahala  ha COMESA-EAC-SADC (TFTA) vhu ḓo thomiwa nga dzi 10 Fulwi 2015 ngei Sharm-el-Shaik, kha ḽa Egipita.  TFTA i ḓo sika maraga wa mashango a 26, na nyangaredzo ya vhathu vha fhiraho 625 miḽioni na Zwibveledwa Guṱe (GDP) zwi fhiraho $1 thiriḽiyoni.U rwelwa ṱari uhu hu sumbedzisa khunyeledzo ya nyambedzano dza Thendelano ya Mbambadzo ya Mahala i vheyaho milayo na muhanga kha mbadelo dzine ya lavhelela na vhuṅwe vhuḓikumedzeli vhune ha ḓo thomiwa. Nyambedzano dza mbadelo na milayo ya tsiko zwi ḓo ya phanḓa sa tshipiḓa tsha adzhenda ya ngomu.U rwelwa ṱari ha TFTA ndi tswikelelo ya ndeme kha dzhango ḽa Afrika na uri yo simulwa kha Pulane ya Kushumele ya Lagos ya Mbumbano ya Afrika (AU) na Thendelano ya Abuja ine ndivho yayo ya vha ya u thoma Tshitshavha tsha Ikonomi ya Afrika. Ri tenda kha uri izwi zwi ḓisa mulaedza wa ndeme wa uri Afrika ḽo ḓi kumedzela kha Adzhenda yaḽo ya ṱhanganelano ya ikonomi na u sika mupo wavhuḓi wa mbambadzo na vhubindudzi.Nyambedzano dza Vhupo ha Mahoro mararu ha Mbambadzo ya Mahala (TFTA) dzo thomiwa nga Fulwi 2011 kha Samithi ye ya vha yo farwa nga Muphuresidennde Vho Jacob Zuma ngei Sandton, hune ha vha Afrika Tshipembe.   4.6 U thomiwa ha nyambedzano dza FTA ya Dzhango kha Samithi ya AU nga FulwiU thomiwa ha nyambedzano dza Thendelano ya Mbambadzo ya Mahala ya Dzhango  (CFTA) nga Samithi ya AU zwi ḓo vha hone nga dzi 15 Fulwi 2015 ngei Johannesburg, hune ha vha Afrika Tshipembe.CFTA i ḓo thoma maraga wa vhathu vha fhiraho 1.3 biḽioni na GDP yo ṱanganelaho i fhiraho $2 thiriḽioni. I ḓo inga kha Vhupo ha Mahoro mararu ha Mbambadzo ya Mahala na mvelaphanḓa dzo swikelelwaho kha zwitshavha zwa ikonomi ya dzingu. I ḓo dovha ya fha vhavhambadzi na vhabindudzi tswikelelo kha maraga u aluwaho na u ḓisa mutheo wo khwiniswaho wa mbambadzo ya ngomu Afrika.5. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo.5.1. Vhaimeleli vha bvaho kha Muhasho wa Mabindu a Tshitshavha vha tshi ya kha  Bodo ya Vhutsivhudzi ha Fhethu ha Ikonimi:a) Vho Jacky Molisane (muraḓo o tou nangwaho);b) Vho Nontsikelelo Rose Mbono (muraḓo mufareli).5.2. Vho Dokotela Reginald Cassius Lubisi – Mulanguli Muhulwane kha Ofisi ya Muphuresidennde na Muṅwaleli wa Khabinethe ( yo vusuludzwa lwa miṅwaha miṱanu).5.3. Vho Christopher Kobla Gavor – Muhulwane wa Vhukalandeme: Muhasho wa Mveledziso ya Mahayani na Mbuyedzedzo ya Mavu.Mbudziso:Vho Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshiṱatamennde tsha ngaha muṱangano wa Khabinethe wa dzi 10 Fulwi 2015,11 Jun 2015,https://www.gov.za/speeches/statement-cabinet-meeting-10-june-2015-11-jun-2015-0000,https://www.gov.za/ve/speeches/statement-cabinet-meeting-10-june-2015-11-jun-2015-0000,"1. U shumiswa ha mbekanyamushumo dza ndeme dza muvhuso1.1. Khabinethe yo ṱolwa zwi tshi bva kha mawanwa a muvhigo wa kotare ya vhuṋa (Phando-Ṱhafamuhwe 2015).  Yo fushwa ngaha mvelaphanḓa yo itwaho. Miraḓo Mihulwane i ḓo ita mishumo ya vhudzheneleli ha nyanḓadzamafhungo na vhafaramikovhe u itela u vhekanya mvelaphanḓa dzo itwaho kha mvelelo dza kotare ya vhuṋa. Zwidodombedzwa zwi ḓo ḓivhadzwa musi ho no khunyeledzwa tshikedulu.1.2. Khabinethe yo ṱanganedza u ṋangwa ha vhabveledzi vha fulufulu ḽi vhuedzedzeaho vha 13 kha luṱa lwa vhuṋa lwa muvhuso kha Mbekanyamushumo ya u Wana Vhabveledzi vha Muḓagasi wo Ḓiimisaho wa Fulufulu ḽi Vhuedzedzeaho. Vhabveledzi vha fulufulu iḽi ḽi vhuedzedzeaho (soḽa na fulufulu ḽa mudagasi wa muya) vha ḓo ṋetshedza nyengedzo ya megawatsi dza 1 084 hu tshi itelwa u tikedza giridi ya lushaka zwine zwa ḓo thusa shango uri ḽi sendele tsini na ṋetshedzo ya fulufulu ḽi yaho phanḓa lwa tshifhinga tshilapfu.1.3. Khabinethe i ṱanganedza Mawanwa a Odithi ya Muvhuso Wapo a 2013-2014 na u khoḓa kushumele kwa mimasipala ku sumbedzaho u khwiṋifhala havhuḓi kha masia oṱhe a mawanwa a odithi ya masipala. Tshivhalo tsha phesenthe ya nṱha ya 96 ya vhaṱolwa (mimasipala na zwiimiswa wa masipala) zwo ṋetshedza zwitatamennde zwazwo zwa masheleni nga tshifhinga, zwine zwa vha nyaluwo khulwane vhukuma ya u bva kha 93% ya 2012/13 na 78% ya 2007/08.Muvhigo u sumbedzisa uri ho vha na vhuḓidini ho itwaho vhukuma kha u tandulula khaedu ya ndozwo dzi songo teaho. Zwi vhonalaho vhukuma ndi nyengedzeo khulwane ya tshivhalo tsha mimasipala na zwiimiswa zwa masipala zwina odithi yavhuḓi ubva kha 30 ya 2012/13 uya kha 58 ya 2013/14, na sumbe ya 2007/08 i sumbedzaho vhuvhusi havhuḓi na ndango yavhuḓi ya masheleni.Vhaṱolwa vha na mbuno dzo imaho zwavhuḓi dza masheleni zwa zwino vha na vhuḓifhinduleli ha 76% ya mugaganyagwama woṱhe wa ndozwo ya muvhuso wapo wa R315 biḽioni. Izwi zwi amba uri kha R10 iṅwe na iṅwe ino shumiswa nga muvhuso wapo, R8 i shumiswa nga zwiimiswa zwine zwa vha na zwiṱatamende zwa masheleni zwire kha vhuimo havhuḓi.Kha mimasipala na zwiimiswa zwa 335 zwo ṱolwaho, ya 102 yo khwiṋifhadzwa, ya 194 itshe yo ralo, 27 yo tsela fhasi ngeno huna mivhili ine ya kha ḓi vha miswa na ya fumi yo salelaho. Izwi zwi khwaṱhisa na u tikedza nḓisedzo ya tshumelo dza muthelo dzi bveledzaho zwi tshi elana na maitele a ‘U humela kha zwa Mutheo’. Khabinethe i ṱanganedza izwo sa tshipiḓa tsha tshiṱirathedzhi tsha U humela kha zwa Mutheo, hu tshi ḓo sedzeswa kha mimasipala ya 50 yo wanaho mbuno dza odithi yo hanedzwaho, nga mannḓa ya 25 yo wanaho khanedzo kha miṅwaha miṱanu yo fhiraho.Khabinethe i dovha ya ṱahisa mbilaelo yayo kha mimasipala ine ya kha ḓi isa phanḓa na u thola vhathu vha songo fanelaho kana vha si na ṱhoḓea dzo teaho nga u ita izwo vha vha vha tshi khou sedzela fhasi maitele a kuvhesele kwavhuḓi. Minisiṱa wa Muhasho wa Muvhuso wa Tshumisano na zwa Sialala, vha tshi khou shumisana na mimasipala vha ḓo ṱavhanyisa maitele a u tandulula mafhungo aya.2. Tsheo dza ndeme dza Khabinethe2.1. Khabinethe yo themendela Pulane ya Tshanduko ya Tshiṱirathedzhi ya Poswo ya Afrika Tshipembe (SAPO). Pulane iyi yo thusa kha u ṱodulusa zwivhangi zwa thaidzo na u topola vhudzheneleli ha tshiṱirathedzhi ha ndeme ha u shandukisa tshiimiswa. Modele muswa wa bindu u khou bveledzwa une wa ḓo fhungudza u ḓitika ho kalulaho kha bindu ḽa marifhi zwa ita uri hu itwe zwa ṱhanganelano ya tsumbathengo yo dziaho.  Khabinethe ina fulufhelo ḽa uri tshiṱirathedzhi itsho tshi ḓo bveledza SAPO. Minisiṱa wa Muhasho  wa Themamveledziso ya Vhudavhidzani na Tshumelo dza Poswo, khathihi na vhalangi vha SAPO, vha ḓo fara muṱangano na vhoramafhungo wa u amba nga vhuḓalo ngaha pulane iyi.2.2. Khabinethe yo themendela mvelelo dzo ṱanganedzwaho kha muvhigo wa u thoma wa Afrika Tshipembe wa u thomiwa ha Thendelonzwiwa ya Afrika kha Pfanelo dza Vhuvha ha vhuḓi ha Ṅwana (2000-2013), uri dzi iswe Phalamenndeni. Muvhigo uyu wo ṱanganedzwa utshi bva kha Komiti ya Afrika ya Vhomakone kha Pfanelo na Vhuvha ha vhuḓi ha Ṅwana. Khabinethe yo tikedza maitele a muvhuso a u vhona uri hu vhe na u ṱanganelana, u vha khagala na vhudzheneleli kha u shumiswa ha Thendelonzwiwa ya Afrika kha Pfanelo dza Vhuvha ha vhuḓi ha Ṅwana itshi tevhedzela pfanelo dza vhana dza kha ndayotewa.U ṋetshedzwa ha muvhigo wa Afrika Tshipembe zwi khou elana na milayo na pfanelo dza thendelano ya dzitshakatshaka. Muvhigo uyu u shuma sa muelo wa u sumbedzisa mvelaphanḓa ya lushaka kha u kona pfanelo na vhuvha ha vhana.3. Tshiimo tsha Khabinethe kha mafhungo a zwino3.1. Khabibethe yo khoḓa mushumo wo tshimbilaho zwavhuḓi wa Foramu ya Ikonomi ya Lifhasi (WEF) wo farelwaho ngei Ḓoroboni ya Kapa vhege yo fhiraho, u tendelanaho na zwa uri shango iḽi ndi ḽa maimo a nṱha vhunga hu tshi farelwa hone miṱangano ya maimo a nṱha ya dzitshakatshaka. WEF Afrika yo ṋetshedza muvhuso tshikhala tsha u ṱana Afrika Tshipembe sa hone fhethu ha vhubindudzi na mabindu, zwine zwa vha zwa ndeme kha u swikelela ndivho ya Pulane ya Mveledziso ya Lushaka (NDP).Khabinethe i dovha ya ṱanganedza mushumo muhulwane wo itwaho nga sekithara ya nyanḓadzamafhungo kha u vhona uri mafhungo a vhuṱambo uvhu ha ndeme aya kha pulatifomo dzo fhambanaho uri a pfale kha maAfrika Tshipembe.Phimo ya Afrika Tshipembe ya tshikolodo kha BBB uya nga khamphani ya Fitch ya u ṱola Phimo dzi khwaṱhisedza uri shango ḽi kha ḓi vha ḽo vulela vhubindudzi ha mashango a nnḓa na u dovha zwa sumbedzisa vhuḓikumedzeli ha muvhuso ha ndango yavhuḓi ya masheleni. Ngeno mafhungo o ṱahiswaho nga Fitch a tshi khou dzhielwa nṱha nga muvhuso.3.2. Khabinethe i ṱanganedza u rwelwatari ha Media Landscape 2014 – U pembelela Minwaha ya 20 ya Nyanḓadzamafhungo ya Afrika Tshipembe, zwine zwa katela masia o fhambanaho a zwi nyanyulaho zwa miṅwaha ya 21 yo fhiraho he nyanḓadzamafhungo ya shela mulenzhe nga nḓila khulwane. Luṱa luṅwe na luṅwe lu sumbedzisa nḓila ye nyanḓadzamafhungo ya vha yo ima ngayo u bva 1994 na uri ri bva kule gai ri tshi khou dovha hafhu ra sedza kha khaeudu dza matshelo. Vhunzhi ha vhafaramikovhe vha tenda uri huna zwinzhi zwo swikelelwaho kha iḽi sia.Khabinethe i tsivhudza avho vhane vha vha kha zwa nyanḓadzamafhungo, vhoradzipfunzo, tshitshavha zwatsho na muvhuso uri vha vhale Media Landscape 2014, i dzikusaho khanedzano dzo dodombedzwaho na nyambedzano dza ngaha miṅwaha ya 20 ya nyanḓadzamafhungo kha Afrika Tshipembe ḽa demokirasi. Nyanḓadzo iyi i ṋetshedza ndivho na vhuḓifhinduleli ha ngoho ha sekithara ya nyanḓadzamafhungo ya shango. Kha maitele a mvetamveto yo kona u sika vhushumisani ho khwaṱhaho vhukati ha muvhuso na nḓowetshumo ya nyanḓadzamafhungo, nga kha vharangaphanḓa na madzangano a tshitshavha.3.3. Khabinethe i tendelana na fhulufhelo ḽayo kha Manḓalanga a Vhutshutshisi ha Lushaka (NPA) kha u ita mushumo u bveledzaho sa zwe a nangelwa zwone nga Ndayotewa yashu hu songo sedzwa tshanduko dzo itwaho kha vhurangaphanḓa.NPA i kha ḓi vha yo khwaṱha kha mushumo wayo, na uri ina zwiimiswa na sisiṱeme dzi elanaho nayo dzine dza isa phanḓa na u vhona uri ahuna vhutshinyi tshitshavhani. Nga 2014 dzangano ḽo khwinisa phimo yaḽo ya u gwevha kha zwiimo zwa khothe dzothe nga 93.6% i linganaho na (milandu ya 73 641) kha khothe dza zwiṱiriki, 76% i linganaho na (milandu ya 27 246) kha khothe dza dzingu na 88% i linganaho na (milandu ya 911) kha khothe dzothe khulwane kana dza nṱha.3.4. Khabinete i ṱanganedza u bviswa ha Tsedzuluso ya u thoma ya zwithu zwi si zwavhuḓi ya Afrika Tshipembe yo sedza kha kuhumbulele kwa vhathu ngaha HIV na AIDS na TB kha Khonfarentsi ya Afrika Tshipembe ya Vhusumbe ya AIDS, ine ya vha kati ngei Durban. Tsedzuluso iyi, ine ya vha khulwanesa kha ḽifhasi, i ṋetshedza maga a tshanduko nahone a konadzeaho na dzimbekanyamushumo kha u ṱalulwa ha vhulwadze na vhathu vhane vha vha na HIV na TB.3.5. Khabinete yo ṱanganedza u bvelela ha Vhege ya Tsireledzo ya Vhana (CPW) na u ombedzela uri vhana vhashu ndi vhone thikho ya vhumatshelo ha shango ḽashu na u tsivhudza zwitshavha zwashu uri zwi vha tsireledze kha u sa ṱhogomelwa na u tambudzwa. Zwiṅwe hafhu, Khabinethe i tama u livhuwa mazhendedzi oṱhe a muvhuso, tshitshavha na vhafarani vha tshitshavha vhane vha khou shuma vha sa neti na u fhira kha CPW kha u tsivhudza zwitshavha uri zwi tsireledze vhana vhashu.  3.6. Khabinethe i ṱanganedza tshanduko yo khwaṱhaho ya Telkom ine muvhuso wa vha mufaramukovhe muhulwane, u tshi khou langa 40%. U shanduka ha khamphanni iyi zwo ita uri hu vhe na nyaluwo khulwane ya tsumbathengo na mukovhe lwa u tou thoma ubva nga 2011 ya 245 senthe.3.7. Khabinethe yo ṱolwa nga ha u thomiwa ha mulayo wa khwaṱhisedzo dza zwenezwino dza vhusimamulayo ha mupfuluwo na ndango dza mupfuluwo dza 2014, hu tshi katelwa thoḓea dza u enda na vhana kha mikaṋo kana vhuimazwikepe ha Afrika Tshipembe, wo thomaho u shuma nga dzi 1 Fulwi 2015.Zwo ralo, Khabinethe yo dzhiela nṱha makumedzwa a bvaho kha sekithara dzo fhambanaho. Uri makumedzwa aya a pfale, Khabinethe yo pulana u thoma thimu ya dziminisiṱa ubva kha zwigwada zwa ikonomi na zwa vhutsireledzi.  Tshigwada itsho tshi khou lavhelelwa u ambedzana na u dzhenelela kha mbilaelo idzo, ndivho khulwane iya u wana nḓila dza u tandulula masiandoitwa o ḓiswaho nga u thomiwa ha ndango iyi. Tshigwada itshi tshi ḓo rangwa nga Minisiṱa Vho Malusi Gigaba.  Hu tshi engedzwa, Komiti ya Dziminisiṱa ya ngangomu kha zwa Mupfuluwo kana Tsudzuluso i ḓo isa phanḓa na mushumo wayo wa u sedzulusa hafhu kha zwoṱhe zwi kwamaho vhapfuluwi vhane vha vha kha shango. Mushumo uyu u ḓo thusa kha u ṋetshedza sainedzhi vhukati ha mupfuluwo na milayo yashu.4. Mbekanyamushumo dzine dza khou tevhela4.1. Muphuresidennde Vho Jacob Zuma vha ḓo dzhenelela vhuṱambo ha Ḓuvha ḽa Vhaswa nga dzi 16 Fulwi 2015 ngei Tshwane Events Centre, kha ḽa Gauteng fhasi ha thero ine ya ri: “Vhaswa vha khou bveledza Afrika Tshipembe”.  Muphuresidennde vha ḓo dovha vha tshimbidza madalo a Siyahlola kha Yunivesithi ya Thekhinoḽodzhi ya Tshwane ya ngei Khamphasini ya Tshipembe ire Soshanguve, kha ḽa Gauteng nga dzi 23 Fulwi 2015. Madalo aya a u ṱola a ḓo sedza kha vhurangeli ho itelwaho u khwinisa matshilo a vhaswa vhashu na u vha manḓafhadza uri vha shele mulenzhe nga nḓila ya khwine kha ikonomi ya shango ḽashu. Khabinethe i ita khuwelelo kha vhaswa uri vha sa tambe nga tshikhala itshi tsho ṋetshedzwaho nga mbekanyamushumo dza muvhuso sa Mbekanyamushumo ya Mishumo ya Tshitshavha, i sumbedzisaho nḓila ine vhufarani ha ḓisa tshanduko ngayo kha themamveledziso ya tshitshavha na tshumelo, na u engedza zwikhala zwa mishumo kha uri ivhe mishumo iyaho phanda zwo itwa nga u pfukiselwa na mveledziso ya zwikili.Nga kha Zhendedzi ḽa Lushaka ḽa Mveledziso ya Vhaswa, vhaswa vhazhi vha khou ḓiswa kha ikonomi yo angalalaho nga kha mbekanyamushumo dzavho dzi ṋetshedzaho thikhedzo kha vhoramabindu vha vhaswa.4.2. Afrika Tshipembe ḽi ḓo vha tshipiḓa tsha u pembela ha dzhango nga u angaredza nga dzi 3 Fulwi 2015 kha u swaya Duvha ḽa Afrika ḽa Tshumelo dza Tshitshavha fhasi ha thero ine ya ri: “Mushumo wa Tshumelo dza Tshitshavha kha u Manḓafhadzwa ha Vhafumakadzi, Tshanduko na Netshedzo ya Tshumelo i Swikeleleaho”. NDP yo dovha ya sumbedzisa u khwaṱhisedza ha khonadzeo ya Shango sa zwa ndeme kha u swikelela Bono ḽa 2030. Ubva 1994 shango ḽo ita zwinzhi vhukuma kha u vhea vhafumakadzi kha maimo a vhulangi ha nṱha kha Tshumelo dza Muvhuso zwe zwa vha zwo ima kha 39.8% nga Ṱhafamuhwe 2014.4.3. Khabinethe i ita khuwelelo kha maAfrika Tshipembe uri vha dzhoine muvhuso nga Ḓuvha ḽa Dzitshavhi ḽa Ḽifhasi nga dzi 20 Fulwi 2015, kha u khwaṱhisedza vhuḓikumedzeli ha shango kha dzitshakatshaka uri dzitshavhi dzoṱhe dzi farwe nga khuliso. Sa tswayo ya 1951 Geneva Refugee Convention na u vha shango ḽi dzhielaho nṱha pfanelo dza vhathu, ro tewa nga u tsireledza pfanelo dza mutheo dza dzitshavhi vhare mikanoni yashu. Kanzhi vhathu avha ndi vhathu vha sa koni u ḓilwela, vhanna, vhafumakadzi na vhana vho kombetshedzwaho u vha mashangoni a havho, vha ita izwo nga mafulufulu nahone vho ḓiimisela.4.4. Muhasho wa zwa Muno, khathihi na miṅwe mihasho ya muvhuso na mazhendedzi, i ḓo rwelwa ṱari Operation Pyramid nga dzi 19 Fulwi 2015 ngei Skukuza, kha ḽa Mpumalanga fhasi ha thero ine yari: “U shumisana roṱhe u itela u vha na mikano yo tsireledzeaho”. Operation Pyramid i ḓo tshimbidza na u vhekanya zwavhuḓi mazhendedzi, thandela dza mikaṋoni, mbekanyamushumo na vhudzheneleli a muvhuso. Vhurangeli uvhu ha tshanduko vhu ḓo shuma u swika hu tshi thomiwa Zhendedzi ḽa Ndango ya Mikano nga 2017 sa zwe zwa tiswa zwone. Vhulangi ha u pfuka ha vhathu na u pfukiswa ha thundu mikanoni ho tsireledzeaho na hu bveledzaho vhu ḓo itwa nga nḓila i elanaho na vhuvhekanyandeme ha mveledziso ya lushaka.4.5. Anivesari ya vhu 60 ya Thendelonzwiwa ya Mbofholowo, ine ya ḓo itwa nga dzi 26 Fulwi 2015, i ḓo shumiswa kha u sumbedzwa mvelaphanḓa dze dza vha hone kha mbofholowo, na u sumbedza ndivhanyo vhukati ha mbekanyamaitele dza muvhuso na ḽiṅwalo ḽa ḓivhazwakale. Thendelonzwiwa ya Mbofholowo ndi mutheo wo teaho Ndayotewa yashu i khoḓwaho nga ḽifhasi; zwazwino i bveledza kha shango ḽine ra khou fhaṱa nga kha mbekanyamaitele na mbekanyamushumo dzashu.5. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo.5.1. Vho Zacharia Isak Modise sa Khomishinara wa Lushaka wa Tshumelo dza Ndulamiso.5.2. Vho Bernedette Muthien sa Mufarisa Mulanguli Dzhenerala wa Maitele a u swikelela Ndinganyo ya Mbeu kha Muhasho wa Vhafumakadzi.Mbudziso:Vho Phumla Williams (Muambeli wa Khabinethe o tou Farelaho)Vhukwamani: 083 501 0139"
Tshitatamennde tsha ngaha Muṱangano wa Khabinethe wa dzi 24 Fulwi 2015,25 Jun 2015,https://www.gov.za/speeches/statement-cabinet-meeting-24-june-2015-25-jun-2015-0000,https://www.gov.za/ve/speeches/statement-cabinet-meeting-24-june-2015-25-jun-2015-0000,"1. U thomiwa ha Mbekanyamushumo dza Ndeme dza Muvhuso1.1. Khabinethe i ṱanganedza tsheo dzo dzhiwaho ngei kha Samithi ya Mbumbano ya Afrika ya vhu 25 (AU) ine ya vhea Afrika kha nḓila ntswa ya mvelaphanḓa na nyaluwo ine ya ḓo ita uri dzhango ḽashu ḽi vhe kha maimo o teaho kha mafhungo a shango.Tsheo dzi katela vhuthihi na u shuma ha mmbi nthihi ṅwaha uno u sa athu fhela. Vharangaphanḓa vho fulufhedzisa u ṱavhanyisa mashumele a Mmbi Pfareli ya Afrika (ASF).Khabinethe yo fhululedza vhurangeli nga AU uya kha u ṱanganywa ha dzingu huhulu na mbambadzo nga kha u thomiwa ha nyambedzano dza u thoma vhupo ha mbambadzo yo vhofholowaho ya dzhango ine ya ḓo vhumba vhukonani ho khwaṱhaho vhukati ha ikonomi dza Afrika. 1.2 Khabinethe yo dovha hafhu u ṱanganedza u ṱangana ha Minisiṱa dza Mbumbano ya Afrika dzi re na Vhuḓifhinduleli ha Mafhungo a Mbeu na Vhafumakadzi we wa farwa nga dzi 12 Fulwi 2015, nga murahu ha Phanele ya Maimo a Nṱha ya Vhuvhili ya AU nga ha u Eḓanyiswa ha Mbeu na u Khwaṱhiswa ha Vhafumakadzi (HLP) he ha farwa u bva nga dzi 10 – 12 Fulwi 2015 mikaṋoni ya Dzulo Zwaḽo ḽa vhu 25 ḽa Buthano ḽa AU, fhasi ha Thero i tevhelaho: “Itani uri zwi Itee Nga u Katela Vhafumakadzi lwa Masheleni kha Sekithara ya Vhubindudzi ha Vhulimi”.Mvelelo dza miṱangano iyo mivhili ho vha Mulevho na Khuwelelo ya Nyito kha u Katelwa Mashelenini kha Vhubindudzi ha Vhulimi. Khuwelelo ya Nyito i khou vhidza Miraḓo ya Mashango vhukati ha vhaṅwe.U thoma pfanelo ya vhafumakadzi ya u swikeleIa, ndaulo, vhuṋe na mbuelo u bva kha zwiko zwa masheleni, hu tshi katelwa na u swikelela maitele a u renga a tshitshavha kha zwa Pfunzo, mafhungo na mveledziso ya zwikili, thekinoḽodzhi dza vhubveledzi na nḓowedzo, na u fhaṱa vhukoni na u bveledza u khwaṱhiswa lwa ikonomi ha vhafumakadzi kha vhubindudzi ha vhulimi;U khwaṱhisa vhurangeli ha u sika vhupo havhuḓi u itela uri vhafumakadzi vha kone u ita vhubindudzi ha vhulimi na u dzhenelela kha zwa vhulimi nga kha u thivhela na u tandulula khuḓano dza dzhango, u tandulula, u shumisa na u fhungudza masiandoitwa a tshanduko ya kilima, na u tandulula masiandoitwa a madwadze na zwiwo zwa mupo.       U tshimbidza mveledziso ya vhubindudzi ha vhulimi na mafhungo a vhulimi nga kha u shumisa mitshini, vhubveledzi ha thekinoḽodzhi na mveledziso ya zwikili zwa vhafumakadzi;1.3 Miṅwedzini i si gathi, vhagudiswa vha matiriki vha ḓo vha vha tshi khou ṅwala milingo yavho ya mafheloni a ṅwaha. Khabinethe i khou ita khuwelelo kha vhagudiswa vha Kiḽasi ya 2015 uri vha ite khumbelo dza u ṱanganedzwa zwikoloni zwa pfunzo dza nṱha hu tshe na tshifhinga sa tshipiḓa tsha Fulo ḽa Apply Now/ Khetha Career Guidance ḽine ḽa itwa ṅwaha muṅwe na muṅwe nga Muhasho wa Pfunzo ya Nṱha na Vhugudisi.Ri humbela vhagudiswa vhoṱhe uri vha dzhiele nzhele Mbalo na Saintsi sa mabuḓo ane a isa nyaluwo ya ikonomi yashu kha maimo a nṱha. Vhusiki na vhubveledzi ndi zwithu zwa ndeme zwi tshimbidzaho ikonomi ya shango. Vhaswa vha fanela u tandula zwikhala zwi re hone kha magudedzi a  thekinikhala na magudedzi a Vhugudisi ha Pfunzo ya Mishumo ya zwanḓa a re hone shangoni ḽashu nṱha ha dziyunivesithi dzi re hone, dzine dza katela yunivesithi ntswa yo thomiwaho ya Sol T Plaatje ngei Devhula ha Kapa na Yunivesithi ya Mpumalanga.2. Tsheo dza Khabinethe dza Ndeme2.1 Khabinethe yo tendela tsheo ya u nanga Vhupo ha Mveledziso ya Nḓowetshumo ha Maluti-A-Phofung (MAP IDZ) ngei Tshiame (Industriqwa-1A), kha ḽa Harrismith, Vunḓuni ḽa Free State.  Yo dovha ya tendela u ṋewa ha Thendelo ya Mushumisi ya zouni iyi kha Koporasi ya Mveledziso ya Free State.U nangwa ha MAP IDZ zwi ḓo thoma luvhanḓe lwa nzudzanyo kha khiḽomitha dza 10 nnḓa ha Harrismith (vhuponi ha kale ha Industriqwa), zwihulwanesa hu u ṋetshedza tshumelo kha sekithara ya vhuendi, vhubveledzi ha zwithu zwiṱuku, vhubveledzi ha zwibveledzwa zwa vhulimi na u kovhekanya.2.2 Khabinethe yo tendela uri Afrika Tshipembe ḽi vhe muraḓo wa Bannga ya Vhubindudzi ya Themamveledziso ya Asia. Bannga iyi i sedzesa kha Dzingu ḽa  Asia na ḽa Oceania kha u tikedza vhubindudzi ha themamveledziso. U shela mulenzhe ha Afrika Tshipembe zwi ḓo khwaṱhisa u alusa vhushaka ha mabindu na dzingu nahone zwi ḓo dovha zwa sumbedza thikhedzo kha ndavhelelo ya mveledziso ya dzingu.2.3 Khabinethe yo tendela u nangwa ha Minisiṱa wa Tshumelo ya Vhulamukanyi na Vhululamisi na Minisiṱa wa Mapholisa sa vha re na vhuḓifhinduleli kha u khunyeledza vhuḓifhinduleli ha Muvhuso u ya nga tshiteṅwa 9(2) tsha Mulayo wa u Thivhela na u Lwa na u shengedzwa ha Vhathu, 2013.Minisiṱa idzi mbili dzi ḓo vha na vhuḓifhinduleli ha u bveledza mbekanyamushumo dzine ndivho yadzo ha vha u thivhela na u lwa na u shengedzwa hune ha ṱuṱuwedza ndeme ya pfanelo ya mbofholowo na tsireledzo sa zwe zwa bulwa kha tshiteṅwa 12 tsha ndayotewa.2.4 Khabinethe yo tendela mukumedzo wa Thendelano ya Matshimbidzele o Engedzwaho kha Mbambadzo, Mveledziso na Nyanḓano vhukati ha Tshitshavha tsha Yuropa na Miraḓo ya Mashango ayo kha Phalamennde u itela thendelano.  Matshimbidzele o Engedzwaho a zwithu a dzhiela nṱha u swikela ha Riphabuliki ya Croatia kha Mbumbano ya Yuropa (EU) ine ya dzhena kha Matshimbidzele ayo nga Murahu. U huliswa ha EU hu ḓo khwinisa Afrika Tshipembe u kona u swikelela mimakete ya EU, zwine zwa ḓo swikisa kha u sika zwikhala zwa mishumo, u engedza nyaluwo ya ikonomi, na u khwinisa vhuḓinangeli nga vharengi. Izwi zwi tshimbilelana na bono ḽa Pulane ya Mveledziso ya Lushaka (NDP) ya u sika mishumo, u alusa ikonomi na u ṱuṱuwedza mbambadzelaseli.2.5 Khabinethe yo tenda uri maimo a dzitshakhatshakha na maṅwe maga a sainthifiki a thomiwe, muhumbulo u wa u vhona uri ndangulo ya khombo yo teaho i a shumiswa musi hu tshi ṱundiwa zwibveledzwa zwa kholomo na zwi kwamaho kholomo.Uhu u livhanywa ha ṱhoḓea dza zwiṱundwa na nyendedzi dza sainthifiki dza dzitshakatshaka dza Afrika Tshipembe, hu ḓo khwaṱhisa maimo a shango kha mbambadzo ya dzitshakatshaka. Izwi zwi ḓo ṱanḓavhudza u swikelela ho eḓanaho, ho tsireledzeaho na zwiḽiwa zwa pfushi kha vhathu na phukha nga kha maano a u wana hune zwithu zwa bva hone nahone zwi ḓo engedza tsiko ya mishumo nga kha u ṱunda zwibveledzwa zwa ṋama ya kholomo zwine zwa ḓo dovha zwa bveledzwa fhano Afrika Tshipembe.3 Milayotibe3.1 Khabinethe yo tendela u ḓivhadzwa ha Mulayotibe wa Khwiniso wa Mafhungo a Vhugevhenga, wa 2015 Phalamenndeni.Khwiniso dzi ḓo ṋea tshanduko kha milayo i elanaho na vhutshinyi ha themamveledziso vhu fanaho na u tswa khebuḽu na dziṱhingo. U ṋewa ha beiḽi hu ḓo konḓiswa, u gwevha vhatshinyi na u sika vhutshinyi vhuswa u iledza tshinyalelo kha themamveledziso ya ndeme yo vhangwaho nga u tshinyadza kana u dzhenelela kha mashumele a tshumelo dza mutheo nga maitele a vhugevhenga.Musi Mulayotibe wo no phasiswa u ḓo vhona uri ho vhewa maga a u tsireledza themamveledziso, ine khayo ho vhewa ṱhoḓea khulu ya vhubindudzi ha tshitshavha, u itela uri shango ḽi swikelele zwipikwa zwaḽo zwa nyaluwo ya ikonomi na u alusa zwikhala zwa mishumo.3.2 Khabinethe yo tendela u ḓivhadzwa ha Mulayotibe wa Ṱhuṱhuwedzo na Tsireledzo ya Vhubindudzi wo sedzuluswaho, 2015 Phalamenndeni. Mulayotibe u khwaṱhisedza uri Afrika Tshipembe kha ḓi ṱoḓa u ṱanganedza vhubindudzi ha nnḓa, u ṋea vhutsireledzi ho teaho na tsireledzo kha vhabindudzi vhoṱhe, na ndondolo ya pfanelo ya vhuḓivhusi ha Muvhuso wa Afrika Tshipembe u sala murahu mveledziso na tshandukiso ya zwipikwa zwa mbekanyamaitele ya tshitshavha.Izwi ndi u tikedza zwipikwa zwa Pulane ya Mveledziso ya Lushaka (NDP) zwa u ṱuṱuwedza vhubindudzi na nyaluwo ya mbambadzelwaseli u ṱuṱula nyaluwo ya tshifhinga tshilapfu na mveledziso Afrika Tshipembe.3.3 Khabinethe yo tendela nyanḓadzo ya Mulayotibe wa Khwiniso wa Nzivhanyedziso, wa 2015 ngomu gurannḓani ya Muvhuso u itela vhukwamani ho ṱanḓavhuwaho.Mulayotibe u khwinisa Mulayo wa Nzivhanyedziso, wa vhu 98 wa 1978 na Mulayo wa Tsireledzo ya Vhatambi, wa vhu 11 wa 1967, ine yo no vha ya kale ngauri a i tsha sedza mveledziso kha maimo a thendelano dza vhanzhi kana hone u sa amba tshithu nga ha mafhungo a didzhithala.Mulayotibe u tandulula u ṋewa ṱhanziela ha mushumo wa nzivhanyedziso zwi tshi elana na mushumo wo itwaho u thivhela tshumiso ya mushumo wa muṅwe u tshi itela malamba. Izwi zwi ḓo thusa muvhuso u tandulula nyimele mmbi ya vhoramizika na vhatambi nga u vhona uri mbadelo kha muṋe wa tshithu nga murahu ha u tshishumisa dzi badelwa nga tshifhinga nga khamphani dza u rekhoda na vhahashi vhunga vhunzhi havho vha khou lovha vha tshi tambula.3.4 Khabinethe yo tendela u ḓivhadzwa ha Mulayotibe wa Khwiniso wa Khomishini ya Tshumelo ya Tshitshavha, wa 2015 Phalamenndeni. Uyu u khwinisa Mulayo wa Khomishini ya Tshumelo ya Tshitshavha wa vhu 46 wa 1997.Mulayotibe u shuma na nyimele dza mvusuludzo ya themo ya Khomishina na u ṋea maanḓa mudzulatshidulo a u nanga muṅwe wa dzikhomishina u imela lwa tshifhinganyana nga tshifhinga tsha musi hu si na mudzulatshidulo na mufarisa mudzulatshidulo.4 Tshiimo tsha Khabinethe kha mafhungo a zwino4.1 Khabinethe i ṱanganedza maCuba Maṱanu vhe vha vha vho farwa ngei US nga 1998 vha valelelwa vhutshinyi vhu fanaho na u vha tsevhi u itela u vhulaha. Avha vhaṱanu vho rumelwa USA sa tshipiḓa tsha vhuṱumani vhu vhidzwaho La Red Avispa u ṱoḓisisa nyito dza mmbi ya zwigwada zwa vhathu vha re nnḓa ha shango ḽa Cuba vhane vha khou ita tshimbevha dza u dzhavhula muvhuso wa Vho Fidel Castro.4.2 Khabinethe i livhuwa muvhuso wa Malawi yo imelwa nga Mukhomishinari Muhulwane wa Aurika Tshipembe Vho Cassandra Mbuyane-Mokone kha u tshimbidza mafhungo a mbuiso ya vhana vhavhili vha Afrika Tshipembe vha miṅwaha ya 14 na 20 vhe vha bviswa fhasi ha ndondolo ya makhulu avho ngei Mpumalanga u ya Malawi nga Fulwana 2014 nga mufumakadzi we a ḓi ita mudededzi wavho wa kale. Ṋamusi, Minisiṱa wa Mveledziso ya Matshilisano Vho Bathabile Dlamini, vha ḓo ṱanganedza vhana avho. 5. Mbekanyamushumo dzine dza khou tevhela5.1 Khabinethe i ita khuwelelo kha maAfrika Tshipembe vhoṱhe uri vha shele mulenzhe kha u pembelela Ṅwedzi wa Vho Nelson Mandela nga Fulwana fhasi ha thero iyi: “Itani ḓuvha ḽiṅwe na ḽiṅwe ḽi vhe ḽa Vho Mandela: Nga u shela mulenzhe minete dza 67 dza tshifhinga tshashu u thusa vha ṱhogaho.” MuAfrika Tshipembe muṅwe na muṅwe u na vhukoni ha u engedza kha tshifhiwa tshe munna wa vhane Muphuresidennde wa kale Vho Nelson Mandela vha ri ṋea nga u ita tshanduko matshiloni a vhaṅwe vhathu.Nga muya wa zwe Vho Madiba vha ri sia nazwo, kha ri shume roṱhe ri tshi swikelela Ṅwedzi wa Vhuthihi ha Tshitshavha nga Fulwana u bveledza tshitshavha tsho vhumbanaho nga u ṱuṱuwedza u konadzea ha u sa khethulula nga muvhala, nga mbeu, vhulamukanyi na u eḓana ha vhoṱhe sa bono nahone ḽo tikedzwa nga Ndayotewa. 5.2 Sa tshipiḓa tsha u pembelela na u ṱhonifha mishumo yavhuḓisa ya u shela mulenzhe kha saintsi, vhuinzhiniara, thekhinoḽodzhi na vhubveledzi, Minisiṱa wa Saintsi na Thekinoḽodzhi Vho Naledi Pandor vha ḓo tshimbidza vhuṱambo ha tshiswiṱulo vha tshi ḓivhadza vhawini vha 2014/15 vha Foramu ya Thekinoḽodzhi na Saintsi ya Lushaka – pfufho dza BHP Billiton ngadzi 9 Fulwana 2015 ngei Emperors Palace, Kempton Park fhasi ha thero ine ya ri: “Tshedza”.Pfufho idzi dzo thomiwa nga 1988. Hu tshi pembelelwa thero ya ṋaṅwaha ya UNESCO ya “Ṅwaha wa dzitshakatshaka wa Tshedza na Thekinoḽodzhi dzo ḓitikaho nga Tshedza”, Pfufho ya Tshipentshela i ḓo ṋetshedzwa ṱhoḓisiso i elanaho na zwa Tshedza.5.3 Nga muya wa Vhege ya Tshumelo ya Tshitshavha ya Afrika ino khou itea vhege ino (u bva nga dzi 22 u swika dzi 26 Fulwi 2015), Khabinethe i tama u livhuwa vhashumi vhoṱhe vha muvhuso kha vhuḓikumedzeli havho, vhuḓiimiseli na u shumesa kha u ḓisa tshumelo vhathuni vhashu. Ri ita khuwelelo kha vhashumeli vhoṱhe vha muvhuso u khwaṱhisa hafhu u ḓikumedzela uri ri swikelele ṱhoḓea dza maAfrika Tshipembe vhoṱhe.6. Tshiimo tsha Afrika Tshipembe kha mafhungo a ICCKhabinethe, yo tshea uri i ḓo sedzulusa u shela ha Afrika Tshipembe kha Milayo ya Roma ya Khothe ya Vhugevhenga ha Dzitshakatshaka, u itela mihumbulo yo fhambanaho.Afrika Tshipembe ḽo ḓi dzula ḽi mutikedzi wa u thomiwa ha Khothe ya Vhugevhenga ya Dzitshakatshaka nahone ḽo vha ḽiṅwe ḽa u thoma u saina Milayo ya Roma ya Khothe ya Vhugevhenga ya Dzitshakatshaka. Ḽi tshe ḽo ḓikumedzela kha sisiteme ya vhulamukanyi ha dzitshakatshaka “u itela uri vhutshinyi vhuhulwane vhu vhilaedzisaho tshitshavha tsha dzitshakatshaka tshoṱhe vhu sa litshwe hu so ngo dzhiwa maga kha maimo a vhukati a muvhuso na nga u engedza nyanḓano ya dzitshakatshaka.”Afrika Tshipembe ḽi ḓo bvela phanḓa u bveledza na ṱuṱuwedza vhurangeli ha dzingu na ha dzitshakatshaka u tandulula milandu iyo.Afrika Tshipembe ndi muraḓo wa Buthano ḽa Madzangano ḽa Mashango ḽo thomiwaho nga Athikili 112(1) ya Mulayo wa Roma wa Khothe ya Vhugevhenga ya Dzitshakhatshakha.Afrika Tshipembe ḽi dovha ḽa vha muraḓo wa Vhuthihi ha Dzitshakha, Mbumbano ya Afrika na maṅwe madzangano a dzitshakatshaka. Ḽi dzhiela nṱha vhuḓifhinduleli haḽo ha dzitshakatshaka na zwipikwa zwa hone.Afrika Tshipembe ḽi na mushumo wa ndeme kha dzhango ḽa Afrika na kha madzangano o fhambanaho a dzhango. Ḽi ḓo dovha ḽa ṋemuḓi wa Pan African Parliament. Minisiṱa wa Muhasho wa Muno wa kale wa Afrika Tshipembe ndi vhone mudzulatshidulo wa Khomishini ya Mbumbano ya Afrika.Afrika Tshipembe ḽi dzhenelela kha vhurumelwa ha mafhungo a u ḓisa mulalo kha mashango manzhi Afrika u fana na Riphabuḽiki ya Demokirasi ya Congo. Afrika Tshipembe ḽi dovha ḽa dzhenelela kha u vhona uri maitele a u ḓisa mulalo ane a khou bvela phanḓa ngei Sudan na Tshipembe ha Sudan a khunyeledzwa, hu u itela dzangalelo ḽa vhathu vha mivhuso ya mashango ayo na miṅwe mivhuso ya mashango na dzhango ḽa Afrika.Afrika Tshipembe ḽi dzhiwa nga dzitshakatshaka sa ḽi fulufhedzeaho nahone ḽine ḽi nga fulufhelwa kha u ḓisa mulalo nga maswole aḽo a 3000 ane a khou shela mulenzhe kha vhurumelwa ha u ḓisa mulalo fhasi ha themendelo ya AU na UN.Afrika Tshipembe ḽi ṱuṱuwedza nyanḓano vhukati haḽo na maṅwe mashango na mveledziso yo ṱanganelanaho kha dzhango. Afrika Tshipembe ḽi shumisa Mbebuluwo ya Afrika na Tshikwama tsha Nyanḓano ya Dzitshakatshaka, vhukati ha zwiṅwe, u engedza ṱhuṱhuwedzo ya demokirasi, vhuvhusi havhuḓi na u thivhela na thandululo ya khuḓano.Afrika Tshipembe ḽi vhulungesa masheleni aḽo, mmbi, thekinikhala na vhashumi u ya kha u swikelela mulalo, vhutsireledzi na mvelaphanḓa kha dzhango ḽa Afrika. Mbuelo ya vhubindudzi uhu i khou thoma u vhonala nga zwiṱuku kha mashango ane Afrika Tshipembe ḽa khou shuma khao. Mashango aya a katela Sudan na Tshipembe ha Sudan.Nga nnḓa ha u vha muraḓo wa Buthano ḽa Madzangano a Mashango kha Mulayo wa Roma wa Khothe ya Vhugevhenga ya Dzitshakatshaka, Afrika Tshipembe ḽi fanela u linganya zwipikwa zwaḽo kha ICC na zwipikwa zwaḽo kha Mbumbano ya Afrika na zwipikwa zwayo kha mashango nga oṱhe, hu tshi katelwa na Afrika, u ya nga thendelano ya dzitshakhatshakha ye ḽa saina.Afrika Tshipembe ḽi a zwi ḓivha uri na Miraḓo ya Tshoṱhe ya Khoro ya Vhutsireledzi ine a yo ngo saina Mulayo wa Roma kha Khothe ya Vhugevhenga ya Dzitshakatshaka i nga shela mulenzhe kha khaseledzo nga ha ICC na he a rumelwa nga Khoro ya Vhutsireledzi kha nyimele ya shango kha ICC.Mashango ayo o dzhia maga u vhona uri vhaofisiri vhao na miraḓo ya mmbi a vha nga vhi fhasi ha mikano ya ICC.Afrika Tshipembe ḽi dovha ḽa dzhiela nzhele uri khanganyiso i re kha athikili dzo fhambanaho dza Mulayo wa Roma wa Khothe ya Vhugevhenga ya Dzitshakatshaka nga ha tsireledzo ya Vharangaphanḓa vha Mashango.Athikili 27 i amba zwi tevhelaho:    Vhuimo ha tshiofisi vhu si na nḓivhanele1.  Mulayo uyu u ḓo shumiswa u eḓana kha vhathu vhoṱhe u sa fhambanyi wo ḓitika nga vhukoni ha tshiofisi. Hafhu, vhukoni ha tshiofisi sa Murangaphanḓa wa Shango kana Muvhuso, muraḓo wa Muvhuso kana phalamennde, muimeleli o nangwaho kana muofisiri wa muvhuso a nga si vhuye a linga u vhofholola muthu kha vhuḓifhinduleli ha vhugevhenga fhasi ha uyu Mulayo, kana wa vha tshipiḓa tsha muhumbulo wa u fhungudza tshigwevho. 2.  Tsireledzo kana milayo ya kuitele kwa tshipentshela ine i nga ṱumanywa na vhukoni ha tshiofisi ha muthu, hu nga vha fhasi ha lushaka kana ha mulayo wa dzitshakatshaka, a u nga thivheli Khothe kha u ita mushumo wayo kha muthu.U tou sedza luthihi, athikili iyi i ṋea maanḓa ICC a u ita mushumo kha muṅwe na muṅwe, hu sa sedzwi maimo a uyo muthu a tshiofisi.Fhedziha, mbetshelwa ya Athikili 98 ndi i tevhelaho:    Tshumisano zwi tshi elana na u ṱuswa ha tsireledzo na u tenda u ḓiḓisa.1. Khothe a i nga bveli phanḓa na khumbelo ya u ḓiḓisa kana u thusa hune ha ḓo ṱoḓa uri Muvhuso wo humbelwaho u sa ite zwipikwa zwawo nga nḓila i fanaho fhasi ha mulayo wa dzitshakatshaka zwi tshimbilelanaho na Muvhuso kana tsireledzo ya vhuvhuyefhadzi (dipulomatiki) ya muthu kana ndaka ya Muvhuso wa vhuraru, nga nnḓa ha musi Khothe i tshi nga thoma ya wana tshumisano ya Muvhuso wa vhuraru kha u thivhela tsireledzo.2. Khothe a i nga bveli phanḓa na khumbelo ya u ḓiḓisa ine ya ḓo ṱoḓa Muvhuso wo humbelwaho uri u ite zwipikwa zwawo nga nḓila i fanaho fhasi ha thendelano dza dzitshakatshaha u ya nga hune u tenda u rumela Muvhuso zwi a ṱoḓea u ḓisa muthu wa Muvhuso uyo Khothe, nga nnḓa ha musi Khothe i tshi nga thoma ya wana tshumisano kha Muvhuso wo no khou rumela ya u ṋea thendelo ya u ḓiḓisa.   Athikili 98(2) ndi ya ndeme nahone a i kanganyisi. I ṱalutshedza zwi khagala uri ICC a i nga humbeli u ḓiswa ha muthu nga Muvhuso wo humbelwaho, arali izwo zwi tshi ḓo ita uri muvhuso wo humbelwaho u pfuke zwipikwa zwawo zwa dzitshakatshaka, nga nnḓa ha musi ICC yone iṋe itshi nga thoma ya wana thendelo ya tshumisano nga Muvhuso une wa khou ḓisa muthu. Nga maṅwe maipfi, Athikili 98(2) i vhea vhuḓifhinduleli kha ICC ha u thusa mashango u tevhela ndaela dza maṅwalo a u fara. Zwi khagala uri ICC yo vha i tshi zwi ḓivha uri Afrika Tshipembe ḽi nga vha na vhukundeli u tevhela ndaela ya ḽiṅwalo ḽa u fara Muphuresidennde Vho Al-Bashir, nga mulandu wa zwipikwa zwaḽo zwa dzitshakatshaka.ICC nga dzi 28 Shundunthule yo vha yo no ramba Afrika Tshipembe uri hu vhe na vhukwamani nayo zwi tshi elana na u tevhela ndaela ya ḽiṅwalo ḽa u fara uya nga Athikili 97 ine mbetshelwa yayo i khagala hune Dzangano ḽa Muvhuso ḽi ṱanganedza khumbelo ine i khou topola thaidzo dzine dzi nga kundisa kana u thivhela u tevhelwa ha khumbelo, uri Muvhuso u fanela u kwama Khothe hu so ngo fhela tshifhinga u itela u tandulula fhungo iḽi.Thaidzo idzo dzi nga katela mafhungo a uri u tevhela khumbelo kha nyimele ine ḽa vha khayo zwi ḓo ṱoḓa uri Muvhuso wo humbelwaho u pfuke zwipikwa zwa thendelano dzine wa vha nadzo dzo dzhiwaho vhukati ha mashango.ICC yo vha yo fanela yo zwi ḓivha uri Afrika Tshipembe ḽi ḓo pfuka zwipikwa zwa thendelano dzi re hone na AU kha u tevhela ndaela ya ḽiṅwalo ḽa u fara,. Uyu ndi wone muhumbulo wa uri ndi ngani ICC yo ramba Afrika Tshipembe uri ḽi kwamane nayo.Yo ita thambo kha Afrika Tshipembe uri ḽi kwamane nayo, ICC yo vha na mushumo wa u kwamana nga muya wavhuḓi na Afrika Tshipembe na u thusa nga uri ḽi tevhele zwipikwa zwaḽo kha ICC na AU.Afrika Tshipembe ḽo ṱanganedza thambo nga ICC ya u ita vhukwamani nayo u ya nga Athikili 97. Zwavhuḓivhuḓi, Afrika Tshipembe ḽo vha na mafhungo a tshivhalo nga ha vhundeme na u tevhela maṅwalo a u fara na zwipikwa zwa dzitshakatshaka zwa Afrika Tshipembe zwine zwa bva kha u vha muraḓo wa AU.Afrika Tshipembe ḽi a kombetshedzea u dzhia vhukando ha tsheo yo dzhiwaho nga AU ngei Sirte kha ḽa Libya nga dzi 3 Fulwana 2009 uri miraḓo ya AU i so ngo shumisana na ICC, uya nga zwine Athikili 98 ya Mulayo wa Roma wa Khothe ya Vhugevhenga ya Dzitshakatshaka u swikela Khoro ya Vhutsireledzi yo no tendelana na khumbelo nga AU. AU yo humbela Khoro ya Vhutsireledzi u fhirisela phanḓa tsheo yayo ya u laedza nyimele ngei Darfur kha ICC u itela ṱhoḓisiso.Khumbelo iyo a i athu itwa. AU yo ita iyo khumbelo uya nga Athikili 16 ya Mulayo wa Roma wa Khothe ya Vhugevhenga ya Dzitshakatshaka, vhunga AU i tshi fulufhela uri u dzhenelela ha ICC kha mafhungo aya zwi ḓo khakhisa mulalo na vhutsireledzi kha dzhango ḽa Afrika.Afrika Tshipembe ḽi na dzangalelo kha tsheo ya AU nga mulandu wa u dzhenelela haḽo kha maitele a mulalo ngei Sudan na Tshipembe ha Sudan. Mashango aya mavhili o fulufhedzisa Afrika Tshipembe zwithu zwo fhambanaho zwi elanaho na maitele a mulalo. Arali maitele a mulalo a si konadzee, masiandoitwa a vhathu vha ayo mashango na dzhango ḽa Afrika a ḓo vha makhaulambilu.Afrika Tshipembe ḽi ita khaseledzo na Sudan na Tshipembe ha Sudan misi yoṱhe nahone ḽo no wana pfulufhedziso u bva kha ayo mashango mavhili nga ha zwi elanaho na maitele a mulalo.Afrika Tshipembe ḽo ṱanganedza thambo nga ICC uri ḽi kwamane nayo uya nga Athikili 97 nga muya wavhuḓi na u fulufhela uri hu ḓo vha na nyambedzano dzivhuedzaho, dzifhaṱaho nga ha vhukundelwi ho tshenzhelwaho nga Afrika Tshipembe kha u tevhela ḽiṅwalo la u fara.Muṱangano wa u thoma wo farwa na ICC nga dzi 12 Fulwi 2015. Muṱangano uyo wo vha wo dzhenelwa na nga Muambasada wa Afrika Tshipembe na mukhantselara wa milayo wa muambasada. Kha muṱangano uyo Muambasada vho ombedzela uri a vha nga koni u tandulula mafhungo a thekinikhala na a mulayo nahone vha ṱoḓa u dzudzanya muṅwe muṱangano une vhathu vhane vha nga kona u tandulula ayo mafhungo vha ḓo vha vhe hone.Muṱangano wa vhuvhili, wa ndivho yeneyo, wo vhetshelwa u ḓo vha hone nga Musumbuluwo, wa dzi 15 Fulwi 2015. Nga iyo datumu, vhukwamani uya nga Athikili 97 ho vha ho fanela u itwa. Fhedziha, ICC yo humbela uri muṱangano u vhe hone nga dzi 14 Fulwi 2015 nga 12h30. Fhedziha, vhusiku ha Mugivhela, wa dzi 13 Fulwi 2015, Mutshutshisi wa ICC vho mbo ita khumbelo ya tshihaḓu kha ICC uya nga zwi tevehlaho:“Khumbelo ya Mutshutshisi ya Tshihaḓu ya Ndaela i vheaho khagala arali Vhukwamani ha Athikili 97 na Afrika Tshipembe ho fhela na uri Afrika Tshipembe ḽi a Vhofhea u Ṱavhanya u Fara na u Ḓisa Vho Omar Al Bashir.”Mutshutshisi vho ita Khumbelo ya Tshihaḓu kha ICC, vha so ngo ṋea Afrika Tshipembe nḓivhadzo na luthihi. Mutshutshisi vho humbela uri zwidodombedzwa zwa Khumbelo ya Tshihaḓu zwi vhe tshiphiri, fhedzi tsheo ya ICC yone i nga vhudzwa tshitshavha.ICC yo thetshelesa fhungo iḽo nga u ṱavhanya ya mbo bvisa Tsheo yayo. ICC i so ngo thetshelesa Afrika Tshipembe, ya tshea uri vhukwamani ha Athikili ho fhela na uri Afrika Tshipembe ḽi a vhofhea u fara na u ḓisa Muphuresidennde Vho Omar Al-Bashir. Iyo tsheo yo itwa, sa izwi zwo no bulwa, Afrika Tshipembe ḽi so ngo ṋewa nḓivhadzo.Afrika Tshipembe sa Dzangano ḽa Muvhuso kha Mulayo wa Roma wa Khothe ya Vhugevhenga ya Dzitshakatshaka nahone sa muraḓo wa Buthano ḽa Madzangano a Muvhuso zwo tou tea uri ḽi ṋewe nḓivhadzo nga Mutshutshisi nga ha Khumbelo ya Tshihaḓu kha ICC na u thetsheleswa kha fhungo iḽi, zwihulusa sa izwi vhukwamani ho vha ho dzudzanywa.Muvhuso wa Afrika Tshipembe sa lushaka u dovha hafhu wa kumedza uri u na ndugelo ya u farwa u eḓana nahone nga ṱhonifho, hu sa sedzwi nyimele. Zwi ḓo dzhiiwa u tou nga ICC a yo ngo ita thambo kha Afrika Tshipembe ya u kwamana nayo uya nga Athikili 97 nga muya wavhuḓi na nga vhuḓikumedzeli na nga nungo dzoṱhe u thusa Afrika Tshipembe. Afrika Tshipembe na zwenezwo ḽo dzhia tsheo ya u sedzulusa u shela haḽo mulenzhe kha Mulayo wa Roma wa Khothe ya Vhugevhenga ya Dzitshakatshaka. Athikili mbili kha Mulayo wa Roma ndi dza ndeme kha u sedza maimo ane Afrika Tshipembe ḽa fanela u dzhia zwi tshi elana na vhumatshelo haḽo kha tshumisano na ICC.Idzi ndi athikili 119 na 127.ATHIKILI 119Thandululo ya dzikhuḓano1.  Khuḓano iṅwe na iṅwe i kwamaho mishumo ya vhulamukanyi ha khothe i ḓo tandululwa nga tsheo ya Khothe.2.  Khuḓano iṅwe na iṅwe vhukati ha Madzangano a Muvhuso mavhili kana manzhi a elanaho na kupindulele kana kushumisele kwa Mulayo uyu une a u tandululwi nga nymbedzano vhukati ha miṅwedzi miraru ha musi yo thoma u ḓo rumelwa kha Buthano ḽa Madzangano a Muvhuso.Buthano ḽi nga ṱoḓa u tandulula khuḓano kana ḽi nga themendela dziṅwe nḓila dza u tandulula khuḓano, hu tshi katelwa na u rumela kha Khothe ya Vhulamukanyi ha Dzitshakatshaka hu tshi tevhelwa Mulayo wa iyo Khothe.Athikili 119 i shuma na nyimele mbili:Tsha u thoma, u ṱaṱa hu kwamaho mishumo ya vhulamukanyi ya ICC, na tsha vhuvhili, u ṱaṱa huṅwe na huṅwe vhukati ha Madzangano a Muvhuso mavhili kana manzhi hu elanaho na kupindulele kana kushumisele kwa Mulayo wa Roma. Zwi tshi elana na tsha u thoma afho nṱha, Afrika Tshipembe na ḽone ḽi nga ṱaṱa na ICC zwi tshi elana na Tsheo ye ya itwa nga ICC i tshimbilelanaho na Khumbelo ya Tshihaḓu ya Mutshutshisi u itela Ndaela i bviselaho khagala arali Vhukwamani ha Athikili 97 na Afrika Tshipembe ho fhedzwa na uri Afrika Tshipembe ḽi a Vhofhea u Ṱavhanya u Fara na u Ḓisa Muphuresidennde Vho Omar Al Bashir.Afrika Tshipembe ḽi ḓo dzhenela nyambedzano dza fomala na ICC kha fhungo iḽi muhumbulo u wa u pfesesa mahumbulele a ICC na uri i pindulela hani Athikili 97.Afrika Tshipembe ḽi dovha hafhu u ṱoḓa u pfesesa, u bva kha ICC, uri zwipikwa zwayo ndi zwifhio uya nga Athikili 98(2) u humbela Muvhuso une u nga si kone zwine zwa vha u pfukwa ha zwipikwa dzitshakatshaka u tevhela ndaela ya ḽiṅwalo ḽa u fara. Afrika Tshipembe ḽo ḓiimisela u ṱahisa fhungo iḽi muṱanganoni wa Buthano ḽa Madzangano a Muvhuso kha Mulayo wa Roma wa Khothe ya Vhugevhenga ya Dzitshakatshaka. Ho sedzwa tserekano ya mbilaelo dza thekinikhala na dza mulayo dzine ra vha nadzo, Afrika Tshipembe ḽi ḓo sedza hafhu u rumela mulaedza uyu kha Khothe ya Vhulamukanyi ya Dzitshakatshaka uri i dzhie tsheo kha fhungo iḽi.Athikili 97a i athu shumiswa nga ICC na luthihi.  Izwi ho vha hu lwa u thoma Dzangano ḽa Shango ḽi tshi rambiwa nga ICC u kwamana nayo nga ha vhuleme vhune ḽi nga vha naho kha u bvisa ḽiṅwalo ḽa u fara ḽine ḽi nga vhangela uri Dzangano ḽa Shango ḽi pfuke zwipikwa zwaḽo zwa Dzitshakatshaka. ICC ḽo fanela u dzhiela aya mafhungo nṱha nahone masia oṱhe o vha a tshi kombetshedzea u ambedzana nga muya wavhuḓi. Afrika Tshipembe, sa maga a u fhedzisela ḽi nga fanela u sedza kha u ḓibvisa kha ICC. Tsheo iyo i ḓo dzhiwa fhedzi arali Afrika Tshipembe ḽo fhelelwa nga maano othe are hone khaḽo u ya nga Mulayo wa Roma wa Khothe ya Vhugevhenga ya Dzitshakatshaka, Thendelanomviswa ya Vhuthihi ha Dzitshaka na zwiṅwe zwishumiswa zwa milayo ya dzitshakatshaka.     Athikili 127 i shuma nga u ḓibvisa kha ICC na zwiṅwe vho1.  Dzangano ḽa Shango ḽi nga ḓibvisa kha iyi Thendelano, nga u tou ṅwala nḓivhadzo yo livhiswaho kha Muṅwaleli Guṱe wa Vhuthihi ha Dzitshakha,. U ḓibvisa hu ḓo itea ṅwaha muthihi nga murahu ha datumu ya u ṱanganedzwa ha nḓivhadzo, nga nnḓa ha musi nḓivhadzo yo ta datumu ine i kha ḓi ḓa.Afrika Tshipembe ḽi ḓo dzhena kha nyambedzano nga u ṱavhanya na Mbumbano ya Afrika na miraḓo ya mashango ayo nga ha uri kuitele kwa thandululo ya khuḓano dza Afrika hu nga thomiwa hani hu so ngo fhela tshifhinga “u itela uri mbilaelo dza vhugevhenga vhuhulwanesa kha tshitshavha tsha dzitshakatshaka tshoṱhe vhu fanela u dzhielwa vhukando na uri tsengo dzo dziaho nga u dzhia maga maimo a lushaka na nga u engedza nyanḓano ya dzitshakatshaka.”Zwihulusa, Afrika Tshipembe ḽi ḓo dzhena kha nyambedzano dza vhanzhi na dza vhavhili na maṅwe mashango a Afrika u ṱavhanyisa u vhuiswa ha Khotho ya Afrika nga ha Pfanelo dza Vhathu na Vhuthu na dziṅwe khorwana dza dzingu. Izwi zwi ḓo ita uri vhugevhenga vhuhulwane kha vhuthu vhu nga ṱavhanyedzelwa ha tandululwa zwavhuḓi nga aya madzangano na uri hu vhe na zwikimu zwa vhushaka hune milandu iyo ya nga sengiswa hu nga vha nga ICC kana dzangano ḽa dzingu.Afrika Tshipembe ḽi ḓo ita nzudzanyo hu si kale ya u dzhena kha khaseledzo dza fomala na ICC kha mafhungo ane ya vha na mbilaelo nao.Afrika Tshipembe ḽi ḓo lugisa muvhigo hu tshi itelwa mvuvhano na ICC u ya nga Athikili 97 na vhuleme he ḽa ṱangana naho u ya nga Athikili 98(2) ḽa kumedza uyo muvhigo kha muṱangano uḓaho wa Buthano ḽa Mahoro a Muvhuso.Afrika Tshipembe ḽi ḓo dovha hafhu ḽa kumedza khwiniso kha Mulayo wa Roma wa Khothe ya Vhugevhenga ya Dzitshakatshaka u bvisela khagala na u engedza vhukwamani na zwipikwa zwa nyanḓano zwa ICC kha iyo Mivhuso.Vhukwamani na AU na mashango vhu ḓo thomiwa. Muvhuso u ḓo nanga tshigwada tsha Dziminisiṱa vhane vha ḓo mbo ḓi thoma na zwenezwo vhukwamani na ICC, AU na mashango a Afrika.7. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo nga maanḓalanga o teaho.7.1 U tholwa ha Vhalanguli vha si na maanḓa kha Bodo ya Maanḓalanga a Tsireledzo ya Maḓanzhe ya Afrika Tshipembe (SAMSA):a) Vho Mavuso Msimang (Mudzulatshidulo)b) Vho Nomsa Cele (Muthusa Mudzulatshidulo)c) Vho Anna Sekabiso Molemaned) Vho Mervyn Robert Burton7.2 Vho Virgin Anzel Seafield vho tholwa sa Mufarisa Mulanguli Muhulwane wa Mbekanyamaitele ya Vhashumi na Vhushaka ha Nḓowetshumo Muhashoni wa Vhashumi.7.3 Phurofesa Vho Richard Michael Levin Vho tholwa sa Ṱhoho ya Tshikolo tsha Lushaka tsha Muvhuso lwa miṅwaha miṱanu u swika Nyendavhusiku 2019.Mbudziso:Vho Phumla Williams (Muambeli wa Khabinethe o tou farelaho)Vhukwamani: 083 501 0139"
Tshitatamennde tsha muṱangano wa Khabinethe wa ḽa 28 Fulwana 2015 ,30 Jul 2015,https://www.gov.za/speeches/statement-cabinet-meeting-28-july-2015,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-28-fulwana-2015-30-jul-2015-0000,"1. Tsheo dza Khabinethe  dza Ndeme 1.1. Khabinethe yo tendela  pulane dza u ḓo thoma Operation Phakisa Mining Lab, ine ya ḓo sedza thaidzo dzo dziaho dzine dzi khou kundisa nyaluwo na mveledziso ya sekithara. Ḽebo ya Migodi i ḓo dovha ya ṱanganyisa na u bveledza  pulane dza u kunda hedzi khaedu. Muṱangano wa vhege nna wa Ḽebo ya Migodi wo pulanelwa u farwa ngaTshimedzi 2015. 1.2. Khabinethe yo tendela  u anḓaziwa ha mvetomveto ya Maano a Vhuṱali a Ikonomi ya Bayodavesithi u itela vhupfiwa ha nnyi na nnyi.Maano a vhuṱali a katela tshifhinga tsha miṅwaha ya 14 u swika nga 2030. Nga kha maano a vhuṱali hu ḓo vha hu tshi khou sedzwa nyaluwo ya bayodavesithi kha u thusedza Zwibveledzwa Zwapo ngeno hu tshi khou vhulungwa ekhosisiṱeme. I ḓo sedza, ro tou topola kha zwinzhi, kha nyaluwo ya sekithara ya zwa matshilo a ḓakani na  vhuendelamashango ha vhupo ha mupo ho tsireledzeaho.1.3. Khabinethe yo tendela  u anḓaziwa ha mvetomveto ya muhanga na mashumele ane a ḓo shumiswa u dzudzanya Vhuḓiimiseli ha u Shela Mulenzhe ha Lushaka vhu Ṱoḓaho u itwa nga Afrika Tshipembe u itela vhupfiwa ha nnyi na nnyi kana vhukwamani na vhakwameaho phanḓa ha musi ḽikumedzwa ḽi tshi ṋetshedzwa kha Muhanga wa Yuno wa Thendelano ya Tshanduko ya Kilima (UNFCC).Muhanga wa vhuya wa ṱoliwa u ḓo vha tshipiḓa tsha thendelano i re mulayoni nga fhasi ha UNFCC, une u ḓo rwelwa ṱari ngei Paris, France nga Nyendavhusiku 2015.2. MilayotibeKhabinethe yo tendela  u anḓadzwa ha Milayotibe i tevhelaho u itela vhupfiwa ha nnyi:2.1. Zhendedzi ḽa  Vhulangi ha Mikaṋo (BMA), 2015, ḽine ḽa khou lwisa u  thoma BMA ine ya nga dzudzanya kuendele kwo tsireledzeaho kwa u pfukha mikaṋo, ṱhuṱhuwedzo ya mbambadzo na ṱhoḓea dza vhutsireledzi ha lushaka, kha vhupo ha dzingu Afrika Tshipembe, Afrika na milayo ya ḽifhasi ḽoṱhe. Ndango heyi nthihi ya zwa mulayo u shumiswaho mikaṋoni i ṋetshedza khonadzeo ya tshumelo dzi sa ḓuriho   kathihi na vhutsireledzi na vhulangi ha vhupo ha mikanaṋoni.2.2. Khwiṋiso ya Mulayotibe wa Tshavhi, 2015, une wa khou ṱoda u bveledza maitele a shumesaho a matshimbidzele a khumbelo dza vha ṱodaho vhudzumbamo.Khabinethe yo dovha ya tendela u kumedzwa ha Milayotibe i tevhelaho Phalamenndeni:2.3. Muvhuso Wapo: Khwiniso ya Mulayotibe wa Khetho dza Masipala, 2015, une u khwinisa Muvhuso Wapo: Mulayo wa Khetho dza Masipala, 2000 (Mulayo 27 wa 2000).Khwiniso dzi sedza kha mafhungo a u ḓo vhona uri ndugiselo na mashumele zwi tshimbile zwavhuḓi kha khetho dza 2016 dza muvhuso wapo.2.4. Khwiniso ya Mulayotibe wa Ndindakhombo ya vha sa Shumiho,2014. Heyi ndi khwiniso ya vhuvhili ya Mulayo wa Ndindakhombo ya vha sa Shumiho wa 2001 (Mulayo 63 wa 2001).Mulayotibe wa vhuya wa phasisiwa, u ḓo dovha hafhu, ho topolwa kha zwinzhi, wa engedza tshifhinga tsha mbuelo dza mbadelo kha mubadeli u bva kha miṅwedzi ya malo u ya kha ya 12 na u engedza tshifhinga tshine mubadeli a nga kona u ḓisa mbilo yawe u bva kha miṅwedzi ya rathi u ya kha ya 12.3. Zwi khou ḓaho3.1. Khabinethe yo tendela thero ya Ṅwedzi wa Vhafumakadzi ya 2015: “Vhafumakadzi, Vho Vhofhana kha u Takulela Afrika Tshipembe Phanḓa”, na khaḽenda ya mitambo kha Ṅwedzi wa Vhafumakadzi, ine ya ḓo ya phanḓa sa mbekanyamushumo ya ṅwaha.Mutambo wa Ḓuvha ḽa Vhafumakadzi nga ḽa ṱahe ḽa Ṱhangule 2015 u ḓo farelwa ngei Sasolburg, Free State, une u bvisiwa ha Muvhigo wa u thoma wa Tshiimo tsha Vhafumakadzi nga Muphuresidennde Vho Jacob Zuma zwa ḓo vha tshihumbudzi.2015 u khou dovha wa vha luswayo lwa anivesari ya vhu 59 ya Mugwalabo wa Vhafumakadzi vha tshi ya Union Buildings vha tshi khou lwa na milayo ya ḓompasa, zwi tshi khou rangela u dzudzanyiwa ha anivesari ya vhu 60 nga 2016.Minisiṱa vha Saintsi na Thekhinoḽodzhi Vho Naledi Pandor, vha ḓo divhadza Vhege ya ya Lushaka ya Saintsi (NSW)ine ya ḓo fariwa u bva nga ḽa (u thoma u swika nga ḽa malo  2015) Yunivesithi ya North-West (NWU), kha  davhi ḽa Mafikeng nga ḽa u thoma ḽa Ṱhangule. Vha ḓo fhelekedzwa nga MEC vha zwa Pfunzo, Vho Maphefo Matsemela, na Tshanḓa tsha Mutshantseḽara, Prof Vho Dan Kgwadi. Mutambo u ḓo dzhenelwa nga zwigidi zwa vhagudi, vhagudi vha yunivesithi, vhoradzisaintsi na miraḓo ya tshitshavha. Thero ya NSW 2015 ndi “Ṅwaha wa Tshedza wa Dzitshakha na Thekhinoḽodzhi yo Ḓisendekaho kha Tshedza.” Tshedza na ndeme yatsho tshi ḓo vha tshi tshi khou sumbedziwa nga nḓila dzo fhambanaho sa kushumisele kwa ḽeiza kha mutakalo, muaro wa iṱo ḽo dzulwaho, nḓowetshumo ya u bveledza , u fhisedzela dzigoloi na dzibimu dza vhutsireledzi ha u kanganyisa u pwashelwa. Muhasho wa Saintsi na Thekhinoḽodzhi wo kona uri nga kha Khoro ya Ṱhoḓisiso ya zwa Nḓowetshumo na Saintsi wa bindudza kha fotonikisi – saintsi ya thekhinoḽodzhi ya tshedza ya u bveledza u langa na u fembedza dziweivi na zwitshakatshaka zwa  tshedza. Hezwi zwo swikisa kha, ho tou topolwa, u phuletshedza ha u tou thoma ha thekhinoḽodzhi ya ḽeiza ya didzhithaḽa. U phuletshedza uhu kha CSIR zwi khou imela kuhumbulele kuswa nga ha ḽeiza ya thekhinoḽodzhi na uri lu nga vha luvhanḓe lune thekhinoḽodzhi dza matshelo dza fhaṱiwa u bva khalwo.4. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo nga maanḓalanga o teaho. 4.1. Vho  Stavros Nicolaou sa muraḓo ane a nga imela wa Khoro ya Mveledziso ya Vhashumi na Ikonomi ya Lushaka kha Bodo ya Tshipentshele ya Vhueletshedzi ha zwa Dzizouṋu dza Ikonomi.4.2. Bannga ya Khadzimiso:a) Vho Bafana Patrick Mathidi –  (vho dovha u tholwa hafhu sa Muhulwane a sa Shumiho hone);b) Adv. Vho Sandra Julie Hester Coetzee  – (Muhulwane a sa Shumiho hone);c) Vho Mathane Eveline Makgatho –  (Muhulwane a sa Shumiho hone);nad) Vho Bennie van Rooy  – (Muofisiri Muhulwane wa zwa Masheleni).4.3. Khoro ya Lushaka ya Vhafhaṱi vha Dzinnḓu vho Ḓiṅwalisaho:a) Vho  Abbey Chikane (Mudzulatshidulo);b) Vho Julieka Bayat;c) Vho Xoliswa Eunice Daku;d) Vho Themba Thomas Cyril Dlamini;e) Vho Hlaleleni Kathleen Dlepu;f) Ambasada Vho Segogwane Samuel Kotane;g) Vho Phetola Nailana Solomon Makgathe;h) Vho Mankwana Christinah Mohale;i) Vho Busisiwe Nwabisa Nzo;j) Vho Alvin Phumudzo Rapea;k) Vho Goolam Hoosen Manack (Muimeleli wa  Vhufaragwama ha Lushaka);l) Vho Obed Lucas Molotsi  (Muimeleli wa  Muhasho Mishumo ya Muvhuso); nam) Vho Lulama Andisa Potwana (Muimeleli wa Muhasho wa Mbambadzo na Nḓowetshumo).4.4. Dr Vho Muzamani Charles Nwaila sa Muhulwane (DG) wa Muhasho wa zwa Sialala– (Khonṱhiraka yo engedzwa u ya kha miṅwaha miraru).4.5. Dr Vho Bongani Douglas Ngqulunga sa Mufarisa DG: Ofisi ya Phuraivethe ya Phuresidennde kha Ofisi ya Muphuresidennde.Mbudziso: Vho Phumla Williams (Muambeli wa Khabinethe vho tou Farelaho)Vhukwamani: 083 501 0139"
Tshiṱatamennde nga ha muṱangano wa khabinethe wa dzi 12 Ṱhangule 2015,13 Aug 2015,https://www.gov.za/speeches/statement-cabinet-meeting-12-august-2015-13-aug-2015-0000,https://www.gov.za/ve/speeches/statement-cabinet-meeting-12-august-2015-13-aug-2015-0000,"1. U thomiwa ha mbekanyamushumo dza ndeme dza muvhuso1.1. Khabinethe i ṱanganedza mvelaphanḓa ya Project Mikondzo, nḓisedzo ya tshumelo yo thomiwaho hu na ndivho ya u engedza tswikelelo ya tshumelo dza tshitshavha kha zwitshavha zwi tambulesaho shangoni ḽashu. Izwi zwo sumbedziswa ngei De Doorns kha ḽa Kapa Vhukovhela, hune thuso ya khou ṋetshedzwa kha miṱa ya 4 021 ine vhunzhi ha vhaṱunḓeli vhayo vho fara zwikoropo mabulasini. Thuso i katela, vhukati ha zwiṅwe zwithu, nḓisedzo ya mbeu na mbwanana u itela ngade dza miṱani na u lambedzwa ha u thomiwa ha madzangano a zwitshavhani na mabindu maṱuku. Muhasho wa Mveledziso ya Tshitshavha u khou shumisa hafhu De Doorns u bveledza mbekanyamaitele ya vhashumi vha u tou koropa kana vha tshifhinganyana.Hu tshi ḓadziswa, Zhendedzi ḽa Tsireledzo ya Zwitshavha ḽa Afrika Tshipembe (SASSA) ḽo phaḓaladza mbekanyamushumo ya Mbofholowo ya Zwitshavha kha Mutsiko u ṋea zwiḽiwa na zwiṅwe zwa ndeme u fana na yunifomo dza tshikolo dza vhana vha bvaho miṱani i shayaho. Gavhelo ḽa R1 083 160 u bva kha Zhendedzi ḽa Mveledziso ya Lushaka ḽi tikedza zwigwada zwa mitambo zwa Mveledziso ya Vhana Vhaṱuku (ECD) zwi si na senthara zwa 11, zwi re na vhana vha 975 vhane vha khou dzhena sentharani dza ECD vhuponi uho nahone 789 ya vhana avho vha khou vhuelwa u bva kha luafhulelo lwa ECD lwa muvhuso.1.2. Khabinethe i fhululedza mishumo yavhuḓi ine ya khou bvela phanḓa ya Operation Fiela, ine zwazwino ya vha ngei Kapa Devhula hune mashumele o ṱanganelanaho a Tshumelo ya Mapholisa ya Afrika Tshipembe (SAPS), mihasho ya muvhuso, na mazhendedzi a mulayo a mimasipala na mavunḓu a vha kati na u vhona uri vhathu vha pfa vho tsireledzea. Komiti ya Minisiṱa dza Mihasho yo fhambanaho (IMC) nga ha Mipfuluwo i ḓo vha na zwine ya ḓo amba na vha nyanḓadzamafhungo vhege iḓaho u ṋea zwidodombedzwa nga vhuḓalo u swika zwino.1.3. Khabinethe i fhululedza madzangano a vhashumi na nnḓu dza vhupo ha migodini kha u shumisana na muvhuso u vusuludza sekhithara ya migodini, ine ya vha ṅwongo wa ikonomi yashu nahone i humbela madzangano oṱhe u thoma zwe a fulufhedzisa. Muvhuso, khathihi na mabindu na muhasho wa vhashumi, ndi kale zwi khou lingedza u khwinisa nga u ṋea nnḓu dza khwine na nyimele ya matshilo ya khwine kha ḓorobo dza migodini. Rannda dza 18 biḽioni dzo kumedzelwa u shuma zwitshavhani zwi siho kha vhuimo havhuḓi zwa vhupo ha migodini, vhunzhi ha iyi tshelede i bva kha muvhuso ngeno khamphani dza migodi dzo bvisa tshelede ine i nga eḓana tshararu tsha u lambedzwa uhu.1.4. Khabinethe yo tendela u katelwa ha Minisiṱa dza Tshigwada tsha Tsireledzo kha Komiti ya Dziminisiṱa dza Mihasho yo fhambanaho (IMC) nga ha Ṱhundu zwe zwa ḓivhadzwa nga Muphuresidennde Vho Zuma.  IMC, yo rangwa phanḓa nga Mufarisa Muphuresidennde Vho Cyril Ramaphosa, i ḓo ṱola na u tandulula khonadzeo na masiandoitwa a so ngo lavhelelwaho a milayo miswa ya ṱhundu kha sekhithara dzo fhambanaho, hu tshi katelwa na vhuendelamashango na vhubindudzi. IMC i ḓo katela Minisita wa Vhuendelamashango; Muhasho wa zwa Muno; Mbambadzo na Nḓowetshumo; Mveledziso ya Zwitshavha; Mveledziso ya Mabindu Maṱuku, na Tshigwada tsha Tsireledzo.2. Tshiimo tsha khabinethe kha mafhungo a ndeme a mupo2.1. Khabinethe yo ṱanganedza u pembelelwa ha Ḓuvha ḽa Vhafumakadzi he ha farwa ngei Sasolburg kha ḽa Free State fhasi ha thero ine ya ri: “Vhafumakadzi vho Farana kha u isa Afrika Tshipembe Phanḓa”. Zwigidi na zwigidi zwa vhafumakadzi zwo kuvhangana ngei tshiṱediamu tsha Harry Gwala ngei Sasolburg u dzhiela nṱha mushumo wa ndeme wa u shela mulenzhe kha polotiki nga vhafumakadzi wo iteaho nga tshifhinga tsha nndwa ya mbofholowo u bva kha u vhuswa na muvhuso wa tshiṱalula. Khabinethe i ita khuwelelo kha sekithara dzoṱhe zwitshavhani u farelela kha thero ya Ṅwedzi wa Vhafumakadzi na u bvela phanḓa na u shuma uya kha u vhona uri vhafumakadzi vhoṱhe, zwihulusa vhana vha vhasidzana, vha khou maanḓafhadziwa na u vhofhololwa kha tshiṱalula zwitshavhani u itela uri ri kone u tandulula u eḓanyisa mbeu shangoni ḽashu.Hu tshi ḓadziswa, Muphuresidennde Vho Zuma vho bvisa muvhigo wa u tou thoma wa ulwu lushaka nga ha Maimo a Vhafumakadzi Afrika Tshipembe. Muvhigo u dzhiela nṱha, mishumo ya nṱha yo itwaho shangoni ḽashu u bva ṅwaha wa 1994 u khwinisa maimo a vhafumakadzi. Muvhigo uyu wo kuvhanganywa nga Muhasho wa Vhafumakadzi nga murahu ha u fara dzinyambedzano shangoni ḽoṱhe vhukati ha ṅwedzi wa Ṱhafamuhwe na wa Fulwi uno ṅwaha (2015). Muvhigo uyu u shuma sa ḽiṅwalwa ḽa mutheo u itela u ṱuṱuwedza u maanḓafhadzwa ha vhafumakadzi kha sia ḽa ikonomi, u eḓanyiswa ha mbeu na pfanelo dza vhathu.Muvhuso u ḓo shumisa maḓuvha o salaho a ṅwedzi u phurofaila vhafumakadzi vho swikelelaho zwinzhi na u shela havho mulenzhe kha ikonomi, zwihulusa vhuponi hune a vho ngo tou imelelwa zwavhuḓi. Izwi zwi katela Vhafumakadzi kha Pfufho dza Saintsi (13 Ṱhangule) na Vhafumakadzi kha Pfufho dza Maḓi na Vhuthathatshili (23 Ṱhangule).2.2. Khabinethe i fhululedza vhatambi vha Proteas kha u ita uri Afrika Tshipembe ḽi ḓihudze ngei kha Tshiphuga tsha Ḽifhasi tsha Netibola ngei Sydney, kha ḽa Australia. Tshigwada tsha Afrika Tshipembe tshi tsinisa na u tea u vha kha mitambo ya tsini na ya mafhelelo ya Tshiphuga tsha Ḽifhasi nga murahu ha u tamba mitambo i konḓaho vhukuma u swika zwino.U ya nga Guvhangano ḽa Netibola ḽa Dzitshakhatshakha, Afrika Tshipembe zwazwino ḽo vhewa kha maimo a vhuṱanu kha maimo a ḽifhasi. Khabinethe i khou ita khuwelelo kha maAfrika Tshipembe uri vha tikedze Proteas zwenezwi vha tshi khou bvela phanḓa kha lwendo luyaho gundoni ngei kha Tshiphuga tsha Ḽifhasi.2.3. Khabinethe i kha ḽithihi na Muphuresidennde Vho Zuma kha u fhirisa ndiliso kha miṱa, khonani na vhashumisani vha miraḓo ya SAPS yo vhulawaho. Mabulayo ayo a si na ṱhoho a fanela u sasaladzwa nga maAfrika Tshipembe roṱhe.Mapholisa ndi vha ndeme kha u tsireledza zwitshavha kha maitele a vhugevhenga zwitshavhani zwashu. Mabulayo a si na ṱhoho ha khou tou ri lozwisa fhedzi sa shango na tshitshavha tsha vhaofisiri vha vhutsireledzi ha mulayo, miṱa na yone i khou lozwa vhokhotsi, vhomme, dzikhaladzi, vhakomana na vhabebi.Khabinethe i khou ita khuwelelo kha vha re na mafhungo nga ha aya mabulayo a si na ṱhoho u bvela khagala nahone vha shumisane na mazhendedzi a vhatsireledza mulayo u vhona uri avho vha re na vhuḓifhinduleli vha a farwa nahone vha imela tshanḓa a mulayo.2.4. Khabinethe i fhululedza Tshigwada tsha Afrika Tshipembe kha matambele atsho a nṱhesa ngei kha 16th FINA (International Swimming Federation) World Championship kha ḽa Kazan, Russia he vha kunda vha pfufhiwa nga miṅene mivhili ya musuku na miraru ya silivhere.  3. Tsheo dza ndeme dza Khabinethe3.1. Khabinethe yo tendela u bviswa ha Mulayombisi nga ha Mbekanyamaitele ya Zwiporo ya Lushaka hu tshi itelwa vhupfiwa ha tshitshavha, ine ya tandulula u tshimbidzwa ha vhathu nga tshidimela na mihwalo. Mbekanyamaitele iyi, yo livhanywaho na mushumo wa Khomishini ya Pfananyo ya Themamveledziso ya ofisi ya Muphuresidennde, i konisa mvusuludzo ya nḓowetshumo ya zwiporo nga kha u dzhenelela ha mbekanyamaitele yo rangaho phanḓa maano a vhubindudzi ane o livhanywa na Pulane ya Mveledziso ya Lushaka (NDP).Ndivho ndi ya u sika sisiṱeme ya vhuendi vhu shumaho zwavhuḓi vhune ha kona u ṱaṱisana fhano hayani na mashangoni a nnḓa, na u fhungudza mbadelo dza vhuendi. Izwi zwi ḓo ṱuṱuwedza u shumiswa ha thekinoḽodzhi yo teaho u engedza vhubveledzi na u wana zwikili zwi ṱoḓeaho kha ikonomi. Zwi dovha zwa khwinisa u kona u swikelela vhupo ha mahayani, u engedza matshimbidzele na u sika mishumo.3.2. Khabinethe yo tendela u phaḓaladzwa ha ḽiṅwalwa u itela vhupfiwa ha tshitshavha ḽa “Maano a Mveledziso ya Zwikili a Lushaka na Maanḓalanga a Vhupfumbudzi na Sekithara ya Pfunzo u fhira 2016 ngomu ha nyimele yo ṱanganelanaho, i fhambanyaho pfunzo ya nga murahu ha tshikolo na sisiṱeme ya vhupfumbudzi”.Ḽiṅwalwa iḽi ḽi tandulula mashumele kwao na mashumele avhuḓi a zwiimiswa zwa mveledziso ya zwikili na u dzheniswa hazwo ngomu ha sisiṱeme ya vhupfumbudzi na u ṱanḓavhuwa ha pfunzo ya nga murahu ha tshikolo.Zwihulusa, ḽi kumedza uri Maano a Mveledziso ya Zwikili a Lushaka a tevhelaho uri a dzhiele nzhele mabuḓo e a topoliwa sa one a ṱoḓeaho nga maanḓa u itela u thomiwa ha mbekanyamushumo dza ndeme dza lushaka. Ḽi dovha ḽa tandulula mashumele kwao na mashumele avhuḓi a mafhungo a vhuvhusi ha sekithara ya maanḓalanga a pfunzo na vhupfumbudzi kha u ṋetshedza magavhelo u itela mabuḓo a ndeme.3.3. Khabinethe yo tendela u ṋetshedzwa ha ḽiṅwalwa ḽa tshumiso ḽa tshoṱhe kha Theminaḽa dza Vhuimangalavha dza Transnet uri i shumise theminaḽa ya khontheina ya manganese ngei Vhuimangalavha ha Ngqura, vhu re kha  phendelashango ya vhubvaḓuvha ha Afrika Tshipembe, khiḽomitha dza 20 devhula vhubvaḓuvha ha Port Elizabeth na tshikhalani tsha vhukati ha Durban na Ḓorobo ya Kapa. Izwi zwi tshimbilelana na mishumo ya ndeme ya muvhuso i re na vhushaka na Operation Phakisa kha u alusa Ikonomi ya Maḓanzhe. Izwi zwi ḓo vhanga u pfuluswa ha mishumo ya manganese u bva vhuimangalavha ha Port Elizabeth na Saldanha u ya kha Ngqura.3.4. Khabinethe yo tendela Afrika Tshipembe u tenda kha Muṱangano wa Dzitshakhatshakha wa Milandu na Mbadelo dza Tshinyalelo dzi Tshimbilelanaho na Khwalo ya Zwithu zwa khombo na zwithu zwivhi lwanzheni wa 2010.Muṱangano uyu u vhona uri hu vhe na ndambedzo kha tshinyalelo ya vhathu na ndaka, mbadelo dza u kunakisa na maitele a u vhuedzedza, na ndozwo ya ikonomi yo vhangwaho nga vhuendi ha maḓanzheni vhu tshimbidzaho zwithu zwa khombo na zwithu zwivhi zwine zwi nga tshikafhadza lwanzhe. Afrika Tshipembe ḽi ḓo kona u swikelela tshikwama u thusa kha zwithu zwa khombo na nyimele ya zwithu zwivhi nga murahu ha musi maitele a phalamennde oṱhe a u sedza mafhungo a muṱangano uyu o no fhedziwa.4. Milayotibe4.1. Khabinethe yo tendela mukumedzo wa Mulayotibe wa Khwiniso wa Khanḓiso na Dzifiḽimu wa 2015 Phalamenndeni. Mulayotibe u khwinisa Mulayo wa Khanḓiso na Dzifiḽimu wa 1996 (Mulayo 65 wa 1996). Khwiniso idzi dzi tendelana na u bvela phanḓa ha thekinoḽodzhi, zwihulusa kha inthanethe na luvhanḓe lwa vhudavhidzani ha ṱhingo, u itela u tsireledza vhana kha u ṱanelwa zwithu zwi sa takadzi na nyanḓadzamafhungo i re khombo kha mbanḓe idzi.Mulayotibe u khwaṱhisa mishumo yo tetshelwaho vhaḓisi vha vhuṱumani ha ṱhingo na vhaṋetshedzi vha tshumelo ya inthanethe u tsireledza tshitshavha na vhana nga tshifhinga tsha tshumiso ya tshumelo yavho. Maanḓalanga a Vhudavhidzani o Ḓiimisaho a Afrika Tshipembe ha nga ṋei ṱhanziela kana mvusuludzo ya ṱhanziela hu so ngo thoma ha khwaṱhisedzwa arali ho tevhelwa mulayo nga vhuḓalo u bva kha Bodo ya Khanḓiso na Fiḽimu.5. Mbekanyamushumo dzine dza khou ḓa5.1. Muphuresidennde Vho Zuma vha ḓo dzhenela Samithi Zwayo ya vhu 35 ya Madendele a Mivhuso ya Tshitshavha tsha Mveledziso tsha Tshipembe ha Afrika (SADC) u bva nga dzi 17 u ya kha dzi 18 Ṱhangule 2015 ngei Gaborone, kha ḽa Botswana. Kha samithi iyo, Muphuresidennde vha ḓo vhuedzedza mushumo wa u vha mudzulatshidulo wa Dzangano ḽa SADC kha Polotiki, Vhupileli na Nyanḓano ya Tsireledzo. Kha mushumo uyu, Afrika Tshipembe ḽo ranga phanḓa Vhurumiwa ha Vhulavhelesi ha Dzikhetho dza rathi dza SADC, he ha ṱanziela uri khetho dzoṱhe dzo vha dza mulalo nahone dzo tshimbila zwavhuḓi.5.2. Mufarisa Muphuresidennde Vho Ramaphosa vha ḓo fara lwendo lwa madalo a tshiofisi a u shuma ngei Japan u bva nga dzi 24 u ya kha dzi 25 Ṱhangule 2015. Madalo aya a katela u dalela Prime Minister Vho Shinzo Abe na u shela mulenzhe kha Semina ya Vhubindudzi ha Nnḓa ya Madzangano a Mabindu a Afrika Tshipembe na Japan.Khabinethe i ṱanganedza madalo a u.shuma a uya Japan, ane a ḓo khwaṱhisa vhukonani na u pfesesana hune ha vha hone vhukati ha mashango aya mavhili. Afrika Tshipembe na Japan a na  muhumbulo muthihi kha ndeme ya nyambedzano dza vhanzhi na ṱhoḓea ya u khwinisa Khoro ya Tsireledzo ya Vhuthihi ha Dzitshakha (UN) na sisiṱeme ya UN ngei kha Buthano ḽa Guṱe ḽa UN ḽa vhu 70 ṅwedzi u ḓaho.5.3. Muphuresidennde Vho Zuma vha ḓo ya kha Imbizo ya Muphuresidennde ngei Eersterust, kha ḽa Pretoria nga dzi 21 Ṱhangule 2015 u tandulula mafhungo a re na vhushaka na tshumiso mmbi ya zwidzidzivhadzi. Pulane Khulwane ya Zwidzidzivhadzi ya Lushaka ya 2013-2017, i pfananya nungo dza muvhuso kha nndwa yawo ya zwikambi na tshumiso mmbi ya zwidzidzivhadzi.Khabinethe i khou ita khuwelelo zwitshavhani uri zwi shume na muvhuso na mazhendedzi a tsireledzo ya mulayo u fhelisa tshumiso mmbi ya zwidzidzivhadzi zwitshavhani, zwine ndi zwone zwivhangi zwa tshivhalo tsha thaidzo dza matshilisano, hu tshi katelwa na pfudzungule kha vhafumakadzi na u tambudzwa ha vhana. Vhabebi na vhaunḓi vha na mushumo wa ndeme une vha tea u ita u vhona uri vhana vho tsireledzea na u londotwa.5.4. Khabinethe i ṱanganedza u vulwa ha Tshikolo tsha Phuraimari tsha Makgato Lewanika Mandela tsho khwinifhadzwaho nga huswa ngei Mvezo hune ha vha Kapa Vhubvaḓuvha nga dzi 25 Ṱhangule 2015 nga Muphuresidennde Vho Zuma.Tshikolo itshi ndi tshipiḓa tsha mushumo une wa khou bvela phanḓa wa muvhuso u vhuisa tshirunzi kha vhagudi na u ṋea zwikolo zwa vhuponi ha mahayani zwishumiswa zwa tshizwinozwino. Nga kha Maitele a Nḓisedzo ya Themamveledziso ya Zwikolo yo Engedzwaho (ASIDI) ya Muhasho wa Pfunzo ya Mutheo, muvhuso wo thutha tshivhalo tsha zwikolo zwi so ngo fhaṱwaho zwavhuḓi nahone wa sika vhupo ha khwine ha u gudela. U swika zwino, ASIDI yo no fhedza zwikolo zwa 116 nahone ya ṋetshedza maḓi kha zwikolo zwa 499, vhuthathatshili kha zwikolo zwa 425 na muḓagasi kha zwa 298.5.5. Mufarisa Muphuresidennde Vho Ramaphosa vha ḓo dzhenela Muṱangano wa  Feḓeresheni ya Dzitshakatshaka wa Madzangano a Ḽaiburari na Mafhungo a Ḽifhasi une ya ḓo farelwa Ḓoroboni ya Kapa ngei International Convention Centre u bva nga dzi 15 u swika dzi 21 Ṱhangule 2015 fhasi ha thero ine ya ri : “Ḽaiburari dzo Dziaho: Tswikelelo, Mveledziso na Tshanduko”. Muṱangano u khou tshimbilelana na u thomiwa ha ḽaiburari dza zwikolo dzi fhiraho 1 000 shangoni ḽoṱhe nga muvhuso vhukati ha dzi 18 Fulwana 2015 na dzi 18 Fulwana 2016 u ṱuṱuwedza vhagudi vhanzhi uri vha vhale. Muhasho wa Pfunzo ya Fhasi u khou ṱuṱuwedza madzangano a mabindu a phuraivethe o fhambanaho na madzangano a si a muvhuso u tikedza fulo iḽi nga u ṋetshedza dzibugu na u thoma dziḽaiburari, vhukati ha zwiṅwe zwa zwithu.Khabinethe i khou humbela vhabebi na vhagudisi u lingedza uri vha ite uri bugu dzi swikelelee kha vhaswa vhashu, na u ita khuwelelo kha zwitshavha u ṋetshedza dzibugu na u thoma zwigwada zwa u vhala ngauri lushaka lu vhalaho ndi lushaka lu kundaho.5.6. Minisiṱa wa Vhuendelamashango Vho Derek Hanekom vha ḓo rwela ṱari Ṅwedzi wa Vhuendelamashango nga dzi 16 Ṱhangule 2015 ngei Euphoria Golf Estate, Mookgophong kha ḽa Limpopo fhasi ha thero: “Zwikhala zwi swa zwa miḽioni zwire hone”, ine ya bva kha Ḓuvha ḽa Vhuendelamashango ḽa Ḽifhasi (27 Khubvumedzi) thero: “Vhaendelamashango vha Bilioni nthihi – Zwikhala zwa Biḽioni nthihi”. Thero dza dzitshakhatshakha na thero dzapo dzi na ndivho ya u ita uri vhaendelamashango vha ḓivhe nga ha ndeme ya vhuendelamashango vhu na vhuḓifhinduleli. Sa tshipiḓa tsha izwi, vhaendelamashango vha ṱuṱuwedzwa u ṱhonifha mvelele, u tsireledza vhufa, u vhulunga fulufulu na maḓi, tshiṅwe hafhu tsha ndeme, u renga zwibveledzwa u itela u tikedza mishumo yapo.Khabinethe i ṱuṱuwedza maAfrika Tshipembe u tandula shango ḽashu ḽi takadzaho ḽa manakanaka, nga u ita zwenezwo zwi thusa uri vhathu vha dzule vhe na mishumo nahone hu khou tikedzwa zwibveledzwa zwapo.5.7. Muhasho wa zwa mitambo na vhuḓimvumvusi na wa vhafumakadzi i kha vhuḽedzani na G-Sport u itela u ṱhonifha vhafumakadzi vha Afrika Tshipembe vhane vha shela mulenzhe kha mitambo.  Muhasho wa zwa Mitambo na Vhuḓimvumvusi na G-Sport i ḓo ṋea miṅene vhafumakadzi vho teaho vha vhagidimi na vhalanguli vhe vha kunda nḓila dzoṱhe dza u tsikeledzwa vha imisa fulaga ya ḽino shango.  Muhasho u ḓo dzula u tshi humbula mushumo u ṱoḓeaho uri u bveledze adzhenda ya u eḓanyiswa ha vhafumakadzi vhoṱhe vha dzhenelaho kha zwa mitambo, vhulangi na u shela mulenzhe. Zwenezwi muhasho u tshi khou dzhiela nṱha uri mushumo munzhi u kha ḓi fanela u itwa kha sia iḽi, wo ḓi kumedzela u farana nga zwanḓa na vhane vho ḓiṋetshedzela u ḓisa phambano kha nyimele iyi i si yavhuḓi ya vhafumakadzi.5.8. Khabinethe i ṱuṱuwedza maAfrika Tshipembe vhoṱhe u nanga vhathu vhane vha ḓo pfufhiwa nga Pfufho dza Lushaka dza 2016, dzine dza vha pfufho dza nṱhesa dzine Afrika Tshipembe ḽa ṋea vhadzulapo vhaḽo na vhabvannḓa vha dzitshakhatshakha vha ndeme vho shelaho mulenzhe kha u ṱuṱuwedza demokirasi na vho itaho zwivhuya zwa ndeme kha u khwinisa matshilo a maAfrika Tshipembe.Pfufho dza Lushaka dza rathi ndi the Order of Mendi for Bravery, the Order of Ikhamanga, the Order of the Baobab, the Order of Luthuli, the Order of Mapungubwe, na the Order of the Companions of OR Tambo.Ḓuvha ḽa u valwa ha u nangiwa ha vhathu ndi dzi 31 Ṱhangule 2015. Fomo dza u nanga dzi khou wanala u bva kha www.presidency.gov.za nahone dzi fanela u rumelwa na siaṱari ḽithihi ḽi ṱuṱuwedzaho muthu o nangiwaho.6. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo.na u sedza arali vha si na milandu.6.1. Miraḓo ya Vhalanguli vha si na maanḓa kha Bodo ya Poswo ya Afrika Tshipembe.a. Vho Dokotela Simosezwe Dugmore Lushaba – (Mudzulatshidulo);b. Vho Bulelwa Patricia Soci – (Muthusa Mudzulatshidulo);c. Vho Robert Nkuna;d. Vho Mduduzi Eric Zakwe;e. Vho Zibuse Comfort Ngidi;f. Vho Nomahlubi Victoria Simamane;g. Vho Dokotela Lynette Moretlo Molefi;h. Vho Marion Lesego Dawn Marole;i. Vho Joel Sihle Ngubane; naj. Vho Phetole Elvis Rabohale.6.2. Vhalanguli vha si na maanḓa kha Vhusimamiri ha Afrika Tshipembe SOC Ltda. Vho Lungile Rudolph Mabece – (Mudzulatshidulo);b. Vho Stanley Mandla Mnguni;c. Vho Gabriel Christiaan Theron;d. Vho Dokotela Petros Mbiji Mahlangu;e. Vho Maroale Jacob Rachidi;f. Vho Sakekile Baduza;g. Vho Caroline Phumzile Mavasana Ngwenya;h. Vho Nazia Carrim; nai. Vho Dokotela Pulane Elsie Molokwane.6.3. Vhalanguli vha si na maanḓa kha Bodo ya Alexkor:a. Vho Hantsi Bhetilda Mayeza – (Mudzulatshidulo);b. Vho Mamoroke Lehobye;c. Vho Vimal Bansi;d. Vho Tshediso John Matona;e. Vho Trevern Marais Haasbroek;f. Vho John Sembie Danana;g. Vho Dokotela Roger Paul (u tholwa hafhu); nah. Vho Zukiswa Zandile Ntlangula (u tholwa hafhu).6.4. Vho Mathanzima Hubert Mweli – Mulanguli-Guṱe (DG) kha Muhasho wa Pfunzo ya Fhasi.6.5. Vho Petrus Mduduzi Shabane – u engedzwa ha konṱiraka ya mushumo sa DG kha Muhasho wa Mbuedzedzo ya Mavu na Mveledziso ya Mahayani.6.6. Vho Dokotela Nontsikelelo Tshayingca-Mashiya – Muthusa Mulanguli Guṱe (DG) wa Mashumele a Zwiimiswa, Vhusedzi na Vhuṱoli kha Muhasho wa Vhupulani, Vhusedzi na Vhuṱoli. 6.7. Vho Nkhumeleni Victor Tharage – Mulanguli Guṱe (DG) kha Muhasho wa Vhuendelamashango.Mbudziso:Vho Phumla Williams (Muambeli wa Khabinethe o tou farelaho)Luṱingo: 083 501 0139"
Tshiṱatamennde nga ha muṱangano wa Khabinethe wa dzi 26 Ṱhangule 2015,28 Aug 2015,https://www.gov.za/speeches/statement-cabinet-meeting-26-august-2015-28-aug-2015-0000,https://www.gov.za/ve/speeches/tshi%E1%B9%B1atamennde-nga-ha-mu%E1%B9%B1angano-wa-khabinethe-wa-dzi-26-%E1%B9%B1hangule-2015-28-aug-2015-0000,"1. Mafhungo a zwino1.1. Khabinethe yo ṱanganedza Yuniti 6 ya Tshiṱitshi tsha Fulufulu tsha Medupi ngei Lephalale kha ḽa Limpopo,  tsho kona u thoma u shuma tshoṱhe na u shela mulenzhe nga u ṋea 800 megawatts (MW) wa fulufulu kha giridi ya Lushaka. Thandela ya Tshiṱitshi tsha Fulufulu tsha Medupi ndi ḽimaga ḽa fulufulu i itwaho nga malasha kha fhethu he ha vha hu songo bvelela lwa makwevho hune ha vha na yuniti dza rathi dzine dzi vhewa maimoni ane ṱhanganyelo yadzo ndi 4 764 MW ya maanḓa o dzheniswaho afho. Muphuresidennde Vho Jacob Zuma vha ḓo rwela ṱari yuniti iyi nga dzi 30 Ṱhangule 2015.U fhaṱwa ha Tshṱitshi tsha Fulufulu ngei Medupi ho thomiwa nga Shundunthule 2007 nahone yuniti dzoṱhe dza rathi dzi khou lavhelelwa u vha dzi khou shuma vhukati ha ṅwaha wa 2019. Musi tsho no fhela, tshi ḓo vha tshiṱitshi tshihulwanesa tsha vhuṋa tsha fulufulu ya malasha nahone tshihulwanesa tshine tsha shumisa maḓi a rothodzwaho nga phaiphi a sa ḓimuwi kha ḽifhasi. Tsho pulanelwa u vha na vhutshilo ha u shuma ha miṅwaha ya 50.Yuniti 6 yo ṱumanywa na giridi ya lushaka nga ḽa 2 Ṱhafamuhwe lwa u thoma  ṋaṅwaha nahone i khou ḓisa muḓagasi kha giridi ya lushaka nga zwiṱuku nga zwiṱuku ngeno hu tshi kha ḓi itwa ndingo khatsho tshifhinga tshoṱhe. Nga hetshino tshifhinga Yuniti 6 yo ḓi kona u thusa u bvisa mutsiko une wa vha hone kha sisiṱeme ya muḓagasi ya lushaka, i tshi khou thusa nga u fhungudza uri hu sa vhe na u tsiṅwa ha muḓagasi kana hone u tou fhungudza kha maitele a u tsima muḓagasi. Mashumele a yuniti o swikelelwa, nahone nga tshifhinga tshe yuniti ya vha yo tetshelwa tsha miṅwedzi ya rathi nga murahu ha u ṱumanywa na giridi ya lushaka.Mashumele a Yuniti 6 a Tshiṱitshi tsha Fulufulu tsha Medupi ndi zwiṅwe zwa ndeme zwo swikelelwaho kha nungo dza u fhaṱa zwiṱitshi zwiswa zwa fulufulu.1.2. Khabinethe yo isa phanḓa u ṱanganedza mutsiko ure hone une shango ḽa vha khawo wa nḓisedzo ya fulufulu. Na musi zwi sa ṱanganedzei zwa u tumulwa ha fulufulu, Eskom yo ḓikumedzela u ita ndugiselo dzo teaho u khwinisa lwa tshifhinga tshilapfu mutakalo wa mamaga hu na u tumulwa ha muḓagasi hu ṱanganedzeaho. Musumbuluwo u ḓaho (wa dzi 31 Ṱhangule), Yuniti 2 ya Tshiṱitshi tsha Fulufulu tsha Koeberg ngei kha ḽa Kapa Vhukovhela tshi ḓo dziṅwa hu tshi itelwa ndugiselo dzo pulanelwaho.1.3. Yuniti i khou lavhelelwa u dovha hafhu ya shuma nga murahu ha miṅwedzi miraru. U valwa uhu ho pulanelwaho ha Yuniti 2 ya Koeberg ndi tshipiḓa tsha Eskom tsha mbekanyamushumo ya u lugisa zwiṱitshi zwoṱhe zwa fulufulu. Miṅwedzi miṅwe na miṅwe ya 16 u ya kha 18, iṅwe na iṅwe ya yuniti mbili dza ngei Koeberg i a valwa u itela u shela hafhu mapfura, u ṱolwa na u lugiswa. Nḓowelo iyi ya u tsima i tou pulanelwa u itela u thivhela uri yuniti dzoṱhe vhuvhili hadzo dzi sa vhe na thaidzo nga tshifhinga tshithihi na u thivhela miṅwedzi ya vhuriha ṅwaha muṅwe na muṅwe.1.4. Zwenezwi ri khou bvela phanḓa na mvelaphanḓa ya u khwinisa u engedzwa ha u magwa ha muḓagasi, Khabinethe i khou ita khuwelelo kha maAfrika Tshipembe uri vha ise phanḓa na u shumisa muḓagasi nga vhulondo.2. Samithi ya Vharangaphanḓa vha Mashango na Mivhuso2.1. Khabinethe yo ṱanganedza mvelelo dza Samithi Zwayo ya Vharangaphanḓa vha Mashango na Mivhuso ya vhu 35 ya Tshitshavha tsha Mveledziso ya Tshipembe  ha Afrika (SADC), he Muphuresidennde Vho Zuma vha ranga phanḓa vhurumelwa ha Afrika Tshipembe.Samithi yo ṱanganedza khwiniso ya Pulane ya Mveledziso ya Tshiṱirathedzhi tsha Ndivhiso ya Dzingu ya 2015-2020. Samithi yo bvela phanḓa ya saina thendelano tharu dzine dza ḓo konisa dzingu u tandulula khaedu dza ndeme dza u shayea ha mishumo na u fhelisa vhushai nga nḓila i vhuedzaho.Thendelano ya u khwinisa Maitele nga ha Polotiki, Vhupileli na Nyanḓano ya Tsireledzo (Maitele) na Thendelano ya u khwinisa Mulanga wa SADC (Mulanga) Thendelano idzi dzi ḓo tendela Vhupileli ha Dzitshakha na Komiti ya Tsireledzo ya Muraḓo kha Polotiki, Vhupileli na Nyanḓano ya Tsireledzo u shuma sa muṱangano wa pfananyo wa Vhurangaphanḓa ha Vhululamisi na Dzidzhele Tshipembe ha Afrika.Nḓivhadzo nga ha Mveledziso ya Vhaswa na u Maanḓafhadza i sumbedza nyimele ya shishi ya mveledziso ya vhaswa na u maanḓafhadza nga kha nyanḓano ya dzingu, muṱanganelano, mveledziso na mulalo, na tsireledzo kha dzingu.Maitele nga ha Tshumelo ya Mbambadzo ndi u ṱhonifha mbambadzo ngomu ha miraḓo ya SADC kha tshumelo ho sedzwa u sika maraga muthihi wa tshumelo kha dzingu. U ṱanganedzwa ha Pulane yo Vusuludzwaho ya Mveledziso ya Tshiṱirathedzhi tsha Ndivhiso ya Dzingu ya 2015-2020 ḽo vha ḽiga ḽihulu kha ndingo dza SADC dza u ṱuṱuwedza mbambadzo ngomu ha dzingu. Khabinethe yo ṱanganedza hafhu tsheo ya muṱangano wa Masia Mararu Kavhili wa SADC, we wa farwa wo vhambelana na Samithi ya SADC wo dzhenelwaho nga Muthusa Muphuresidennde na Mutshimbidzi wa SADC Vho Cyril Ramaphosa, u khwaṱhisedza maitele a mashumele a Khomishini ya Ṱhoḓisiso ya SADC kha mafhungo a Muvhuso wa Lesotho.3. U dalela Japan nga Muthusa Muphuresidennde3.1. Khabinethe yo ṱanganedza madalo o tshimbilaho zwavhuḓi a Muthusa Muphuresidennde Vho Ramaphosa ngei Japan. Vho vha vho fheletshedzwa nga vhurumelwa ha nṱha ha dziminisiṱa na vhoramabindu u ṱuṱuwedza Afrika Tshipembe sa hone hune vhathu vha fanela u takalela u bindudza hone.Muthusa Muphuresidennde vho fulufhedzisa vhabindudzi vha Japan uri Afrika Tshipembe a ḽi na thaidzo ya u ita vhubindudzi nahone vha vha toololela nga ha vhudziki ha ikonomi yashu na vhupo ha mabindu ho teaho vhune vhathu vha nga bindudza khaho, zwihulusa kha tshumisano dzine dza sika mishumo.Muthusa Muphuresidennde Vho Ramaphosa vho dovha hafhu u shumisa madalo avho u wana vhuḓikumedzeli u bva kha ḽa Japan u ita vhuḽedzani na Afrika Tshipembe kha nungo dzaḽo dza u lwa na u phaḓalala ha HIV na AIDS, TB na Malaria.4. Tsheo dza Khabinethe dza Ndeme4.1. Khabinethe yo tendela mukumedzo wa Afrika Tshipembe na Ḓorobo ya Durban wa u vha ṋemuḓi wa Mitambo ya Mulanganelano ya 2022. Izwi ndi lwa u thoma hune Afrika ḽa ḓo vha ṋemuḓi wa Mitambo ya Mulanganelano nahone zwi ḓo vhea Afrika Tshipembe sa fhethu ha vhuendelamashango ha mitambo na u ṋea hafhu zwikhala u itela Tshigwada tsha Afrika Tshipembe.U vha ṋemuḓi zwi ḓo thusa u shumisa themamveledziso yo siiwaho nga Tshiphuga tsha Ḽifhasi tsha FIFA 2010™.Mitambo ya Mulanganelano ya 2022 i khou lavhelelwa u ḓisa masheleni a swikaho kha R20 biḽioni kha ikonomi, zwine musi zwi tshi fhindulelwa zwa amba nyengedzedzo ya R11 biḽioni kha nyaluwo ya GDP.4.2. Khabinethe yo tendela u ganḓiswa ha Muvhigo wa khalaṅwaha ya (2009-2014) wa Vhuṱanu wa Afrika Tshipembe nga ha U thomiwa ha Buthano ḽa u Fheliswa ha Zwivhumbeo zwoṱhe zwa Khethululo ya Vhafumakadzi ngomu kha Gurannḓa ya Muvhuso, u itela vhupfiwa ha vhathu.Muvhigo u ṋea manweledzo a mashumele avhuḓi a milayo yo fhambanaho, mbekanyamaitele na mbekanyamushumo dzo thomiwaho Afrika Tshipembe na u sumbedza zwe zwa swikelelwa nga shango ḽashu kha u maanḓafhadza vhafumakadzi na u eḓanya mbeu. Muvhigo u dovha hafhu u dzhiela nṱha khaedu dzi sa fheli na zwikhukhulisi kha u kunda u sa eḓana na khethululo shangoni ḽashu.4.3. Khabinethe yo tendela Afrika Tshipembe u dzhenela Senthara ya Vhueletshedzi nga ha Mulayo wa Dzangano ḽa Mbambadzo ḽa Ḽifhasi (WTO) ngei Geneva.Iḽi ndi dzangano ḽa dzitshakhatshakha ḽine ḽa ṋea ngeletshedzo nga ha zwa mulayo kha milayo ya WTO, thikhedzo kha matshimbidzele a nzudzanyo dza phambano na vhupfumbudzi kha milayo ya WTO kha mashango ane a khou bvelela na ane a ha athu bvelela.Afrika Tshipembe sa muraḓo ḽi ḓo kona u wana ngeletshedzo nga ha maga a mbambadzo o fanelaho a maṅwe mashango ane a kwama mbambadzelaseli ya Afrika Tshipembe na maga a mbambadzo ane Afrika Tshipembe ḽa khou ṱoḓa u a ḓivhadza. Senthara i nga thusa hafhu Afrika Tshipembe kha thandululo ya phambano ya milandu ya WTO.4.4. Khabinethe yo toololelwa nga ha Minisiṱa wa Gwama, Vho Nhlanhla Nene, vhane vha khou thoma mushumo wa u vha Muphuresidennde wa Khoro ya Dziminisiṱa dza Vhubvaḓuvha na Tshipembe ha Afrika ya Tshigwada tshi lwaho na Tshelede yo wanalaho nga nḓila i si yavhuḓi, lwa ṅwaha muthihi. Nga zwenezwo, Minisiṱa vha ḓo fara muṱangano wa luthihi nga ṅwaha wa 2015 wa khoro iyo.Dzangano iḽi ḽa tshumisano ya mivhuso ya dzingu ḽi ṱuṱuwedza u thomiwa ha maga a fanaho na u lwa na tshelede yo wanalaho nga nḓila i si yone na u lambedza nndwa dza polotiki tshipembe na vhubvaḓuvha ha dzingu ḽa Afrika ḽoṱhe.Ndivho ya Afrika Tshipembe ya u vha muraḓo ndi u khwaṱhisa maga a dzingu a lwaho na tshelede yo wanalaho nga nḓila mmbi na u lambedzwa ha nndwa dza polotiki, zwine zwa ṱuṱuwedza tsireledzo ya lushaka shangoni ḽashu na kha dzingu.4.5. Khabinethe i bvela phanḓa u sasaladza mabulayo a si na ṱhoho a vhaofisiri vha mapholisa. Khabinethe i ita khuwelelo kha miraḓo ya tshitshavha u shuma na mapholisa kha u thusa u fara vhavhangi vha mabulayo aya. Mazhendedzi a vhatsireledzi vha mulayo a khou shuma ḓuvha ḽoṱhe u vhona uri vhavhangi vhoṱhe vha maitele aya a vhugevhenga vha khou farwa. Khabinethe i livhuwa miraḓo ya tshitshavha vhe vha shela mulenzhe kha u farwa ha vhathu vhararu vha ṱumanywaho na mabulayo a mapholisa.5. Milayotibe5.1. Khabinethe yo tendela u kumedzwa ha Mulayotibe wa Tshumelo ya Zwannḓa, wa 2015 Phalamenndeni.Mulayotibe uyu u ṋea sisiteme nthihi ya Tshumelo ya Zwannḓa na u sika muangarambo wa vhusimamilayo vhune ngaho Tshumelo ya Zwannḓa i ḓo langula na u vhetshelwa milayo nga Muhasho Vhushaka ha Dzitshakha na Nyanḓano.Mulayotibe u ḓo shumiswa fhasi ha Ndayotewa, milayo i re hone i shumiswaho kha Tshumelo ya Tshitshavha, tshumelo ya tsireledzo nahone yo livhanywa na NDP kha u khwaṱhisa nḓisedzo ya tshumelo. Izwi zwi ḓo khwaṱhisa mashumele avhuḓi, vhuḓifhinduleli na tshumiso kwao ya masheleni ine ya dzhia zwikhala mashangoḓavha u isa phanḓa mbekanyamaitele ya dzithakha ya Afrika Tshipembe na adzhenda ya mveledziso.5.2. Khabinethe yo tendela u kumedzwa uri hu haseledzwe ngaha Mulayotibe wa Vhurangaphanḓa ha Sialala na Khoisan, wa 2015 Phalamenndeni. Mulayotibe u shela mulenzhe kha zwipikwa zwa ndeme NDP zwa u ṱanḓavhudza vhuthihi ha zwitshavha na mbumbano zwenezwi hu tshi khou tandululwa u sa eḓana ha kale nga u ṋea u dzhielwa nṱha ha zwitshavha zwa VhaKhoisan na vharangaphanḓa.U kumedza u thomiwa ha Komiti ya Vhueletshedzi nga ha mafhungo a VhaKhoisan ane a ḓo thusa muvhuso nga u dzhiela nṱha maitele a elanaho na zwitshavha zwa VhaKhoisan na vharangaphanḓa.Mulayotibe u pfumbisa mulayo wa vhurangaphanḓa ha sialala ha lushaka u re hone une wa ḓo fhedza u tshi khou thutha Mulayo wa Vharangaphanḓa vha Sialala vha Nnḓu ya Lushaka, 2009 (Mulayo 22 wa 2009) na Mulayo wa Muhanga wa Vhuvhusi na Vhurangaphanḓa ha Sialala,  2003 (Mulayo 41 wa 2003).6. Mbekanyamushumo dzine dza khou ḓa 6.1. Muphuresidennde Vho Zuma vha ḓo rwela ṱari thandela ya Nndwa kha u Bvuḓa ha Maḓi, ye vha ḓivhadza kha Mulaedza wavho wa Lushaka nga 2015, ngei Port Elizabeth nga dzi 28 Ṱhangule 2015, sa tshipiḓa tsha mbekanyamushumo ya muvhuso ya u tandulula tshinyalelo ya maḓi i vhangwaho nga u bvuḓa.Thandela i ḓo pfumbudza vhaswa vha 15 000 sa vhashumi vha zwanḓa na pulambara u lugisa u bvuḓa ha phaiphi zwitshavhani zwa havho; i ḓo vha ṋea zwikili uri vha kone u thoma mabindu avho kana vha wane mishumo yo teaho. Vha u thoma vhane vha ḓo dzhiwa vha 3000 vha ḓo dzhiwa kha ṅwaha uno wa muvhalelano.U bvuda ha maḓi hu anganyelwa kha phesenthe dza 40 dza ndozwo ya maḓi nga lushaka nahone zwi ḓurela shango R7 biḽioni nga ṅwaha. 6.2. Muphuresidennde Vho Zuma vha ḓo dzhenela Anivesari ya vhu 70 ya u Fheliswa ha Mugovhelo wa China na Nndwa ya Ḽifhasi ya Vhuvhili ngei kha Riphabuliki ya Vhathu ya China (PRC) u bva nga dzi 2 u ya kha dzi 4 Khubvumedzi 2015, nahone vha ḓo vha na nyambedzano dza vhavhili na Muphuresidennde Xi Jinping.Vhushaka ha Afrika Tshipembe na PRC vhu kha maimo a Vhuḽedzani ha Maano ho Fhelelaho vhu tikedzwaho nga Thendelano ya Beijing nga ha u Thomiwa ha Vhuḽedzani ha Maano o Fhelelaho, ane a katela vhushaka hoṱhe vhukati ha mashango aya mavhili.  6.3. Khabinethe i ita khuwelelo kha maAfrika Tshipembe vhoṱhe u pembelela ḓivhazwakale yashu na u fhambana ha mvelele musi shango ḽashu ḽi tshi khou swika kha Ṅwedzi wa Vhufa nga Khubvumedzi fhasi ha thero ine ya ri: “Nḓivho yashu yapo, vhufa hashu: U ya kha u kona u topola, u ṱuṱuwedza na u vhulunga vhufa ha Afrika Tshipembe.”U humbula ha ṋaṅwaha hu ḓo itwa nga nḓila ya sialala nahone zwitshavha zwi khou ṱuṱuwedzwa u shumisa vhufa havho vhu vhune vha vhu ḓivha u fana na zwiḽiwa, vhuvhaḓi, mitshino na muzika u ṱuṱuwedza u fhambana ha mvelele, pfanelo dza vhathu, u fhaṱa lushaka na mveledziso ya ikonomi.6.4. Afrika Tshipembe ḽi ḓo pembelela Ṅwedzi wa Vhuendelamashango nga Khubvumedzi, zwine zwa vha tshifhinga tsha miṱa uri i dalele fhethu ha vhufa ha shango ḽashu uri vha kone u ḓiṱumanya na ḓivhazwakale yashu.Nga hoyu Ṅwedzi wa Vhufa, Muhasho wa Vhutsila na Mvelele u ḓo ita bembela ḽa sialala ngei kha Egere ya Vhahali vha Lushaka ngei Pretoria u sumbedza u thomiwa ha u fhaṱwa ha tshihumbudzo tsha lushaka tshine tsha ḓo ṱana misi ya phanḓa ha koloni, nndwa ya mbofholowo na vhahali vho fhambanaho vhe vha lwela mvelaphanḓa ya tshitshavha.6.5. Ḓuvha ḽa tshihumbudzo ḽa Lushaka ḽa Tshumelo ya Mapholisa a Afrika Tshipembe (SAPS) ḽa ṅwaha nga dzi 6 Khubvumedzi 2015 ngei Union Buildings kha ḽa Pretoria hu ḓo pembelelwa mafulufulu na u ḓiimisela ha vhaofisiri vhe vha badela nga matshilo avho u tsireledza zwitshavha.Nga kha fulo ḽa u thola ḽa SAPS hu ḓo engedzwa miraḓo ya 6 252 nga ṅwaha wa muvhalelano wa 2015/16 u khwaṱhisa tshumelo ya vhufogisi, mapholisa a vhonalaho, vhuṱali ha vhugevhenga, tshumelo ya vhuṱoḓisisi, hu tshi katelwa na tshumelo ya vhutsireledzi na tsireledzo. Khabinethe i ita khuwelelo kha vhaswa vhashu uri vha dzhiele buḓo ḽa SAPS nṱha, ḽine ḽa ṋea zwikhala zwo fhambanaho. Mafhungo manzhi a nga wanala kha www.saps.gov.za.6.6. Vhuṱambo ha ṅwaha ha Ṅwedzi wa Tshumelo ya Tshitshavha vhu ḓo farwa fhethu hoṱhe kha Tshumelo dza Tshitshavha nga ṅwedzi wa Khubvumedzi fhasi ha thero ine ya ri “U isa Afrika Tshipembe phanḓa: U isa Tshumelo ya Tshitshavha vhathuni.” Ṅwedzi uyu u ḓo sumbedza tshumelo dza muvhuso, u ḓiimisela, u ḓikumedzela na vhukoni kha nḓisedzo ya tshumelo dza tshitshavha. Hu ḓo vha na u vhigelwa murahu kha mvelaphanḓa yo itwaho nga murahu ha miṱangano ya vhukwamani na tshitshavha shango ḽoṱhe nga ha tshumelo ya tshitshavha nga 2014 na nyambedzano na vhashumeli vha muvhuso nga ha “u thomolola nḓila ine vhashumi vha muvhuso vha shuma ngayo.”  Tshumelo ya tshitshavha yavhuḓi ndi ṱhoḓea ya ndeme ya u ḓisa NDP nahone khabinethe i ita khuwelelo kha vhashumelavhapo uri vha ḓikumedzele hafhu kha milayo ya Batho Pele nga u ḓisa tshumelo ya maimo a nṱha i vhuedzaho nahone yavhuḓi kha maAfrika Tshipembe vhoṱhe.6.7. Khabinethe yo toololelwa nga ha mvelaphanḓa yo itwaho kha u vha ṋemuḓi wa Muṱangano wa Ḽifhasi wa Vhusimaḓaka wa XIV wa Zwiḽiwa na Madzangano a Vhulimi une wa ḓo farwa nga dzi 7 u ya kha dzi 11 Khubvumedzi 2015 ngei Sentharani ya Miṱangano ya Khosi Albert Luthuli, kha ḽa KwaZulu Natal.Thero “Vhusimamaḓaka na Vhathu: U vhulunga kha Vhumatshelo vhu Vhuedzaho” i bvisela khagala madaka o ḓitikaho nga vhathu, mushumo wa vhusima maḓaka kha mveledziso ya ikonomi ya zwitshavha, ṱhoḓea na zwikhala zwa u bindudza, na mushumo wa vhusimamaḓaka kha mveledziso ya ikonomi. Izwi zwi elana kokotolo na zwipikwa zwa ndeme zwa muvhuso zwa u fhelisa vhushai, mveledziso ya mahayani na u sika mishumo. Muṱangano u ḓo sedzesa kha ṱhahelelo ya maḓi na tshanduko ya kilima.Uyu ndi Muṱangano wa Vhusimamaḓaka ha Ḽifhasi wa u thoma u farwa kha ḽa Afrika nahone u ri ṋea tshifhinga u phurofaila dzhango ḽashu kha vhugalatenga ha ḽifhasi. Mbekanyamushumo ya u swikelela ine ya ḓo vhudza tshitshavha, hu tshi katelwa na zwigwada zwi so ngo tsireledzeaho, nga ha khonadzeo ya u shela mulenzhe.Muṱangano u ḓo tevhela Vhege ya Lushaka ya Arbor (1 u ya kha dzi 7 Khubvumedzi) fhasi ha thero “Kha maḓaka maswa” nahone hu humbelwa maAfrika Tshipembe u ṱavha muri muthihi ṋamusi na u thusa u bindudza kha vhumatshelo vhu vhuyedzaho.7. Milaedza ya u fhululedza7.1. Khabinethe i tamela mashudu vhagidimi vha shango ḽashu u kunda vhane vha khou ṱaṱisana kha 15th World Championships in Athletics ine ya khou itea zwazwino ngei kha ḽa Beijing, China na vhane vha khou shela mulenzhe kha 11th All-Africa Games vhukati ha dzi 4 na dzi 19 Khubvumedzi 2015 ngei kha ḽa Brazzaville, Congo.Khabinethe i ita khuwelelo kha maAfrika Tshipembe uri vha vhumbane kha u tikedza vhagidimi vhashu zwenezwi vha tshi khou fhefheḓisela fulaga yashu nṱha na u ita uri uri lushaka lwashu lu ḓihudze.7.2. Khabinethe i fhethu huthihi na Muphuresidennde Vho Zuma kha u fhululedza vhoramafhungo vha SABC Vho Dennis Tshetlhane na Vho Sam Msibi kha u kunda kha Khethekanyo ya Thelevishini ya Pfufho dza Nyanḓadzamafhungo dza SADC, na mugudi wa tshikolo tsha nṱha Imbelani Matibe kha u kunda kha Muṱaṱisano wa Khethekanyo ya Tshikolo ya Maanea wa SADC.7.3. Khabinethe i livhuwa maAfurika Tshipembe vhoṱhe vhe vha dzhenela u pembelela Ṅwedzi wa Vhafumakadzi. Mabembela e a farwa nga madzangano o fhambanaho na muvhuso e a pembelela mvelaphanḓa yo swikelelwaho kha u tandulula u sa eḓana ha mbeu tshitshavhani tshashu. Ṅwedzi uyu wo shumiswa u bvisela khagala khaedu dzine ri kha ḓi ṱangana nadzo zwi tshi elana na u tambudzwa ha vhafumakadzi na vhana.7.4. Khabinethe i tama uri Minisiṱa wa Mutakalo Vho Aaron Motsoaledi, vhe vha vha vho valelwa Vhuongeloni ha Steve Biko Academic ngei Pretoria mafheloni a vhege, uri vha ṱavhanye vha fhole. Zwazwino ri khou amba vho no vhofhololwa vha khou fhola vhe hayani. 8. U tholaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo na u sedzwa arali vhe si na milandu.8.1. Bodo ya Tshumelo dza Mutsho ya Afrika Tshipembe:a) Vho Ntsoaki Mngomezulu – (u tholwa hafhu na Mudzulatshidulo);b) Vho Dokotela Nolulamo Nobambiswano (Lulu) Gwagwa – (u tholwa hafhu na Muthusa Mudzulatshidulo);c) Vho Rowan Graham Nicholls – (u tholwa hafhu);d) Vho Jonty Tshipa – (u tholwa hafhu);e) Vho Phurofesa Elizabeth Mokotong – (u tholwa hafhu);f) Vho Kea Modimoeng;g) Vho Advokheithi Derek Block;h) Vho Sowbakiam Mudly-Padayachie;i) Vho Nandipha Daphne Madiba;j) Vho Dokotela David Jasper Gilbert Rees;k) Vho David Lefutso;l) Vho Judy Beaumont – (Muimeleli wa Mulanguli Guṱe (DG) wa Mafhungo a Mupo); nam) Vho Dokotela Linda Makuleni – (Muofisiri Mulanguli Muhulwane (CEO)).8.2. Bodo ya iSimangaliso:a) Vho Paul Ndukuzempi Buyani Zwane – (u tholwa hafhu na Mudzulatshidulo);b) Vho Barbara Schreiner – (Muthusa Mudzulatshidulo);c) Vho Phurofesa Antonia Thandi Nzama – (u tholwa hafhu);d) Vho Poppy Senelisiwe Dlamini – (u tholwa hafhu);e) Vho Zwelenzima Thwalizwe Gumede – (u tholwa hafhu);f) Vho Thobile Etherfrida Mhlongo – (u tholwa hafhu);g) Vho Sibongile Daphne Nene;h) Vho Satish Roopa;i) Vho Thumeka Sharon Ntloko – (Muimeleli wa DG wa Mafhungo a Mupo);j) Vho Andrew Zaloumis – (CEO); nak) Vho Bhekithemba Langalibalele – (Muimeleli wa Muhasho wa Vhuendelamashango).8.3. Miraḓo ya vhalangi vha si na maanḓa vho tholwaho kha ya Bodo ya Zhendedzi ḽa Vhuendi ha Nḓilani vhu Pfukaho Mikano:a) Vho Reitumetse Masemola; nab) Vho Barend Christoffel Deysel.8.4. Miraḓo ya vhalangi vha si na maanḓa vho tholwaho kha Vhulangi ha Vhuimangalavha:a) Vho Thaba Mufamaḓi – (Mudzulatshidulo);b) Vho Anjue Hirachun;c) Vho Riad Khan;d) Vho Lindelwe Mabandla;e) Vho Gerdileen Taylor;f) Vho Advokheithi Gugulethu Abigail Thimane;g) Vho Patricia Ntombizodwa Mazibuko – (u tholwa hafhu);h) Vho Aubrey Bongani Ngcobo – (u tholwa hafhu);i) Vho Thato Abegail Tsautse – (u tholwa hafhu); naj) Vho Andile Mahlalutye – (u tholwa hafhu).8.5. Vhalangi vha si na maanḓa vho tholwaho kha Bodo ya Tshumelo ya Air Traffic Navigation:a) Vho Phindile Riba – (Mudzulatshidulo);b) Vho President Qiniso Dhlamini;c) Vho Dokotela Bridget Ssamula;d) Vho Bennet Phonthana Malebo;e) Vho Isaac Nkama;f) Vho Shaila Hari;g) Vho Daniel Gray Mwanza;h) Vho Adv Edwin Matane Mphahlele;i) Vho Sfiso Norbert Buthelezi;j) Vho Nwabisa Mtshali;k) Vho Arthur James Bradshaw; nal) Vho Hlengiwe Thandeka Makhathini – (u tholwa hafhu).8.6. Miraḓo ya vhalangi vha si na maanḓa vho tholwaho kha Bodo ya Zhendedzi ḽa Mveledziso ya Mabindu Maṱuku:a) Vho Anjue Hirachund; nab) Vho Zanele Monnakgotla.8.7. Bodo ya Maanḓalanga a Trans-Caledon Tunnel:a) Vho MW Hlahla – (Mudzulatshidulo);b) Vho JRD Modise – (Muthusa Mudzulatshidulo);c) Vho SN Khondlo;d) Vho Dokotela MJ Ellman;e) Vho ZP Manase;f) Vho SFS Makhathini;g) Vho M Nakene; nah) Vho S Roopa.8.8. Vho Ian van Niekerk – Muofisiri Muhulwane wa Masheleni wa Broadband Infraco.8.9. Vho Zukile Christopher Mvalo – Muthusa DG: Mveledziso ya zwikili kha Muhasho wa Pfunzo ya Nṱha na Vhupfumbudzi.  8.10. Vho Xolelwa Mlumbi - Peter – Muthusa DG: Mbambadzo ya Dzitshakhatshakha na Mveledziso ya Ikonomi kha Muhasho wa Mbambadzo na Nḓowetshumo.8.11. Vho Tshediso John Matona – Munwaleli wa Tsedzuluso ya Lushaka kha Muhasho wa Tsedzuluso na Ndaulo ya Kushumele.Mbudziso: Vho Phumla Williams (Muambeli wa khabinethe o tou farelaho)Luṱingo: 083 501 0139"
Tshiṱatamennde nga ha muṱangano wa khabinethe wa dzi 9 Khubvumedzi 2015,10 Sep 2015,https://www.gov.za/node/743661,https://www.gov.za/ve/speeches/tshi%E1%B9%B1atamennde-nga-ha-mu%E1%B9%B1angano-wa-khabinethe-wa-dzi-9-khubvumedzi-2015-10-sep-2015-0000,"U thomiwa ha mbekanyamushumo dza ndeme dza muvhuso 1.1. Khabinethe i ombedzela khuwelelo ya Muphuresidennde Vho Jacob Zuma uri sekithara dzoṱhe dza tshitshavha dzi shumisane kha u tikedza ikonomi na u tsireledza mishumo fhasi ha nyimele i konḓaho ya ikonomi ya zwino.Thendelano vhukati ha muvhuso, nnḓu dza migodi na madzangano a vhashumi i sumbedza u ḓikumedzela ha sekithara dzoṱhe kha u tsireledza mishumo na u fhungudza masiandoitwa a ndozwo ya mishumo.Khabinethe i ita khuwelelo kha maAfrika Tshipembe uri vha tikedze u thomiwa ha thendelano iyi. Thendelano i khou shuma sa yone pulane ya sekithara dzoṱhe dzine dzo sedzana na zwikhukhulisi zwa u tsireledza mishumo.1.2 Khabinethe yo ṱanganedza Mivhigo ya Mvelele dza Kotara dza tshifhinga tsha u bva dzi 1 Ṱhafamuhwe u swika dzi 30 Fulwi. Khabinethe i takadzwa nga mvelaphanḓa yo itwaho nahone yo dovha ya dzhiela nṱha fhethu hune ha ṱoḓa u dzhenelelwa. Vhudavhidzani ha Muvhuso (GCIS) i ḓo tshimbidza zwa nḓivhadza mafhungo kha vha nyanḓadzamafhungo u itela u ṋea mafhungo nga ha u thomiwa ha mbekanyamushumo dza muvhuso. Shedulu iyi i ḓo davhidziwa nga vhuya.1.3 Khabinethe yo ṱanganedza nḓivhadza mafhungo nga ha muṱangano wa G20 we wa farwa ngei Ankara, kha ḽa Turkey u bva nga dzi  3 uswika dzi 5 Khubvumedzi 2015.  Muṱangano wo vha wo dzhenelwa nga Dziminisiṱa dza zwa Masheleni na zwa Mishumo na Mulanguli wa Bannga ya Mbulungelo ya Afrika Tshipembe.  Muṱangano wa vhoṱhe wa Dziminisiṱa dza zwa Masheleni na dza Mishumo wo haseledza maano ane a nga ḓisa mishumo minzhi ya khwine, u fhungudza u sa eḓana na thikhedzo ya nyaluwo i katelaho.1.4 Muṱangano wa Dziminisiṱa dza zwa Masheleni na Vhalanguli vha Bannga ya Vhukati vho sedzesa kha, ikonomi ya Ḽifhasi, muhangarambo wa nyaluwo ya tshifhinga tshilapfu yo linganelaho; u bindudza na themamveledziso; mafhungo a mithelo ya dzitshakhatshakha, u lambedza u itela mveledziso, na u shanduka ha kilima. Khabinethe yo dzhiela nṱha uri nyaluwo ya ḽifhasi a i khou swika he ya vha yo lavhelelwa hone. Fhedziha, Khabinethe yo ṱanganedza u fulufhedziswa huswa nga G20 kha u bvela phanḓa na u ṱola mvelaphanḓa, u ṱhaṱhuvha u phaḓalala na u tandulula khombo dzi no khou thoma sa zwine zwa ṱoḓea kha u ṱuṱuwedza fulufhelo na vhudziki ha masheleni.G20 yo ṱanganedza mvelele dzavhuḓi dza Muṱangano wa ngei Addis Ababa nga ha u Lambedza Mveledziso he Afrika Tshipembe ḽa ita mushumo wa ndeme sa mudzulatshidulo wa G77 khathihi na China. 1.5 Khabinethe yo ṱanganedza u rwelwa ṱari na u fungwa ha muḓagasi wa ngei Kouga Wind Farm kha ḽa Kapa Vhubvaḓuvha nga dzi 4 Khubvumedzi 2015.Kouga Wind Farm i ḓo ṋetshedza 300 gigawatt-wa awara dza muḓagasi wo kunaho nga ṅwaha.  Izwi zwi ḓo isa muḓagasi miṱani ine i nga eḓana 50 000. Ndi tshipiḓa tsha pulane ya shango ya u ita zwithu nga nḓila dzo fhambanaho nahone uya kha nḓisedzo ya fulufulu ya tshifhinga tshilapfu.Mathomoni a ṅwaha, Muhasho wa Fulufulu wo ṱanḓavhudza zwikhala u itela sekithara ya phuraivethe uri i shele mulenzhe kha vhubveledzi ha muḓagasi nga u tendela Vhabveledzi vha Muḓagasi vho Ḓiimisaho vhaswa vha 13 vhane vha ḓo engedza 5 243 megawatts kha giridi ya lushaka.1.6 Khabinethe yo dzhiela nṱha mvelaphanḓa ya mipfuluwo ngei Yoropa ine ya bvisela khagala u konḓa ha ndangulo ya mipfuluwo na vhushaka na mbekanyamaitele dza dzitshakhatshakha dza mashango o fhambanaho.Afrika Tshipembe ḽi khou lingedza nga nḓila i fanaho u tandulula mafhungo a mipfuluwo nga nḓila i ṱanganedzeaho ya vhuthu. Thaidzo ya mipfuluwo ngei Yoropa ndi khaedu ya dzingu ine ya ṱoḓa tshumisano ya mivhuso yo fhambanaho. U shela mulenzhe ha shango ḽiṅwe na ḽiṅwe na tshumisano na zwitshavha, na madzangano a zwitshavhani hu a ṱoḓea kha u tandulula fhungo heḽi ḽa mipfuluwo.1.7 Khabinethe i fhululedza mushumo wa Bodo ya Mikano ya Masipala (MDB) ye maḓuvhani a si mangana ya fhedza u ta na u tetshulula mikano ya mimasipala kha mavunḓu a ṱahe shangoni ḽashu. MDB yo shuma mushumo wayo u ya nga milayo ya mushumo wayo nahone yo shumisa maanḓa ayo o teaho u dzhia tsheo dza u fhedzisela.   Khabinethe yo ṱahisa mbilaelo nga ha maṅwe mahoro a polotiki ane a khou ṱhasela MDB na u lingedza u nyadza u ḓiimisa hayo na u tea hayo tshitshavhani. Khabinethe i ita khuwelelo kha mahoro oṱhe a polotiki u ḓi bvisa kha u nyadza mushumo wa tshiimiswa itshi tsha ndeme tsho ḓiimisaho tshine tsha tikedza demokirasi yashu. Hu na nḓila dzo teaho dzi ṋetshedzwaho nga mulayo dzi  ṱaṱisaho tsheo dza MDB.1.8 Khalaṅwaha ya u vhiga u Eḓanyiswa Mishumoni (EE) yo vula nga dzi 1 Khubvumedzi 2015 u itela u vhiga nga kha inthanethe kana nga nḓila yo ḓoweleaho, nahone i khou vala nga dzi 1 Tshimedzi 2016 (nḓila yo ḓoweleaho) na nga dzi 15 Phando (nga inthanethe).Khabinethe i humbudza vhatholi vhoṱhe u kumedza mivhigo yavho kha Muhasho wa zwa Mishumo. Mivhigo iyo i thusa shango u kona u ṱola mvelaphanḓa zwi tshi ya kha u tandulula khethululo na u eḓanyisa vhashumi.Muhasho wa zwa Mishumo u kha fulo na shango ḽoṱhe fhasi ha thero ine ya ri: “U ḓisa tshanduko – zwi ita uri mabindu a vhe na mutsindo” kha u khwaṱhisa  u simula nau vhona uri hu khou tevhedzelwa zwo teaho.2. Tsheo dza Khabinethe dza ndeme2.1. Khabinethe yo ṱalutshedzwa nga ha Muvhigo wa fhelaho wa Zwipikwa zwa Mveledziso zwa Miḽeniamu (dziMDG) wa khunyeledzo wa Afrika Tshipembe. Khabinethe yo tendela mvetamveto ya muvhigo wa khunyeledzo nga ha MDG une wa ḓo kumedzwa kha Mbumbano ya Dzitshakha ngavhuya ṋaṅwaha.U ya nga muvhigo, nga murahu ha miṅwaha ya 20 ya mveledziso, ho no itwa mvelaphanḓa khulu kha nḓisedzo dza tshumelo dza mutheo kha lushaka na u fhungudza vhushai ho ḓiṋeaho maanḓa. Honeha, Afrika Tshipembe ḽi khou bvela phanḓa u na tandulula thaidzo tharu dza vhushai, u sa eḓana na u shahea ha mishumo.Muvhigo u sumbedza nḓila iyaho kha adzhenda ya mveledziso miṅwahani yavhuḓi ya phanḓa ha 2015 na zwipikwa zwa mveledziso zwa tshifhinga tshilapfu.2.2. Khabinethe yo tendela themendelo nga Minisiṱa wa Vhuendi u ṋetshedza nga u ṱavhanya thendelano ya u hira kha Tag Yachts (PTY) Ltd. Zwipikwa zwayo ndi uri hu thomiwe vhubveledzi ha catamarans ngei Vhuimangalavha ha Port Elizabeth. Izwi ndi u khwaṱhisedza vhuḓifhinduleli he vha ṋewa ha Yuniti ya Nḓisedzo ya vhubveledzi ha maḓanzheni. Fhasi ha Operation Phakisa uri hu thomiwe Tshigwada tsha u Fhaṱa Magungwa ngei Kapa Vhubvaḓuvha. U tendelwa uhu hu khou ya nga Tshiteṅwa tsha Shishi tsha 57 tsha Mulayo wa Vhuimangalavha wa Lushaka, wa 2005 (Mulayo 12 wa 2005).2.3. Khabinethe yo tendela u kumedzwa ha Dzimbalombalo kha Thendelanomviswa ya Afrika kha phalamennde uri hu tendelaniwe.Thendelanomviswa iyi ndi mbekanyamaitele ya muhangarambo wa u bveledzisa dzimbalombalo Afrika, zwine zwa ḓo ta milayo ya phurofeshenala i langaho vhubveledzi na ndangulo ya dzimbalombalo dza lushaka, madzingu na kha vhuimo ha dzhango.Dzimbalombalo ndi dzone mutheo wa vhuṱoli havhuḓi na vhulavhelesi, nahone dzi vhona uri zwipikwa zwi a swikelelwa na uri mvelele dzi a swikelelwa. Thendelanomviswa i ṋea nyendedzi dza vhubveledzi ha dzimbalombalo dza maimo a nṱha dzi ṱoḓeaho kha vhulavhelesi ha Pulane ya Mveledziso ya Lushaka (NDP), na mbekanyamushumo dza muvhuso na zwoṱhe zwa ndeme.2.4. Khabinethe yo tendela Muhasho wa Vhupulani, Tsedzuluso na Ndaulo uri u ise phanḓa Mbekanyamushumo ya Twende Mbele u itela u vhulunga kha tshumisano kha mafhungo a tsedzuluso na ndaulo kha ḽa Afrika.Mbekanyamushumo ya Twende Mbele i ḓo thusa Afrika Tshipembe u fhaṱa na u ita fomala vhuḽedzani vhu re hone vhu si fomala, vhune hu nga katela thendelano dza vhavhili. Izwi zwi tikedza nndwa ya u khwinisa matshilo a vhathu fhano Afrika Tshipembe, zwine zwo ṱumana na u khwinisa Afrika kha Ḽifhasi ḽa khwine. 3. Milayotibe3.1. Khabinethe yo tendela u kumedzwa ha Mulayotibe wa Khwiniso wa u Engedzwa ha Vhutsireledzi, wa 2015 ngei Phalamenndeni.Mulayotibe u khwinisa u Mulayo wa u Engedzwa ha Vhutsireledzi ha Madzulo, wa 1997 (Mulayo 62 wa 1997) u itela u khwaṱhisa, u bvisela khagala na u tsireledza pfanelo dza vho dzulaho afho.Khwiniso dzine dza khou bva kha Mbekanyamaitele dza u Pandela na Vhutsireledzi ha Madzulo a Mavu Fhethu ha Vhulimi ha Vhubindudzi, nga ndivho ya u wana thandululo kha u sa tsireledzea ha madzulo nga u ṱanganya vhukando ha mbuedzedzo ya mavu fhasi ha tsireledzo ya mulayo ya khwine na maitele a thandululo ya khuḓano.Nzudzanyo dza zwiimiswa dzire hone na vhungomu a zwi eḓani u kona u tandulula ndeme na tshikalo tsha khuḓano dza pfanelo na vhutsireledzi ha madzulo vhu wanalaho fhethu ha vhulimi ha vhubindudzi.4. Mbekanyamushumo dzine dza khou tevhela4.1. Sa tshipiḓa tsha u pembelela Ṅwedzi wa Vhufa zwino nga Khubvumedzi, Muphuresidennde Vho Jacob Zuma vha ḓo tibula Tshihumbudzi tsha Matola na Senthara ya Vhupinduleli ngei Mozambique nga Ḽavhuṱanu ḽa dzi 11 Khubvumedzi 2015, na Tshihumbudzi tsha Khosi Bhambhatha ngei Greytown, kha ḽa KwaZulu-Natal nga dzi 22 Khubvumedzi 2015.4.2. Muphuresidennde vha ḓo ṋea mulaedza nga Ḓuvha ḽa Vhufa ngei Vleifontein Makhado kha ḽa Limpopo nga dzi 24 Khubvumedzi 2015. Thero ya u pembelela Ṅwedzi wa Vhufa ṋaṅwaha ndi: Nḓivho yashu ya sialala, vhufa hashu: U ya kha u topola, u ṱuṱuwedza na u vhulunga vhufa ha Afrika Tshipembe.”MaAfrika Tshipembe vha khou ṱuṱuwedzwa u sedzulusa vhufa hashu ha mupo nga u dalela phaka dza lushaka dzine dzi ḓo vha dzi sa badelisi u bva nga dzi 14 u ya kha dzi 18 Khubvumedzi 2015, sa tshipiḓa tsha Vhege ya Dziphakha dza Lushaka dza Afrika Tshipembe ya vhufumi ya ṅwaha muṅwe na muṅwe.4.3. Muhasho wa Pfunzo ya Mutheo u ḓo ita Vhuṱhaṱhuvhi ha Lushaka ha Ṅwaha ha vhuṱanu (ANA) ṅwedzi uno wa Khubvumedzi 2015 kha u ṱola mvelaphanḓa ya mvelelo dza u guda kha u vhala na mbalo vhukati ha gireidi 1 u swika kha ya 9.ANA i ḓisa vhuṱanzi ho linganywaho ha vhulavhelesi ha mvelaphanḓa ya u dzhenelela ha muvhuso na u endedza hafhu mveledziso ya u dzhenelela ho pikwaho. Vhabebi na vhaunḓi vha ṱuṱuwedzwa u tikedza vhagudi nga tshifhinga tsha ṱhaṱhuvho na u vhona uri mvelele dzi khou shumiswa u tandulula fhethu hu ṱoḓeaho mveledziso. Tsumbatshifhinga ya ANA ya 2015 i hone kha: www.education.gov.zaKhabinethe i ita khuwelelo kha vhagudisi u vhea ṱhoḓea dza vhagudi phanḓa nga u vhona uri ANA i bvela phanḓa hu si na u thithiswa.4.4 Khabinethe i khou livhuwa maAfrika Tshipembe vhe vha shela mulenzhe kha Ḓuvha ḽa u Vhala ḽa Dzitshakhatshakha ḽe ḽa vha hone nga dzi 8 Khubvumedzi 2015 u ṱuṱuwedza uri vhathu vha vhale na u ṱuṱuwedza ndeme ya u vhala. Maṅwalwa ashu o ḓisaho Demokirasi ane a vha Thendelanomviswa ya Mbofholowo o amba uri ri ḓo lingedza uri “mahothi a u guda a vulelwe vhathu vhoṱhe.”  Muhasho wa Pfunzo ya Mutheo u khou ita khumbelo uri uno ṅwedzi maAfrika Tshipembe vhoṱhe vha shele mulenzhe kha fulo ḽa u vhala ḽine ḽa khou lingedza u ṱuṱuwedza u vhala zwitshavhani zwashu. Khabinethe i khou ita khuwelelo kha muṅwe na muṅwe uri vhathu vha nikele nga dzibugu dziḽaiburari dza zwikoloni, u shumisa tshifhinga tshashu u ya ra vhalela vhana zwitshavhani zwashu.4.4. Vhege ya Senthara ya Tshumelo ya Thusong ya Ṅwaha ya Lushaka ine yo thoma nga dzi 13 u swika dzi 18 Khubvumedzi 2015 i ḓo phurofaiḽa tshumelo dza senthara na yuniti dza mimoḓoro kha u ḓisa tshumelo dza muvhuso tsini na maAfrika Tshipembe. Izwi zwi vhumba tshipiḓa tsha Ṅwedzi wa Tshumelo ya Tshitshavha.Khabinethe i ṱuṱuwedza maAfrika Tshipembe u shumisa tshumelo dzo fhambanaho na mafhungo a ṋewaho nga Senthara ya Tshumelo ya Thusong u alusa na uri vha ḓimanḓafhadze.Khabinethe i ita khuwelelo kha maAfrika Tshipembe uri vha hulise vhashumeli vha muvhuso vhane vha vha vhomakone kana zwiimiswa zwa muvhuso nga u zwi nanga phanḓa ha dzi 30 Khubvumedzi 2015 hu tshi itelwa Pfufho dza Vhukoni dza Batho Pele dza Lushaka dza Vhuraru 2015, dzine dza ḓo farwa fhasi ha thero: “Batho Pele – U vhea Vhathu Phanḓa”. Zwidodombedzwa zwinzhi zwi wanala kha: www.dpsa.gov.za.4.5 Khabinethe i dzhiela nṱha uri Buthano Guṱe ḽa UN ḽa Miṱangano ya Misi ya vhu70 (UNGA 70) ḽi ḓo thoma nga dzi 15 Khubvumedzi 2015 ngei Ofisini Khulwane dza UN ngei New York. U bva nga dzi 25 u swika dzi 27 Khubvumedzi 2015, Samithi ya nga ha u Ṱanganedzwa ha Adzhenda ya Mveledziso Phanḓa ha ṅwaha wa 2015 i ḓo ṱangana.Khanedzano Guṱe ya Muṱangano wa vhu70 wa UNGA i ḓo farwa u bva nga dzi 28 Khubvumedzi u swika dzi 6 Tshimedzi 2015.  Samithi ya u fhedzisela ya AU ye ya farelwa Afrika Tshipembe yo ita khuwelelo kha miraḓo ya mashango uri vha shumise luvhanḓe lwa Buthano Guṱe ḽa UN u katela fhungo ḽa khwiniso ya Khoro ya Vhutsireledzi vhukati ha mbekanyamaitele dza ndeme dza dzitshakhatshakha kha khanedzano dzavho na vhaḽedzani vha si vha Afrika; zwihulusa, u katela zwiṱatamennde zwavho zwa tshifhinga tsha khanedzano dza Buthano Guṱe ḽa Vhuthihi ha Dzitshakha, ṱhoḓea ya u lulamisa ḓivhazwakale ya u sa tevhela mulayo kha Dzhango ḽa Afrika.4.6 Khabiethe i dzhiela nṱha uri Afrika Tshipembe ḽi ḓo vha ṋemuḓi wa Samithi ya vhuvhili ya Muṱangano wa Tshumisano ya China na Afrika (FOCAC) nga dzi 04 u swika dzi 05 Nyendavhusiku 2015. Muvhuso wa Afrika Tshipembe u ḓo vha u tshi khou shumisana na wa China, Tshigwada tsha Afrika tsha Vhaambasada ngei Beijing na Addis Ababa, na Khomishini ya AU nga ha ndugiselo dzo livhaho kha Samithi ya FOCAC. Hu khou lavhelelwa uri Samithi ya FOCAC i ḓo ṱanganedza Thendelano ntswa na Pulane dza Mushumo (2016-2018). Afrika Tshipembe ḽi kati ḽi khou amba na madzangano oṱhe kha u lugisela maṅwalo a mvelele idzi mbili dza ndeme.Milaedza ya u fhululedza4.7 Khabinethe i ṱanganedza nḓivhadzo nga Buthano Guṱe ḽa Guvhangano ḽa Mitambo ya Commonwealth uri Durban ḽi ḓo vha ṋemuḓi wa Mitambo ya Commonwealth ya 2022, zwine zwa vha lwa u thoma hune vhuṱambo uhu ha ḓo farelwa mavuni a Afrika. Durban ḽi ḓo shumisa themamveledziso ya Tshiphuga tsha Ḽifhasi tsha FIFA tsha 2010 u vha ṋemuḓi, hune ha khou lavhelelwa uri mitambo iyi i ḓo ḓisa R20 biḽioni kha ikonomi, zwine zwa pindulelea kha u engedza R11 biḽioni kha nyaluwo ya Zwibveledzwa Guṱe (GDP).4.8 Khabinethe i fhululedza vhagidimi vhashu kha u fhedza vhe kha vhuimo ha vhu13 ngei kha Migidimo ya Dzingwena dza Ḽifhasi ya vhu15 kha ḽa Beijing, China na u wina medala muthihi wa musuku na mivhili ya buronzi.4.9 Khabinethe i tama u fhululedza Bafana Bafana kha u kunda kha Mandela Challenge ya vhu21, musi vha tshi kunda Senegal 1-0.  Gundo iḽi ḽi ḓa nga murahu ha musi vho kundwa nga Mauritania mafheloni a vhege nahone ri fulufhela uri izwi zwi ḓo khwaṱhisa fulufhelo ḽa tshigwada uri tshi kone u dzhenela Tshiphuga tsha Afrika tsha Dzitshaka.Nga u kunda kha Mandela Challenge, Dzangano ḽa Bola ya Milenzhe ḽa Afrika Tshipembe ḽo engedza ndambedzo yaḽo kha Tshikwama tsha Vhana tsha Vho Nelson Mandela u bva khaR1 miḽioni u ya kha R1, 5 miḽioni.4.10 Khabinethe i tamela tshigwada tsha Springbok mashudu kha Tshiphuga tsha Ḽifhasi tsha Rugby tsha vhu malo tshine ṋemuḓi watsho ndi England u bva nga dzi 18 Khubvumedzi u swika dzi 31 Tshimedzi 2015 nahone i ita khuwelelo kha maAfrika Tshipembe uri vha vhumbane vha tikedze tshigwada tsha lushaka.4.11 Khabinethe i kha ḽithihi na Muphuresidennde musi vha tshi fhululedza Yunivesithi ya Witwatersrand kha u tumbula havho huhulu ha mashambo ngei Maropeng kha Fhethu ha Vhufa ha Dzitshakhatshakha ha Cradle of Humankind kha ḽa West Rand, Gauteng.U tumbula uhu huswa hu tevhela mishumo ya vhaṱoḓisisi nga vhorasaintsi fhasi ha thikhedzo ya Muhasho wa Saintsi na Thekinoḽodzhi na Senthara ya Vhukoni ya Mutheo ya Ṱhoḓisiso ya Lushaka ngei Yunivesithi ya Witwatersrand.4.12 Khabinethe i kha ḽithihi na Muphuresidennde vha tshi fhululedza tshivhidzo tsha Kereke ya Catholic kha u dzhiela havho nṱha ha fomala Vho Tshimangadzo Samuel Benedict Daswa sa Sainthi wa u thoma Afrika Tshipembe. Vhuṱambo vhu ḓo itwa nga dzi 13 Khubvumedzi 2015 ngei Ṱhohoyanḓou, kha ḽa Limpopo, Kereke ya Catholic i ḓo fara vhuṱambo uho vhune khaho Vho Tshimangadzo Samuel Benedict Daswa vha ḓo ḓivhadzwa.  Vho Daswa vho vha vhe ṱhoho ya tshikolo kha Vunḓu ḽa Limpopo.  Vho rwiwa, vha kanḓwa nga matombo nahone vha fhiswa u swika vha tshi lovha nga mulandu wa lutendo lwavho lwa Catholic nga Luhuhi 1990. 5. Mafhungo a ndeme kha mupo5.1. Khabinethe i ṱanganedza zwipikwa zwo kumedzwaho vhukati ha Koporasi ya Ndangulo ya Vhuendi Nḓilani na maanḓalanga a vhuendi mavunḓuni u ḓivhadza u shuma ha mapholisa a vhuendi awara dza 24 uri hu tandululwe khombo dza mabulayo a vhathu magondoni ashu.Khabinethe i humbudza vhashumisi vhoṱhe vha magondo uri tsireledzo magondoni ndi vhuḓifhinduleli ha muṅwe na muṅwe nahone mvelaphanḓa ya mafulo a tsireledzo magondoni yo ḓitika nga musi vhathu vhoṱhe vha tshi tevhedza milayo ya badani. Zwenezwi musi ri khou dzhena kha khalaṅwaha ya holodei dza zwikolo, Muhasho wa Vhuendi u ḓo khwaṱhisa mafulo a tsireledzo magondoni.Khabinethe i ita khuwelelo kha vhareili uri vha fhelise khombo dza mabulayo a vhathu magondoni ashu nga u ṱhonifha tswayo dza magondoni, na u reila vha so ngo shumisa zwikambi, zwiendedzi zwi so ngo tendelwaho nḓilani zwi so ngo wanala nḓilani dzashu.5.2. Khabinethe i dzhiela nṱha XIV World Forestry ine zwazwino i khou bvela phanḓa ngei Durban nahone yo dzhenelwa nga vhurumelwa vhu eḓanaho 3 200.  Muṱangano uyu, wone wa u thoma u farwa Afrika, wo katela vhathu vho imelaho sekithara dzo fhambanaho u fana na muvhuso, madzangano a si a muvhuso, sekithara ya phuraivethe, na zwigwada zwa phurofeshinala kana zwa sainthifiki. U shela mulenzhe ho ṱanḓavhuwaho na khanedzano dzi katelaho nga ha mafhungo a vhusimamaḓaka zwi ḓo tshimbidza mihumbulo yavho nga ha adzhenda dza ḽifhasi nga ha mvelaphanḓa ya tshifhinga tshilapfu na u fhaṱa vhuledzani huswa.5.3. Khabinethe i dzhiela nṱha tshiṱatamennde tsho bviswaho nga Vhurumelwa ha US ha Vhudipulomati Afrika Tshipembe vhu tsivhudzaho uri vhahanedzi vha mivhuso vha nga ṱhasela madzangalelo a Amerika kha ḽa Afrika Tshipembe.Khabinethe i ombedzela uri muhasho wa Minisita wa Vhutsireledzi ha Muvhuso u fulufhedzise lushaka uri tsireledzo ya maAfrika Tshipembe vhoṱhe ndi ya ndeme. Mazhendedzi ashu a shumaho na vhatevhedzi vha mulayo a ḓo dzula o sedza uri a tsireledze vhadzulapo na ndaka yavho.Ndiliso5.4.  Khabinethe i kha ḽithihi na Muphuresidennde Vho Zuma vha tshi rumela ndiliso kha vha muṱa, dzikhonani na vhashumisani kha u fhira shangoni ha Muhaṱuli Vho Thembile Lewis Skweyiya.Vho shela mulenzhe zwihulu kha shango ḽashu sa ramilayo a lwelaho tshiṱalula, mulwela pfanelo dza vhathu, Muhaṱuli Khothe Khulwane na Muhaṱuli wa Khothe ya Ndayotewa.5.6. Khabinethe i rumela ndiliso dzayo kha muṱa na vhalanda vha Muṱahabvu, Khosi Vho Lekunutu Cavendish Mota vha Batlokwa vha Mota ngei kha ḽa Free State.6. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo na u sedzwa arali vhathu a vho vha si na milandu.6.1 Vho Mmabatho Ramagoshi – Muthusa Mulanguli Guṱe: Ndaulo ya Nḓivho na Nyanḓanyo ya Mbekanyamaitele kha Muhasho wa Vhafumakadzi.3.2 Ṱhoho ya Lushaka: Lufhafha lwa Ṱhoḓisiso ya Vhugevhenga ha Ndeme. Minisiṱa wa Mapholisa vha ḓo ita nḓivhadzo masiari a ṋamusi.Mbudziso: Vho Phumla Williams (Muambeli wa Khabinethe o tou farelaho)Luṱingo: 083 501 0139"
Tshitatamennde nga ha muṱangano wa Khabinethe wa ḽa 23 Khubvumedzi 2015,26 Sep 2015,https://www.gov.za/node/744158,https://www.gov.za/ve/speeches/tshitatamennde-nga-ha-mu%E1%B9%B1angano-wa-khabinethe-wa-%E1%B8%BDa-23-khubvumedzi-2015-26-sep-2015-0000,"1. U thomiwa ha mbekanyamushumo dza ndeme dza muvhuso1.1. Khabinethe yo ṱanganedza u rwelwa ṱari ha Zwisumba Mveledziso (2014) zwa vhusumbe nga ḽa 20 Khubvumedzi 2015, zwe zwa kumedza mvelephanḓa nga ha maimo a mveledziso a Afrika Tshipembe. Zwisumba mveledziso zwi ḓisa kupfesesele kwa khwine kwa masiandoitwa a mbekanyamaitele dza muvhuso dzo fhambanaho na vhurangeli ha nḓisedzo ya tshumelo kha mvelaphanḓa ya shango.Zwisumbi zwi dovha zwa ṱuṱuwedza khanedzano nga ha khaedu dzine shango ḽa khou ṱangana nadzo na u shuma sa tswayo dzine dza thusa u ṱalutshedza zwe zwa swikelelwa kha lwendo lwashu lwa u shandukisa matshilele. Zwi ḓo vha zwa shuma sa khwelo kha riṋe uri ri shumisane u itela u swikelela zwipikwa zwashu zwa tshifhinga tshipfufhi na tshifhinga tshilapfu sa zwo sumbedziswaho kha Pulane ya Mveledziso ya Lushaka (NDP) – Bono 2030 na Muhangarambo wa Maano a Tshifhinga Tshipfufhi.1.2. Khabinethe yo ṱanganedza u tholwa ha 154 wa madzhisiṱaraṱa dza zwiṱiriki kha khothe dzo fhambanaho dza madzhisiṱaraṱa shangoni ḽashu. Zwa ndeme hafhu ndi uri 90 wa madzhisiṱaraṱa idzo ndi vhafumakadzi, vhane vho imela 59 wa phesenthe kha vhathu vhoṱhe vho tholwaho. Mafhungo a uri 141 ndi madzhisiṱaraṱa dza vhathu vhatswu ngeno 13 hu makhuwa zwi ḓo khwinisesa kha u lugisa tshiṱalula na mbeu khothe dzashu ṱhukhu. U tholwa uhu hu tevhela u tholwa ha madzhisiṱaraṱa dza madzingu dza 57 nga ḽa 2 Luhuhi 2015, zwine zwa ḓisa tshivhalo tsha madzhisiṱaraṱa dzo tholwaho ṋaṅwaha kha 211, zwine a zwi athu vhonwa miṅwahani yashu ya 21 ya demokirasi.1.3. Khabinethe yo ṱanganedza u vhewa ha Afrika Tshipembe vhukati ha vhararu vha re nṱha kha Tsumbi dza Mugaganyagwama wo Vuleaho wa 2015, zwine ndi zwone zwi zwoṱhe kha ḽifhasi zwo ḓiimelaho, maitele a mbambedzo dza migaganyagwama ire khagala, u shela mulenzhe na vhuṱoli. Izwi zwi phurofaila Afrika Tshipembe sa ḽone ḽi rangaho phanḓa ḽifhasini kha mugaganyagwama u re khagala. Hunwe u lulamisa he shango ḽashu ḽa ita vhukati ha 2010 na 2015 ho katelwaho kha muhangarambo muswa wa maano a lushaka na pulani dza mashumele dza ṅwaha, na u ḓikumedzela ha muvhuso u kwamana na madzangano a zwitshavha u itela u shela mulenzhe ho engedzeaho kha maitele a mugaganyagwama.1.4. Khabinethe yo ṱanganedza u ḓivhadzwa ha uri Afrika Tshipembe ḽi ḓo vha ḽone ḽi Rangaho Tshidulo tsha Open Government Partnership (OGP). OGP ndi vhurangeli ha nyambedzano dza vhanzhi u itela u wana vhuḓikumedzeli kha mivhuso u itela u ṱuṱuwedza u bvisela khagala, u maanḓafhadza vhadzulapo, u lwa na tshanḓa nguvhoni na ndango na u shumisa thekinoḽodzhi ntswa u itela u khwaṱhisa vhuvhusi. Afrika Tshipembe, Brazil, Indonesia, Mexico, Norway, Philippines, United Kingdom na United States of America ndi yone miraḓo mitumbuli ya vhurangeli uhu.Nga tshifhinga tsha musi Afrika Tshipembe ḽi ḽone ḽi Rangaho Tshidulo ḽi ḓo takusa phurofaili ya polotiki ya OGP u itela u shela mulenzhe na vhuḓifhinduleli kha maimo a Ṱhoho dza Mivhuso. Afrika Tshipembe ḽi ḓo dovha hafhu ḽa sedzesa kha u swikisa OGP kha adzhenda ya nyambedzano dza vhanzhi ya dzitshakhatshakha ngei kha Buthano ḽa Guṱe ḽa Mbumbano ya Dzitshakha (UNGA), Tshigwada tsha 20 (G20) na dziṅwe mbanḓe.2. Tsheo dza Ndeme dza Khabinethe2.1. Khabinethe i tikedza uri Afrika Tshipembe li vhe ṋemuṱa wa Muṱangano wa vhuvhili wa Mulanganelano nga ha Mishumo ya Vhaswa nga Thafamuhwe 2016, vhunga lo humbelwa nga Muṅwaleli wa Mashango a Mulanganelano. Muhasho wa u Pulana, Tsedzuluso na Ndaulo ya Kushumele u ḓo ita vhuledzani na Muṅwaleli wa mashango a Mulanganelano, University ya Afrika Tshipembe na Zhendedzi ḽa Mveledziso ya Vhaswa ya Lushaka kha u dzudzanya muṱangano uyu. Muṱangano uyu ndi vhubindudzi kha mveledziso ya Afrika Tshipembe siani la u engedzea ha tshivhalo tsha vhaswa, nahone u ḓo ṋea luvhanḓe lwa u vhona uri mveledziso ya vhashumi vha vhaswa i khou itwa lwa phurofeshenala na u vha ṱuṱuwedza sa vhone vhaḓisi vha tshumelo vhahulu kha vhaswa.2.2. Khabinethe yo tendela Nyendedzi dza Maitele Kwao a Mbambadzo a Khamphani dza Afrika Tshipembe dzi no khou Shuma kha ḽa Afrika. Nyendedzi idzi ndi milayo i tshimbilelanaho na milayo ya dzitshakhatshakha na maimo a dzhielwaho nṱha ane a ṱuṱuwedza vhuḓifhinduleli kha kha vhuḓipfari ha mbambadzo kha dzhango ḽashu ḽa Afrika. Dzi ṋetshedza muhangarambo wa nyendedzi wa khamphani dza Afrika Tshipembe uri dzi ṱuṱuwedze mveledziso ya ikonomi ya tshifhinga tshilapfu Afrika. Dzi dovha dza ṱuṱuwedza khamphani dza Afrika Tshipembe u livhanya u dzhenelela hadzo na maitele a muvhuso a ṱhanganelano na zwipikwa zwa mveledziso Afrika na u fhaṱa vhuḓifulufheli ha vhoṱhe, fulufhelo na mbuelo ya dzikhamphani na zwitshavha zwine dza khou shuma khazwo.2.3. Khabinethe yo tendela thendelano ya Annex nga ha Institutionalization of the Southern African Customs Union (SACU) Summit. Samithi, ine yo vhumbwa nga Ṱhoho dza Mivhuso ya muraḓo wa muvhuso muṅwe na muṅwe, i ḓo ṋetshedza sia ḽa polotiki na maano a muvhuso kha SACU. Miraḓo ya muvhuso yoṱhe ya SACU i fanela u saina thendelano u itela uri samithi i vhe yone tshiimiswa tsha nṱha tsha u dzhia tsheo dza SACU.2.4. Khabinethe yo tendela u bviswa ha Luṅwalo lwa Thikhedzo lu yaho kha Khomishini ya Vhuthihi ha Afrika u itela Dzangano ḽa Tshumelo ya Inthanethe kha maitele a khumbelo ya u vha ṋemuṱa wa Fhethu ha Vhuṱumaṱhingo ha Inthanethe ha Dzingu. Izwi zwi shela mulenzhe kha u ṱanganya dzinnḓu na u fhaṱa vhuṱumani ha themamveledziso yo tsireledzeaho, i fulufhedzeaho na tshumelo u itela u swikelela ṱhoḓea dza u tumbulwa ha mafhungo na zwitshavha zwi re na nḓivho.Izwi zwi fhaṱa vhuḽedzani ho khwaṱhaho na nyanḓano vhukati ha zwiimiswa zwa Afrika na u vhea hafhu Afrika Tshipembe sa ḽi rangaho ḽifhasini kha mveledziso, u phadaladza na u shumisa Mafhungo na Thekinoḽodzhi ya Vhudavhidzani (ICT). U vhea tsitsikhano yapo ya dzingu zwi ḓo tsitsa mutengo wa vhudavhidzani na u ṱuṱuwedza u sika mishumo, vhusiki, vhubindudzi na mbanḓe dza tshumelo dza ‘e’ dza muvhuso, khathihi na u vhona uri Afrika ḽi kona u langula mafhungo na data yaḽo.2.5. Khabinethe yo tendela Afrika Tshipembe u vha ṋemuṱa wa Muṱangano wa Dziminisita wa vhuvhili wa Mveledziso ya zwa Mutakalo wa China-Africa fhasi ha thero: “U ṱuṱuwedza u vha hone ha tshumelo ya ndondolo ya zwa mutakalo Afrika, U khwinisa Nyanḓano ya China-Afrika kha Mutakalo wa Tshitshavha nga murahu ha tshifhinga tsha Ebola” u bva nga ḽa 4 u ya kha ḽa 6 Tshimedzi 2015 ngei Ḓoroboni ya Kapa. Vhurangeli uhu ho ḓiswa nga murahu ha Muṱangano nga ha Nyanḓano ya China-Africa, ine ya vhea mutakalo sa tshipiḓa tsha ndeme tsha nyanḓano ya China-Africa. A si kale, China ḽo fulufhedzisa zwishumiswa zwa ndeme u thusa u fhelisa u phaḓalala ha Ebola ngei Afrika Vhukovhela.3. Milayotibe3.1. Khabinethe yo tendela u anḓadzwa ha Mulayotibe wa Khwiniso wa Milayo ya Ndangulo ya Mupo ya Lushaka, wa 2015 u itela vhupfiwa ha tshitshavha. Mulayotibe u khwinisa Mulayo wa Ndangulo ya Mupo ya Lushaka, wa 1998 (Mulayo 107 wa 1998) na tshivhalo tsha vhusimamilayo ha ndangulo ya mupo tiwa. Khwiniso i khwaṱhisa, vhukati ha zwiṅwe zwithu, ndangulo ya mupo yo ṱanganelanaho, u tevhela milayo na maga a u kombetshedza, bayodivesithi na ndondolo, ndangulo ya muya mufhe na ndangulo ya mathukhwi.3.2. Khabinethe yo tendela u ḓivhadzwa ha Mulayotibe wa Khwiniso wa Tshabi, wa 2015 ngei Phalamenndeni. Khwiniso dzi engedza mashumele avhuḓi na a khwine a maitele a u ita khumbelo a sisiteme ya tsireledzo ya vhathu vho shavhaho mashangoni avho, nahone ndi tshipiḓa tsha tsedzuluso yo ṱanḓavhuwaho ya Mbekanyamaitele ya Mipfuluwo ine ya vha nḓilani.3.3. Khabinethe yo tendela u ḓivhadzwa ha Mulayotibe wa Tshikwama tsha Ndaulo tsha Vhulamukanyi, wa 2015 ngei Phalamenndeni. Mulayotibe u sika muhangarambo wa vhusimamilayo une wa ḓo engedza vhuḓifhinduleli na u tandulula mawanwa a odithi nga Muoditha-Guṱe nga u khwaṱhisa mashumele avhuḓi a dzangano na u lulamisa tshumelo ya vhulamukanyi.Mulayotibe u ṋetshedza uri hu thomiwe Tshikwama tsha Ndaulo tsha Vhulamukanyi uri tshi lange vhulanguli, ndangulo, vhubindudzi na tshumiso ya tshelede u bva kha Tshikwama tsha Muthu wa Vhuraru (zwine zwa vhidzwa hafhu u pfi ‘Tshelede i re kha Vhufareli’), u fana na tshelede ya beiḽi kana ya u unḓa.3.4. Khabinethe yo tendela u ḓivhadzwa ha Mulayotibe wa Zhendedzi ḽa Ndaulo ya Mikano (BMA), ngei 2015 Phalamenndeni. Ndivho ya Mulayotibe ndi u thoma BMA, ine ya ḓo linganya vhutsireledzi ha nyendo dza u pfuka mikano, u tshimbidza mbambadzelano na ndeme ya vhutsireledzi ha lushaka ngomu kha dzingu ḽa Afrika Tshipembe, Afrika na zwipikwa zwa dzitshakhatshakha. Maanḓalanga haano mathihi a milayo ya mikano a ḓo ṋetshedza khonadzeo ya tshumelo i vhulungaho masheleni, vhutsireledzi ho khwaṱhiswaho na ndangulo ya khwine ya vhupo ha mikanoni.4. Mbekanyamushumo dzine dza khou tevhela4.1. Muphuresidennde Vho Jacob Zuma vha ḓo ranga phanḓa vhurumelwa ha Afrika Tshipembe u ya kha UNGA ya vhu70 ngei New York, kha la United States fhasi ha thero: “Mbumbano ya Dzitshakha ya miṅwaha ya 70: nḓilani u itela mulalo, vhutsireledzi na pfanelo dza vhathu”. Samithi ya Mveledziso ya Tshifhinga tshilapfu ya UN u bva nga ḽa 25 u ya kha ḽa 27 Khubvumedzi 2015 i khou kuvhanganywa nga u ṱavhanya phanḓa ha UNGA u itela u ṱanganedzwa ha Adzhenda ya Mveledziso ya Phanḓa ha-2015.Adzhenda ntswa ya mveledziso ya tshifhinga tshilapfu i ḓo shuma sa yone ya u rwela ṱari nyito nga tshitshavha tsha dzitshakhatshakha na nga mivhuso u ṱuṱuwedza mvelaphanḓa ya vhothe na mutakalo miṅwahani ya 15 iḓaho. Nga ḽa 25 Khubvumedzi 2015, Mupapa Vho Francis vha ḓo amba na UNGA, nahone Khanedzano Guṱe dzi ḓo farwa nga ḽa 28 Khubvumedzi u ya kha ḽa 6 Tshimedzi 2015. Afrika Tshipembe ḽo fushea uri zwipikwa zwa mveledziso ya tshifhinga tshilapfu zwi ḓo bvela phanḓa u sedzesa kha ḽifhasi nga ha u lwa na vhushai, u sa eḓana na mveledziso ya tshifhinga tshilapfu.4.2. Muhasho wa Vhuendi u ḓo thoma fulo ḽa Ṅwedzi wa Vhuendi wa Tshimedzi (OTM) u bva nga ḽa 1 u swika 31 Tshimedzi 2015 fhasi ha thero: “Roṱhe ri isa Afrika Tshipembe phanḓa”. OTM i farwa ṅwaha muṅwe na muṅwe sa ṅwedzi wa u sedzesa une ndivho yawo ndi u sumbedza thandela dza themamveledziso dzine dza ḓo vhuedza matshilisano na ikonomi kha tshakha dza vhuendi u fana na dzibada, mabufho, maḓanzhe, zwiporo na vhuendi ha nnyi na nnyi. Thandela dza ndeme dzi ḓo katela u vulwa ha mveledziso ya u fana na Thandela ya R71 ya Moria (u khwinifhadzwa ha tsireledzo magondoni); ngei Umgeni na ngei Denneysville Sasolburg Road kha ḽa Free State nga vha Zhendedzi ḽa Dzibada dza Lushaka ḽa Afrika Tshipembe, vha tshi khou shumisana na mihasho ya mavunḓu ya dzibada na vhuendi.OTM i ḓo dovha ya shumiswa hafhu u khwaṱhisedza fulo ḽa Tsireledzo ya Maḓuvha a 365 Dzibadani, ḽo rangwaho phanḓa nga muhasho nahone ḽo thomiwaho khathihi na zwiimiswa zwa vhuendi zwi re na mushumo wa tsireledzo dzibadani na sekithara ya phuraivethe na madzangano a si a muvhuso. Koporasi ya Ndaulo ya Tsitsikano Dzibadani i ḓo thoma mashumele a awara dza 24 nga ḓuvha u itela uri vhaofisiri vha vhulanga tsitsikano vha fhelise mabulayo dzibadani. Muvhuso wo thoma ndalukanyo dza vhaofisiri vha vhuendi u bva kha Muhangarambo wa Ndalukanyo wa Lushaka (NQF) 4 u swika kha NQF 6 u itela uri vha mushumo uyu uvhe wa phurofeshenala.Tshikwama tsha Khombo tsha Dzibadani (RAF) tshi ḓo bvela phanḓa u ṋea ndondolo ya nga murahu ha khombo dza goloi na thikhedzo dzi tshimbilelanaho na zwipondwa zwa khombo dza dzibadani na miṱa yo kwameaho, khathihi na u swikelela zwitshavhani nga fulo ḽa RAF Dzibadani.4.3. Afrika Tshipembe lwa u thoma ḽi ḓo vha ṋemuṱa wa Muṱangano wa Fulufulu i Shumiseaho hafhu wa Dzitshakhatshakha Afrika Tshipembe u bva nga ḽa 4 u swika 7 Tshimedzi 2015 ngei Cape Town, fhasi ha thero: U ṋea hafhu Afrika Fulufulu.” Muṱangano u ḓo phurofaila fulufulu i shumiseaho hafhu i re hone Afrika Tshipembe na Afrika kha vhabveledzi vha fulufulu i shumiseaho, sa fhethu huswa ha hune vha nga bindudza.Afrika Tshipembe, nga kha Mbekanyamushumo ya Fulufulu i Shumiseaho hafhu ya u Renga kha Vhabveledzi vha Muḓagasi vho Ḓiimisaho, i khou vha yone makete muhulu wa fulufulu i shumiseaho hafhu. Matshelo bayomasi, muḓagasi wa muya, muḓagasi wa ḓuvha, na muḓagasi wa maḓi zwi ḓo ṋetshedza 11.4 gigawatsi dza muḓagasi u shumiseaho hafhu kha giridi. Muhasho wa Saintsi na Thekinoḽodzhi u khou tikedza mbekanyamaitele dza shango dza fulufulu nga kha ṱhoḓisiso na mveledziso ya thekinoḽodzhi dzine dzi nga vhambadzwa kana u phaḓaladzwa, u engedza vhutsireledzi ha fulufulu na tshwikelelo nga maAfrika Tshipembe vhoṱhe. Dziṅwe nungo dza u fhambanya phothifolio yashu ya fulufulu dzi katela mveledziso ya thekinoḽodzhi ya sele dza zwivhaswa zwa haidirodzheni dzine mashumele kha u tikedza fulufulu yapo na nḓisedzo ya muḓagasi khulwane, goloi dza muḓagasi – zwihulusa kha sekhithara ya migodi na ya vhuḓimvumvusi – u itela mimoḓoro ya migodini, zwigoloi zwa goḽofuni na zwiṱitshi zwa vhudavhidzani ha ṱhingothendeleki.Zwa zwino ri a kona u bveledza na u ṱanganya zwithu zwo fhambanaho zwa vha zwi zwishumiswa zwi bveledzaho fulufulu u itela zwithu zwine zwa zwino zwi kha ḓi ṱolwa. Zwivhuya zwa haidirodzheni yashu na Mbekanyamushumo ya Thekinoḽodzhi ya sele dza zwivhaswa ndi tshumiso ya pulatinamu ine ya ḓo dovha ya vula zwikhala kha makete wa automotive catalytic converter na u ṱuṱuwedza u vhuedza iṅwe ya minerala dzashu yo ḓalesaho. Nga nḓila iyi, ro thoma nahone ri khou khwaṱhisa vhuḽedzani hashu na sekithara ya phuraivethe u ita ndingo dza mafhelelo na mbambadzo ya zwipiḓa zwo fhambanaho na thandululo yo fhelelaho ya fulufulu.4.4. Muvhuso u ḓo pembelela Ṅwedzi wa Mveledziso ya Matshilisano nga Tshimedzi nga u sumbedza nṱha dza mbekanyamushumo dza u fhelisa vhushai na u engedza vhuṱala nga kha Project Mikondzo u itela u swikelela maAfrika Tshipembe vhoṱhe vha tambulaho. U bva tshe ha rwelwa ṱari Project Mikondzo nga 2013, vhaofisiri vha mushumo vho dalela wadi dzi fhiraho 900 dzi dzi re na vhushai ha nṱhesa na u shaeha ha mishumo u itela u pfesesa khwine ṱhoḓea dzo fhambanaho dza zwitshavha.Sa tshipiḓa tsha mitambo ya Tshimedzi, Muhasho wa Mveledziso ya zwa Matshilisano u ḓo swikelela maimo a ndeme a anivesari ya vhu10 ya Zhendedzi ḽa Vhutsireledzi ha Matshilisano ha Afrika Tshipembe (SASSA), ḽine ḽa ṋea magavhela a matshilisano ane zwazwino ha khou vhuelwa vhathu vha 16.8 miḽioni, nahone miṅwahani yo fhiraho ya fumi lo thusa u fhungudza vhushai na u khwinisa vhutsireledzi ha zwiḽiwa miṱani i tambulaho. Muhasho wo vula tshifhinga tsha u ita khumbelo dza magavhelo a u gudela vhushumelavhapo nahone vhathu vha re na dzangalelo vha khou ṱuṱuwedzwa u ita khumbelo phanḓa ha musi ḓuvha ḽa 31 ḽa ṅwedzi wa Tshimedzi 2015. Mafhungo manzhi a nga wanala kha www.dsd.gov.za.4.5. Khabinethe i resha vhagudisi vhoṱhe nga Ḓuvha ḽa Vhagudisi ḽa Ḽifhasi nga ḽa 5 Tshimedzi 2015 na u fhirisa ndivhuho dzayo khavho kha u ḓikumedzela havho, u ḓiṋetshedzela na u sa fhela mbilu kha u lugisa vhaswa na mihumbulo ine ya kha ḓi aluwa ya vhagudi vhashu u itela vhumatshelo havho.Khabinethe i ita khuwelelo kha vhaswa vha Afrika Tshipembe vhane vha takalela u ita khumbelo kha Mbekanyamushumo ya Bazari ya Funza Lushaka, mbekanyamushumo ya miṅwaha i ṱuṱuwedzaho u funza sa buḓo, u bva nga ḽa 1 Tshimedzi 2015. Mafhungo manzhi vha nga a wana kha www.education.gov.za. Khabinethe i ita khuwelelo kha maAfrika Tshipembe vhoṱhe, zwihulusa vhaswa u tandulula u funza sa ḽone buḓo ḽine vha nga dzhia.4.6. Khabinethe i ita khuwelelo kha maAfrika Tshipembe u pembelela vhomakone vhashu vha mitambo nga u vha nanga u itela Pfufho dza Mitambo 2015 phanḓa ha musi ṅwedzi wa Khubvumedzi 2015 u tshi fhela. Mafhungo manzhi vha nga a wana kha www.srsa.gov.za4.7. Muhasho wa Mitambo na Vhuḓimvumvusi wa Afrika Tshipembe u ḓo vha na Gammba dza Vhaswa u bva nga ḽa 5 u swika 10 Tshimedzi 2015 mavunḓuni oṱhe kha vhaswa vha re na miṅwaha ya 15 u swika kha 23. Gammba dza vhaswa ndi tshipiḓa tsha mbekanyamushumo dza muvhuso dzo ṱanḓavhuwaho u bveledza vhaswa, u vha maanḓafhadza nga mikhwa, zwikili na nḓivho ine ya ḓo vha thusa u vha vhadzulapo vha re na vhuḓifhinduleli.4.8. Khabinethe i humbela maAfrika Tshipembe u tikedza Ḓuvha ḽa Vhuḓimvumvusi ḽa Lushaka ḽa ṅwaha ḽa u thoma, ḽine ḽa ḓo farwa nga ḽa 2 Tshimedzi 2015. Nga ḽa 10 Tshimedzi 2014, Khabinethe yo ta uri Ḽavhuṱanu ḽa u thoma ḽa ṅwedzi wa Tshimedzi ṅwaha muṅwe na muṅwe hu fanela u vha Ḓuvha ḽa Vhuḓimvumvusi ḽa Lushaka. Ḓuvha iḽi ḽi ḓo ṋea maAfrika Tshipembe tshikhala tsha u shela mulenzhe kha u ḓimvumvusa zwine zwa ḓo khwinisa mitakalo yavho na vhuvha havho. Vhadzulapo vho takalaho vha manyanyu ndi tshithu tsha ndeme kha u swikelela zwipikwa zwa NDP.4.9. Khabinethe i tamela tshigwada tsha Proteas mashudu kha lwendo lwa mitambo yavho ya Khirikhethe ngei India u bva nga ḽa 29 Khubvumedzi u swika 7 Nyendavhusiku 2015, na u tamela mashudu dziSpringboks phanḓa ha mutambo wavho wan deme wa Ndevhe ya Ḽifhasi ṋamusi (Mugivhela). Khabinethe i ṱuṱuwedza maAfrika Tshipembe u tikedza zwigwada zwashu zwenezwi zwi tshi khou ṱaṱisana kha mitambo yo fhambanaho.5. Tshiimo tsha Khabinethe kha mafhungo a zwino5.1. Khabinethe yo ṱanganedza R22-miḽioni ya vhubindudzi ha u isa phanḓa u bveledza zwishumiswa ngei Maropeng u katela amphiṱhietha ya madzulo a 500 na u vusuludza senthara ya vhadali uri i kone u eḓana tshivhalo tsho lavhelelwaho tsha vhaendi vhaswa. Izwi zwi tevhela u tumbulwa ha Homo Naledi ngei Cradle of Humankind World Heritage Site.5.2. Khabinethe yo dzhiela nṱha zwithu zwi no khou itea zwazwino kha mafhungo a Asesimennde ya Lushaka ya Nwaha (ANA) nahone i humbela vhathu vhoṱhe vha kwameaho u shumisana uri hu wanale thandululo ine ya ḓo sedza na u tsireledza pfanelo dza vhagudi. ANA ndi ya ndeme kha u thusa u topola magake u itela uri hu vhe na u dzhenelela ho teaho kha mveledziso ya vhagudi na vhagudisi. Naho muvhuso u tshi khou dzhiela nṱha mbilaelo dzo ṱahiswaho nga vhagudisi, u dovha hafhu wa khwaṱhisedza uri pfunzo i fanela u vha yone ya ndeme.5.3. Khabinethe i ima fhethu huthihi na shango ḽoṱhe kha u ṱhonifha Mushudufhadzwa Tshimangadzo Samuel Benedict Daswa, vhe vha vha vhe mudededzi wa miṅwaha ya 43 u bva muvhunduni wa Tshitanini ngei Limpopo, vhe vha vhulawa nga ḽa 2 Luhuhi 1990 nga mulandu wa lutendo lwavho lwa vhurereli. Izwi ndi lwa u thoma kha ḓivhazwakale ya Kereke ya Catholic ya Tshipembe ha Afrika uri MuAfrika Tshipembe o dzhielwa nṱha sa Mushudufhadzwa a Funaho Yesu. Khabinethe i ita khuwelelo kha MaAfrika Tshipembe u ṱhonifha muAfrika Tshipembe wa u thoma a funaho shango nga u ḓikumedzela kha u vhona uri ri a tshilisana nga mulalo na vhudziki, na u ṱhonifha pfanelo dza vhaṅwe na ndayotewa. 5.4. Khabinethe i fhululedza Yunithi ya Ulwa na u Zwima ho iledzwaho ya Black Mamba, tshigwada tsha vhatsireledzi vha phukha tsha Afrika Tshipembe tsho vhumbwaho nga vhafumakadzi, tshe tsha kunda kha pfufho dza Ngwena dza Ḽifhasi, muṅene wa nṱhesa wa mupo wa UN. Tshigwada tsha Black Mambas tsho dzhielwa nṱha kha zwe tsha ita kha ulwa na u zwima ho iledzwaho na mafulufulu e vha sumbedza. Izwi zwi vhonla ngauri ubva tshe vha thoma nga 2013, yunithi ya miraḓo ya 26 yo thusa uri hu farwe vhazwimi vho iledzwaho vharathi, vha fhungudza magwekwe nga phesenthe dza 76, vha bviswa magwekwe a fhiraho 1000, vha bvisa dennde dza vhazwimi vho iledzwaho vhaṱanu na zwiṱanga zwivhili zwa ḓakani zwa fheliswa.5.5. Khabinethe i fhululedza vhe vha nangwa na vhe vha kunda kha Mbokodo Awards dza 2015, vhuḽedzani vhukati ha Muhasho wa Vhutsila na Mvelele na sekithara ya phuraivethe.5.6. Khabinethe i fhululedza ṱhoho ya tshumelo ya odithi yo khetheaho ya Tshikwama tsha Lushaka, Vho Zanele Mxunyelwa, vhe vha vhidzwa nga ḽa Muṱoli a re na Ndalukanyo wa Ṅwaha wa 2015 nga Dzangano ḽa Vhaṱoli vha Tshanḓa nguvhoni. Pfufho iyi ya nṱhesa i khwaṱhisedza uri muvhuso wo khaṱhisa kha nndwa yawo ya tshanḓa nguvhoni, nahone vhane vha khou pulana maitele a vhufhura na nyito dza tshanḓa nguvhoni vho kaidzwa uri vha zwi litshe.5.7. Khabinethe i rumela ndiliso dzayo kha muṱa na khonani dza Vho Reggie Vandeyar, mulwela mbofholowo we a vha e phanḓa kha mafulo manzhi, hu tshi katelwa na fulo la u hanedza nahone vho fedza miṅwaha ya 10 ngei Robben Island. Vho vha vhe murumelwa kha Muṱangano wa vhathu we wa ṱanganedza Thendelanomviswa ya Mbofholowo nahone vho shuma na zwitshavha zwo fhambanaho. Vho vhulungwa nga Mbulungo ya Ofishala ya Vunḓu yo Khetheaho nga Swondaha ya ḽa 20 Khubvumedzi 2015.5.8. Khabinethe i rumela ndiliso dzayo kha muṱa na khonani dza munna-wa-vhane Vho Wandile Dlamini vhe vha lovha nga ḽa 21 Khubvumedzi 2015. Vho vha vha tshi ḓivheswa nga ḽa “Quesh”. Vho Dlamini vho vha vhe mulwela mbofholowo nahone vhe muraḓo wa kale wa Umkhonto we Sizwe.  Musi vhe nnḓa vho vha vhe Lesotho vha kona u ya na Zambia u swikela u u fheliswa ha u iledzwa ha ANC. Nga tshifhinga tsha lufu lwavho, vho vha vha tshi khou shuma sa Mulanguli Guṱe kha Zhendedzi ḽa Tsireledzo ya Lushaka. 6. U tholwaU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo.6.1. SASSA:a. Vho Tsakeriwa Joseph Chauke sa Muofisiri wa Masheleni Muhulwane (CFO); nab. Vho Abraham Sonny-Boy Mahlangu sa Mulanguli Muhulwane: ICT.6.2. Khoro ya Thendelanomviswa ya B-BBEE ya ICT:6.2.1. Sekhithara ya Vhudavhidzani ha ṱhingoa. Vho Lucky Mokgabudi Masilela (Foramu ya Vhudavhidzani ya Afrika Tshipembe); nab. Vho Sarah-Jane Capazario (Dzangano ḽa Vhaḓisi vha Tshumelo ya Inthanethe).6.2.2. Sekhithara ya Eḽekiṱhironikia. Vho Raletlhogonolo Andile Tlhoaele (Dzangano ḽa zwa Vhuṱumathambo ha Vhudavhidzani ḽa Tshipembe ha Afrika); nab. Vho Mduduzi Odysseus Mkhonza (Foramu ya Vhathu vhatswu ya IT).6.2.3. Sekithara ya Mafhungo a Thekinoḽodzhia. Vho Gavin Pieterse (Dzangano ḽa Mafhungo a Thekinoḽodzhi); nab. Vho Adrian Schofield (Tshiimiswa tsha Vhoraphurpfesheni vha Mafhungo a Thekinoḽodzhi tsha Afrika Tshipembe).6.2.4. Mulangulia. Mukhantselara Katharina Pillay (Maanḓalanga a Vhudavhidzani o Ḓiimisaho a Afrika Tshipembe).6.2.5. Vhafumakadzia. Vho Nokuzola Nelly Ehrens (Foramu ya Vhudavhidzani ha Afrika Tshipembe).6.2.6. Vhaswaa. Vho Morwesi Ramonyai (Vhoramabindu Vhaswa vha Afrika Tshipembe).6.2.7. Khoro ya Vhashumi na Mveledziso ya Ikonomi ya Lushakaa. Vho Thulani Tshefuta.6.2.8. Madzangano a Vhashumi kana mabuthano o ḓidzudzanyaho a vhashumia. Vho Richard Charles Poulton (Dzanagno ḽa Vhashumi vha Vhudavhidzani); nab. Vho Tshepang Lesiba (Dzangano ḽa Vhashumi vha Vhudavhidzani).6.2.9. Sekhithara ya Khashoa. Vho Pheladi Gwangwa (Dzangano ḽa Lushaka ḽa Khasho); nab. Vho Frank Awuah (Koporasi ya Khasho ya Afrika Tshipembe).6.2.10. Muimeleli wa Muvhusoa. Vho Petronella Linders – Muthusa Mulanguli Guṱe: Mveledziso ya Maano a muvhuso na Mbekanyamaitele ya ICT (Muhasho  wa Themamveledziso ya Vhudavhidzani na Tshumelo dza Poswo6.3 Vho Mlamli Booi sa Muofisiri Mulanguli Muhulwane (CEO) wa Sentech.6.4 Vho Rudzani Cordelia Rasikhinya sa CFO na muraḓo mulanguli wa Bodo ya Zhendedzi ḽa Mafhungo a Thekinoḽodzhi a Muvhuso.6.5 Vho Bongani Louisa Mathebula sa mulanguli a si na maanḓa wa Bodo ya Lushaka ya Afrika Tshipembe ya Tshiimiswa tsha Metrology.6.6 Vho Pascal Moloi sa CEO wa Zhendedzi ḽa Mveledziso ya Dzinnḓu.6.7 Vho T Takalani sa CEO wa Maḓi a Sedibeng.6.8  Prof. Edith Vries Mulanguli Muhulwane wa Muhasho wa Mveledziso ya Mabindu Matuku konṱiraka ya miṅwaha miraruMbudziso:Vho Phumla Williams (Muambeli wa Khabinethe o tou Farelaho)Luṱingo: 083 501 0139"
Tshiṱatamennde tsha nga ha muṱangano wa Khabinethe wa dzi 21 Tshimedzi 2015,23 Oct 2015,https://www.gov.za/speeches/statement-cabinet-meeting-21-october-2015-23-oct-2015-0000,https://www.gov.za/ve/speeches/statement-cabinet-meeting-21-october-2015-23-oct-2015-0000,"1. U thomiwa ha Mbekanyamushumo dza Ndeme dza Muvhuso1.1. Khabinethe i tikedza vhurangeli ho ḓivhadzwaho nga Minisiṱa wa zwa Gwama Vho Nhlanhla Nene kha Tshitatamennde tsha Mbekanyamaitele ya Mugaganyagwama ya Tshifhinga tsha Vhukati. Vhurangeli uhu vhu ḓo endedza ikonomi kha zwifhinga zwa nyaluwo i ongolowaho ya ikonomi ya ḽifhasi i shandukaho.Afrika Tshipembe ḽo ita mvelephanḓa kha khwiniso ya matshilisano na ikonomi na u tandululula zwikhukhulisi zwa nyaluwo ya ikonomi. Minisiṱa Vho Nene vho kumedza muhanga wa tshumiso ya masheleni wa shango ḽashu wa miṅwaha miraru iḓaho. Muhanga wa tshumiso ya masheleni u ḓo vhona uri muvhuso a u khou kheluwa kha u thoma mbekanyamushumo dzawo sa zwe dza bulwa kha Pulani ya Mveledziso ya Lushaka (NDP). Vhuvhekanyandeme vhu kha ḓi vha tshiko tsha pulane dza tshumiso ya masheleni ya themo ya vhukati.Khabinethe i isa phanḓa na u tikedza maga a tshumiso yavhuḓi ya masheleni nga muvhuso ane a ḓo vhona uri zwipikwa zwa muvhuso a zwi khou kanganyisea na luthihi.Khabinethe i ṱanganedza mvelelo dza madalo a mushumo nga Muphuresidennde Vho Jacob Zuma ngei kha Riphabuḽiki ya Demokirasi ya Congo (DRC) u bva nga dzi 16 u ya kha dzi 17 Tshimedzi 2015. Miṅwahani ya fumi i ḓaho ya Khomishini ya Lushaka ya vhavhili i ḓo khwaṱhisa u thomiwa ha thandela dza ikonomi dza muṱanganelano, zwihulusa Thandela ya Muḓagasi wa Maḓi ya Grand Inga. Thandela i ḓo ḓisa u engedzea ha zwiko zwa fulufulu kha giridi ya shango ḽashu na kha Dzingu ḽa Tshipembe ha Afrika.1.2. Khabinethe i ṱanganedza khunyeledzo yavhuḓi ya madalo a mushumo nga Muthusa Muphuresidennde Vho Cyril Ramaphosa ngei Stockholm, kha ḽa Sweden u bva nga dzi 18 u ya kha dzi 20 Tshimedzi 2015, he vha farisan na muṅwe kha u vha mudzulatshidulo kha dzulo ḽa vhuṱahe ḽa Khomishini ya Lushaka ya tshaka mbili vhukati ha Afrika Tshipembe na Sweden, he ha rwela ṱari mupo, fulufulu na komiti ya maḓi. 2. Tsheo dza Khabinethe dza Ndeme2.1. Khabinethe yo tendela na u tikedza mashango a G20 kha Milayo ya Maimo a Nṱha a u vha Khagala kha Vhuṋe ha Muvhuelwa.  Milayo iyi i vhea maga ane shango ḽa muraḓo muṅwe na muṅwe ḽa ḓo fanela u a dzhia u thivhela tshumiso mmbi ya vhathu vha mulayo na nzudzanyo dza mulayo kha vhuṋe.Khabinethe i isa phanḓa u tendela u thomiwa ha Komiti ya mihasho yo fhambanaho ine ya ḓo sedza kha u thomiwa na u vhigwa ha Pulani dza Nyito dza Shango ḽashu. Muhasho wa Tshumelo ya Tshitshavha na Ndangulo ndi wone une wa ḓo ramba Komiti.  Milayo ya maimo a nṱha i ḓo khwinisa u ḓivhonadza ha vhathu vha milayo na nzudzanyo. Ndi zwa ndeme kha u tsireledza tshirunzi na u ḓivhonadza ha sisiṱeme ya ḽifhasi ya masheleni.U thivhela tshumiso mmbi ya izwi zwiimiswa u itela ndivho dza zwi songo tendelwaho sa tshanḓa nguvhoni, u shavha u thela na u wana tshelede nga nḓila ya vhugevhenga zwi tikedza zwipikwa zwa G20 zwa u engedza nyaluwo nga kha u bindudza kha sekithara ya phuraivethe.2.2. Khabinethe yo tendela Afrika Tshipembe u dzhia maimo a mudzulatshidulo kha Komiti ya u Tshimbidza Vhuḽedzani ha Muvhuso ho Vuleaho (OGP) nga 2015-2016. Khabinethe i dovha hafhu ya tikedza mvetamveto ya Afrika Tshipembe ya vhuraru ya Pulani ya Nyito ya Lushaka ya OGP.OGP ndi vhurangeli ha ḽifhasi ho vhumbwaho nga ṱhanganelano ya mivhuso yo rangaho phanḓa na madzangano a zwitshavhani ane a khou shuma u khunyeledza u ḓivhonadza na vhuḓifhinduleli muvhusoni – hu na zwipikwa zwa u engedza u fhindula ha muvhuso kha vhadzulapo, u fhelisa tshanḓa nguvhoni, u ṱuṱuwedza nyimele yavhuḓi ya ikonomi, u ṱuṱuwedza vhutumbuli, u khwinisa nḓisedzo ya tshumelo. U bva tshe ha thomiwa OGP, Afrika Tshipembe ḽo vha muraḓo wa Komiti ya u Tshimbidza, ine ya vha yone ya nṱhesa kha u dzhia tsheo.2.3. Khabinethe yo tendela uri Buthano ḽa Dzitshakhatshakha nga ha u Dzhia Vhuḓifhinduleli kha Tshinyalelo ya Tshikafhadzo i Vhangwaho nga Khontheina dza Ole, 2001 zwi kumedzwe Phalamenndeni u itela thendelano.Buthano ḽa Khontheina dza Ole ḽi vhona uri vhoṱhe vha shelaho mulenzhe vha vhuelwe nga ndifhiso dza tshinyalelo dzine dza itea nga mulandu wa khombo ya maḓanzheni a mashango. Buthano iḽi ḽi ḓo shuma fhedzi kha khombo dza zwikepe zwa ole dzine a dzo ngo tsireledzwa nga maṅwe mabuthano a dzitshakhatshakha.  Afrika Tshipembe a ḽi nga dzhii vhuḓifhinduleli kha ndozwo ya ikonomi kana mbadelo dza u kunakisa dzi ḓiswaho nga u bviswa ha khontheina dza ole fhasi ha mikano ya maḓanzheni aḽo na hune ḽa ita mishumo ya ikonomi fhedzi vhuḓifhinduleli vhu ḓo vha kha mune wa tshikepe kana vha ndinda khombo.Buthano ḽi ḓo vhona hafhu uri, ndambedzo dzo teaho dzi ṱavhanyaho dzi hone u itela vhathu vhane vho kwamea nga tshinyalelo yo vhangwaho nga u shulukana ha ole, musi dzo hwalwa sa tshivhaswa nga khontheina dza zwikepeni.2.4. Khabinethe yo tendela zwivhumbeo zwa mangwende o itwaho nga Khamphani ya Afrika Tshipembe ya u ita Mangwende ya 2015 na 2016 u itela zwihumbudzo nga mangwende na phadaladzo. Thero dzi sumbedzisa Vhufa ha Afrika Tshipembe (ha kale na ha zwino), phukha dza muno na zwe zwa swikelela zwitshavhani nahone a wela kha zwivhumbeo zwa mangwende zwa musalauno zwa ḽifhasi.a) Mutevhe wa Mangwende a Tshihumbudzo a 2015 – Anivesari ya miṅwaha ya 200 ya Sisiṱeme ya mangwende ya Ḓorobo ya Griquab) Mangwende a 2015 a pembelelaho Afrika Tshipembe – Ḽimilaṋowac) Mutevhe wa maluvha a Protea 2016 – Vhutshilo ha Ḽizhakanḓila: Vho NR Mandelad) Mutevhe wa Natura 2016 – Phukha dza u Zwima vhusiku (Phele ya Zwithoma)e) Mutevhe wa Zwikokovhi zwa Afrika Tshipembe 2016 (Luaviavi lwa Kapa)f) Mutevhe wa Biosphere Reserve 2016 (Biosphere ya Khunzini ya Kapa Vhukovhela)g) Mutevhe wa Silivhere 2016 – Vhupo ho Tsireledzwaho ha Maḓanzhe a Afrika.3. Milayotibe3.1. Khabinethe yo tendela Mulayotibe Muswa wa Mukovho wo Khetheaho wa Bannga ya Mveledziso uri u ḓivhadzwe Phalamenndeni. Izwi zwi ḓo konisa Afrika Tshipembe u badela tshikolodo tsha u thoma tsha R2 biḽioni kha Bannga ya Mveledziso Ntswa yo rangwaho phanḓa nga BRICS nga ṅwaha wa muvhalelano wa 2015/2016.Bannga Ntswa ya Mveledziso ndi bannga ya mveledziso ya vhanzhi i shumiswaho nga mashango a welaho kha BRICS (Brazil, Russia, India, China na Afrika Tshipembe) u ṱuṱuwedza nyanḓano ya mveledziso na masheleni vhukati ha mimakete miṱanu i no khou takuwa.3.2. Khabinethe yo tendela u ganḓiswa ha Mulayotibe wa Khwiniso wa Tshumelo ya Laborothari ya zwa Mutakalo ya Lushaka, wa 2015 kha gurannḓa ya lushaka, u itela vhupfiwa ha vhathu. Khwiniso dzi khwaṱhisa vhulangi na maitele a ndambedzo ya Tshumelo ya Laborothari ya zwa Mutakalo ya Lushaka u itela u engedza tswikelelo ya ndondolo ya mutakalo.Mulayotibe u isa phanḓa u vhona uri mushumo wa Laborothari ya zwa Mutakalo ya Lushaka ndi u ṋea tshumelo ya u poṱiela ya laborothari ya zwa mutakalo kha tshitshavha.3.3. Khabinethe yo tendela u kumedzwa ha Mulayotibe wa Masheleni, wa 2015 Phalamenndeni.Mulayotibe u ṋetshedza muvhuso thendelo ya tshumiso ya masheleni i so ngo ṋewaho thendelo sa mbadeliso kha Tshikwama tsha Mbuelo tsha Lushaka. U tevhela tshiteṅwa 34 tsha Mulayo wa Ndangulo ya Masheleni a Tshitshavha, wa 1999 na u khwaṱhisa themendelo ya Komiti ya Buthano ḽa Lushaka nga ha Akhaundu dza Tshitshavha. Mulayotibe u vhona uri ndangulo yavhuḓi ya tshifhinga tshilapfu ya mafhungo a masheleni a muvhuso na uri tshumiso yoṱhe ya masheleni i tendelwe u ya nga muhanga wa vhusimamilayo u re hone.4. Mitambo ine ya khou ḓa4.1. Muphuresidennde Vho Jacob Zuma vha ḓo dzhenela Samithi ya vhuraru ya India-Africa Forum vhukati ha dzi 26 na dzi 29 Tshimedzi 2015 ngei New Delhi, India. Samithi ya 2015 yo ṱandavhudzwa uri i katele mashango oṱhe a Afrika a 54 nahone i ḓo engedza mbambadzo khathihi na u tandulula khaedu dzi fanaho.4.2. Muphuresidennde Vho Jacob Zuma vho vha ṋemuḓi kha Muphuresidennde wa Mozambique Vho Filipe Nyusi ngei Union Buildings ngei Tshwane mulovha. Mashango aya oṱhe a na vhushaka ho khwaṱhaho ha ikonomi vhune ha sumbedzwa nga thendelano dza vhavhili dzi fhiraho 60 na memorandamu wa u pfesesana u katelaho sekithara dzo fhambanaho.4.3. Madalo a mushumo a Mufarisa Muphuresidennde adzi 26 Tshimedzi 2015, a ḓo khwaṱhisa vhushaka ha polotiki na ha ikonomi vhukati ha mashango aya mavhili.4.4. Vhuthihi ha Afrika vhu kha fulo ḽa AMANI AFRICA (Mulalo Afrika) Ndowedzo dza Vhupfumbudzi ha Mudavhini dza Vhuvhili kha Senthara ya Vhupfumbudzi ha Nndwa ha Maswole a Afrika Tshipembe ngei Lohatla kha ḽa Kapa Devhula u bva nga dzi 19 Tshimedzi u ya kha dzi 7 Ḽara 2015. Miraḓo ine i nga eḓana 5 400 u bva kha maswole, mapholisa na miraḓo ya tshitshavha yo imelaho Zwitshavha zwiṱanu zwa Madzingu a Ikonomi a Mbumbano ya Afrika (AU) a ḓo shela mulenzhe kha nḓowedzo iyi.Ndivho ndi ya u ṱola maimo a u sumbedza u tea ha Mmbi yo Dzulaho yo lindela ya Afrika na Vhukoni hayo ha uya Nndwani nga Tshihaḓu u itela u thusa kha mafulo a ḓisa mulalo na kha u swikelela Vhukoni ha Mashumele o Fhelelaho nga Nyendavhusiku 2015.4.5. Khabinethe i tamela mashudu matshudeni oṱhe nga maanḓa kiḽasi ya 2015 kha milingo yavho ya Ṱhanziela ya Nṱha ya Lushaka (NSC), ine ya khou thoma nga dzi 26 Tshimedzi 2015 ya bvela phanḓa u swika dzi 27 Ḽara 2015. Naṅwaha hu ḓo lingiwa vhagudi vha swkaho 801 688 wa vho ḓiṅwalisaho u dzulela milingo iyi vhane khavho 674 232 ndi vhane vha ya tshikoloni misi yoṱhe na 127 456 vhane vha tou ḓivhalela. Ine ya vha iṅwe mvelaphanḓa nga tshivhalo itshi tsho gonyaho tsha vhagudi vhe vha bveledza miṅwaha yavho ya tshikolo.Vhabebi vhoṱhe na vhaunḓi vha ṱuṱuwedzwa u tikedza vhana vhavho kha ndugiselo dzavho. 4.6. Muhasho wa Mveledziso ya Matshilisano u ḓo dzhena kha fulo ḽa Ṅwedzi wa u Dzhiela Nṱha Pfanelo dza Vhaholefhali dza Lushaka u bva nga dzi 3 Ḽara u ya kha dzi 3 Nyendavhusiku 2015, ḽine hafhu ḽa vha Ḓuvha ḽa Dzitshakhatshakha ḽa Vhathu vha re na Vholefhali.Ṅwedzi uno u ṋea muvhuso luvhanḓe, madzangano a zwitshavha, mabindu na madzangano a vhashumi lwa u sedza mvelaphanḓa yo itwaho kha u ṱuṱuwedza na u tsireledza pfanelo dza vhathu vha re na vhuholefhali. Khabinethe i humbela maAfrika Tshipembe u bvela phanḓa u wisa zwikhukhulisi, zwi thivhelaho vhathu vha re na vhuholefhali kha u shela mulenzhe tshoṱhe tshitshavhani na kha ikonomi.4.7. Zhendedzi ḽa Thekinoḽodzhi na Mafhungo ḽa Muvhuso (SITA) naṅwaha ḽi ḓo vha ṋemuḓi wa Muṱangano wa Thekhinoḽodzhi wa Muvhuso wa Vhufumi, une wa sedzesa kha sekithara ya nnyi na nnyi kha nḓisedzo ya tshumelo ya ICT. GovTech ya 2015 i ḓo farwa u bva nga dzi 25 u ya kha dzi 28 Tshimedzi 2015 fhasi ha thero: “Vhuḽedzani u itela Nḓisedzo ya Tshumelo”, na therwana ya ‘U ṱumanya Zwitshavha u itela Mveledziso na Nyaluwo’.Hu ḓo dovha ha rwelwa ṱari  Pfufho dza Nḓisedzo ya Tshumelo ya Tshitshavha ya ICT. I tikedza ‘U Ṱumanya Afrika Tshipembe’, sa zwe zwa ḓivhadzwa nga Muphuresidennde Vho Jacob Zuma kha Mulaedza wavho wa Lushaka wa 2014, nga u ṋea luvhanḓe lwa u wana thandululo dzi bvelaho phanḓa dza phurakithikhala kha mvelaphanḓa ya lushaka nga u shumisa zwishumiswa zwa ICT.4.8. Khabinethe yo tendela u farwa ha VaVhege yo Sedzaho kha Imbizo ya Lushaka u bva nga dzi 30 Ḽara u ya kha dzi 6 Nyendavhusiku 2015 fhasi ha thero: “Roṱhe ri  ri isa Afrika Tshipembe phanḓa”. Tshifhinga itshi tsha u davhidzana thwi tshi ḓo sumbedza mvelaphanḓa kha nḓisedzo ya vhurangeli ha Pulani ya Mbuno dza Ṱahe u alusa ikonomi ya Afrika Tshipembe.I dovha hafhu ya ṋea tshitshavha luvhanḓe lwa u shela mulenzhe na u ambedzana u itela u vusuludza ikonomi. Miraḓo ya Vhalangi vhahulwane vha khou humbelwa u uri vha ḓinee tshifhinga u shela mulenzhe kha u engedza tswikelelo ya fulo iḽi shangoni ḽoṱhe. Hu fanela u ombedzelwa kha u hudza vhuḽedzani na zwiṱori u bva kha vhe vha vhuelwa. Vhudavhidzani ha Muvhuso (GCIS) vhu na vhuḓifhinduleli ha u pfananya fulo iḽi nahone vhu ḓo phaḓaladza zwishumiswa zwo fhelelaho, hu tshi katelwa na mulaedza wa ndeme na pulani ya nyanḓadzamafhungo.5. Maimo a Khabinethe kha mafhungo a ndeme a mupo5.1. Thempheretsha dza nṱhesa zwipiḓani zwinzhi zwa shango ḽashu dzi ombedzela tshumiso ya maḓi nga vhuḓifhinduleli nga vhathu vhoṱhe. Khabinethe i ṱuṱuwedza maAfrika Tshipembe vhoṱhe u shumisa maḓi nga u londa na u itela u vhulunga tshiko itshi tsha vhuṱhogwa.Vhadzulapo vha KwaZulu-Natal vha khou humbelwa uri vha tevhedzele nyiledzo dza maḓi vhunga vunḓu ḽi fhasi ha mutsiko wa gomelelo. MaAfrika Tshipembe vha fanela u vhulunga maḓi nga u sa shumisa phaiphi u ṱanzwa dzigoloi, u sheledza ngade nga madekwana, u ita vhulavhelesi kha mithara dza maḓi u itela u vhona tshumiso ya nṱhesa na u lugisa phaiphi dzi bvuḓisaho madi.5.2. Khabinethe i livhisa ndiliso dzayo kha muṱa na khonani dza vhathu vhe vha lozwa matshilo avho musi zwikhafula nṱha ha Buroho ya Great Walk ngei Nḓilani ya Grayston ngei Sandton zwi tshi wa.Khabinethe i dovha hafhu u tamela mashudu vhe vha vhaisala uri vha fhole nga u ṱavhanya. Khabinethe i fhululedza vha tshumelo ya shishi, Ḓorobo ya Johannesburg na Muvhuso wa Vunḓu wa Gauteng u ṱavhanya u thusa khathihi na vhaendedzi vha vhathu ngei Gauteng vhe vha shela mulenzhe u thusa vhanameli.Khabinethe i khou livhuha vhanameli nge vha kona u konḓelela nga tshifhinga tsha musi hu tshi khou kulumagiwa. Khabinethe i humbela uri ṱhoḓisiso dzine dza khou itiwa dzi vhe ṱhoḓisiso kwao nahone nga u ṱavhanya u itela u wana tshivhangi tshihulwane tsha khombo iyi na u thivhela uri zwi sa itee hafhu. Khabinethe i khou humbela uri vhathu vha si fhele mbilu musi ṱhoḓisiso idzi dzi tshi khou bvela phanḓa.5.3. Khabinethe i ṱanganedza mvelelo dza ṅwaha wa muvhalelano wa 2015/16 dza Tshiga tsha Vhuṱaṱisani ha Ṅwaha nga Ṅwaha ha Ḽifhasi ha Foramu ya Ikonomi ya Ḽifhasi, dze dza sumbedza Afrika Tshipembe ḽo gonya zwikhala zwa sumbe u bva kha 56 u ya kha 49 kha mashango a 140.Fhethu huhulu ho khwiniseaho Afrika Tshipembe ndi vhuponi ha: pfunzo ya phuraimari na mutakalo (u ya nṱha zwikhala zwa rathi), u ḓiimisela kha thekinoḽodzhi (u ya nṱha zwikhala zwa 16) na vhutumbuli (u ya nṱha zwikhala zwiṱanu 5)Izwi zwi sumbedza uri u shumisana ri nga vhuelwa vhukuma. Khabinethe i ita khuwelelo kha mabindu na tshitshavha u bvela phanḓa u ita vhuḽedzani na muvhuso u itela u isa ikonomi maimoni a nṱha.5.4. Khabinethe i fhululedza Koporasi ya Mveledziso ya Nḓowetshumo (IDC) ine ya khou pembelela anivesari ya 75 ṅwedzi uno. IDC ndi tshiko tsha lushaka nahone miṅwahani yo fhiraho ya 21 ya Dimokirasi, yo no shela mulenzhe zwihulu kha vhubindudzi ho engedzeaho, u tevhela zwikhala zwa nḓowetshumo na u khwinisa ikonomi. U bva 1994, IDC yo bindudza R150 biḽioni Afrika Tshipembe na Afrika ḽoṱhe. Khayo R60 biḽioni yo bindudza kha khamphani dzine vhathu vharema vha Afrika Tshipembe vha vha na mukovhe wa 25%.R20 biḽioni yo bindudza nga itshi tshifhinga Afrika ḽoṱhe, i tshi khou thusa u khwaṱhisa nyaluwo ya Afrika na mveledziso nahone i khou shela mulenzhe kha u sikela Afrika Tshipembe zwikhala zwa ikonomi. Miṅwahani mitanu yo fhiraho, yo kona u ḓisa R103 bilioni u bva kha vhuḽedzani ha sekithara ya phuraivethe, zwe zwa swikisa u bindudza hayo kha R163 biḽioni.Nga tshifhinga tshine ikonomi ya khou ṱangana na khaedu ntswa, IDC i ḓo lavhelelwa u khwaṱhisa i ise phanḓa u shela mulenzhe hayo kha ikonomi na u khwaṱhisa masiandoitwa ayo kha u khwinisa, ho sedzeswa u ṱuṱuwedza nḓowetshumo dza vhathu vharema na u maanḓafhadza vhaswa.5.5. Khabinethe i fhululedza dziSpringboks kha u swikelela kha maimo a re tsini na a mafhelelo kha Tshiphuga tsha Rugby ya Ḽifhasi ngei England na u humbela maAfrika Tshipembe uri vha tikedze thimu yashu ya Lushaka ya rugby musi vha tshi khou lingedza u vhuisa Tshiphuga tsha  Ḽifhasi fhano hayani lwa vhuraru.Khabinethe i tamela mashudu Amajimbos musi vha tshi khou ṱaṱisana kha Tshiphuga tsha Ḽifhasi tsha FIFA tsha vha miṅwaha ya fhasi ha-17 ngei Chile u bva nga dzi 17 Tshimedzi u ya kha dzi 8 Ḽara 2015.Khabinethe i fhululedza Orlando Pirates musi yo swika kha makhaulakhani a 2015 a Tshiphuga tsha Orange CAF Confederation na Banyana Banyana u swikelela kha Mitambo ya Oḽimpiki ya 2016.5.6 Khabinethe i fhirisela ndiliso dzayo kha muṱa na khonani dza Vho Mvuzo Mbebe Mulangi Muhulwane wa kale wa Khaphu ya Tshakha dza Afrika (Afcon) 2013 na Vhugwena ha Tshakha dza Afrika (Chan) CEO ya Komiti ya Nzudzanyo Yapo na Mulangi Muhulwane wa SABC‚ vhe vha lovha nga Musumbuluwo vhusiku.5.7 Khabinethe i vhaiswa nga u fhira fhano shangoni ha Vho Mlungisi Sisulu, mutukana wa vhuvhili wa Vho Walter na Vho Albertina Sisulu, na u fhirisa ndiliso dzayo kha muṱa wavho na dzikhonani.Vho Sisulu vho ita mushumo muhulu kha ANC musi i kha ḓi vha yo iledzwa nga miṅwaha ya 1980s, vha tshi dzumba maswole a Umkhonto weSizwe vhengeleni ḽavho ḽiṱuku ngei Soweto‚ ḽi ḓivhiwaho nga Vhengele ḽa vhusumbe‚ zwe zwa vha zwi tshi nga vha khombo khulu khavho.Khabinethe i ima na Muphuresidennde Vho Jacob Zuma kha u fhirisa ndiliso dzayo kha muṱa na khonani dza muṅwe wa vhatambi makone vha matambwa, Vho Sammy Moeti vhe vha fhira kha ḽino nga Musumbuluwo wa dzi 13 Tshimedzi 2015, nga murahu ha vhulwadze ha tshifhinga tshilapfu.5.8 Khabinethe yo haseledza zwihulu nga pfudzungule dza vhagudi dza zwino dzi lwelaho u engedzwa ha mbadelo dza yunivesithi dza ṅwaha wa u guda wa 2016. Khabinethe i lila na vhagudi musi yo sedza mbilaelo dza vhagudi vhane vha wana mbadelo dza pfunzo ya nṱha dzi tshi khou ḓuresa nahone dzi sa swikelelei nga vhagudi vha bvaho miṱani i shayaho.Pfunzo ndi tshiṅwe tsha zwithu zwi thusaho u fhungudza khaedu dza vhushai, u sa eḓana na u shayea ha mishumo zwine shango ḽa khou ṱangana nazwo. Ndayotewa yashu i amba uri muṅwe na muṅwe u na pfanelo ya pfunzo ya mutheo na pfunzo ya nṱha, zwine Muvhuso nga kha maga a pfalaho wa fanela u thusa na u vhona uri zwi a swikelelea. Muvhuso wa zwino u bva 1994, wo ita uri pfunzo i swikelelee nahone i vhe ya ndeme vhukuma. Tshikimu tsha Tshikwama tsha Thuso tsha Vhagudi tsha Lushaka (NSFAS) tshe tsha lambedza vhagudi vha shayaho tsho engedza nga masheleni u bva kha R300 miḽioni u ya kha R9, 5 biḽioni. Uno ṅwaha wa u guda, muvhuso u khou tikedza matshudeni a linganaho 45 000 vha bvaho miṱani i shayaho na matshudeni  vha no tou kona tshikoloni.Khabinethe yo nyeṱulelwa nga Minisiṱa wa Pfunzo ya Nṱha na Vhupfumbudzi nga ha nyambedzano dzi re hone zwino dzine minisiṱa vha khou vha nadzo na vhathu vhoṱhe vha kwameaho u itela u wana thandululo kha u gonya ha mbadelo. Khabinethe yo khoḓwa kha mushumo une wa khou itwa wo sedzaho kha u khwinisa ndangulo ya NSFAS.  Themendelo dzi ḓo ambiwa nga hadzo muṱanganoni wa Khabinethe u tevhelaho.Khabinethe yo dzhiela nṱha Tshigwada tsha Mushumo tsha Muphuresidennde tsho thomiwaho maḓuvhani a si gathi tshe tsha ṋewa mushumo wa u sedza kha u gonya ha mbadelo dza dziyunivesithi. Tshigwada itshi tsho vhumbwa nga vhaimeleli vha vhagudi, Khoro dza Yunivesithi na Muhasho. Tshigwada itshi tshi lavhelelwa u fhedza mushumo watsho na u vhiga nga u ṱavhanya musi tsho fhedza.Khabinethe i fulufhela uri nungo idzi dzo rangwa phanḓa nga Muphuresidennde na Minisiṱa wa Pfunzo ya Nṱha zwi ḓo swika kule kha u tandulula mbilaelo dza vhagudi.Ndeme ine muvhuso wa khou lavhelesa ngayo mbilaelo dza vhagudi, yo ita uri Muphuresidennde vha vhidze vhurangaphanḓa ha vhagudi na yunivesithi ṋamusi u itela u wana ṅwongo wa mafhungo aya muhumbulo u wa u wana thandululo.Muphuresidennde vha ḓo amba na lushaka nga murahu vhunga fhungo iḽi ḽi ḽa ndeme ya lushaka.5.9 Khabinethe yo nyeṱulelwa nga ha mvelaphanḓa nga Komiti ya dzimisiṱa yo ṱanganelanaho nga ha Milayo ya Thundu ye ya vha yo rangwa phanḓa nga Muthusa Muphuresidennde.Muphuresidennde vho thoma IMC iyi u itela u ṱoḓisisa masiandoitwa a so ngo lavhelelwaho e a ṱahiswa nga vhathu vha kwameaho kha sekithara ya vhuendelamashango.Ho no ṱoḓisiswa na u tandula fhethu hoṱhe hune hu nga lugiswa u tandulula u dzhiela nṱha mafhungo a tsireledzo na masiandoitwa a so ngo lavhelelwaho, IMC yo ita themendelo dzi tevhelaho.U ita Khumbelo iwe muṋe:Thendelo dzine dza ḓo thomiwa miṅwedzini miraru iḓaho.Mashango ane khao Afrika Tshipembe ḽa si vhe na ofisi, Muhasho wa zwa Muno u ḓo ṱanganedza khumbelo dzo rumelwaho nga poswo. Nga murahu, zwidodombedzwa zwa vhuṋe na zwinepe zwa vhane vha khou ṱoḓa u dala zwi ḓo dzhiwa musi vha tshi swika mikaṋoni ya u dzhena. Thendelo iyi i ḓo shuma fhedzi kha Visa ya vhadali/vhalwadze. Muhasho wa zwa Muno u ḓo thoma mafhungo a zwidodombedzwa zwa vhuṋe (hu tshi katelwa na u dzhia maguṋwe na zwinepe) mikanoni u thoma. Fhethu ha u thoma u lingedza izwi hu ḓo vha ngei Vhukavhamabufho ha OR Tambo; Vhukavhamabufho ha King Shaka na Vhukavhamabufho ha Dzitshakhatshakha ha kha Ḓorobo ya Kapa.Muhasho wa zwa Muno  u ḓo ḓivhadza Mbekanyamushumo ya Khamphani ya Vhuendi yo Ṋewaho maanḓa (ATC) u itela China, India na Russia hu na khonadzeo dza u engedza u ya kha maṅwe mashango a ṱoḓaho visa.Muhasho wa zwa Muno u ḓo bvela phanḓa u bveledza Visa dza u Dzhena dzi na Tshivhalo dza tshifhinga tshilapfu kha vhadali vha tshifhinga tshoṱhe. Yone i ḓo tendelwa u shuma lwa tshifhinga tsha miṅwedzi i fhiraho miraru fhedzi i sa fhiri miṅwaha miraru.Thendelo dzine dza ḓo thomiwa henefha miṅwedzini miraru iḓaho u ya kha ṅwaha muthihi.Muhasho wa zwa Muno u ḓo engedza Senthara dza u Tshimbidza Visa (VHC) ngei China, India, United Kingdom, Nigeria Democratic Republic of Congo, Angola, Ghana, Kenya na Uganda. Muhasho wa zwa Muno u ḓo ṱavhanyisa u vulwa ha VFC ngei Zimbabwe, UAE na Botswana.Thendelo dzine dza ḓo thomiwa u fhira ṅwaha muthihi.Muhasho wa zwa Muno u ḓo dzhenisa sisiṱeme ya u thoma uri muthu a sedze zwidodombedzwa zwa bufho a sa athu ṋamela (hu tshi katelwa senthara dza u shumela khadzo) vhukavhamabufho ha dzitshakhatshakha.Muhasho wa zwa Muno u ḓo khwinisa sisiṱeme ya Mitele a Ṱavhanyaho a Muendi (APP) na u thoma Rekhodo ya Dzina la Munameli (PNR) u khwaṱhisa u ṱolwa ha khombo.Muhasho wa zwa Muno u ḓo fhedzisa maitele a mitshini ine ya ḓo shuma ya visa na sisiṱeme dza u tendela.Ṱhoḓea dza u enda  ha Vhana: Vhana vha Afrika Tshipembe:Musi ro sedza kha vhana vha Afrika Tshipembe (vhane vha khou enda) IMC yo tendela u thomiwa ha ṱhoḓea dza vhana dza u enda dza zwino, hu tshi katelwa na maṅwalo a khwaṱhisaho thendelo ya mubebi izwi zwi tshi khou itelwa u tsireledza vhana.Thendelo dzine dza ḓo thomiwa miṅwedzini miraru iḓaho.Ṱhoho dza zwikolo dzi ḓo ṋetshedza maṅwalo a u khwaṱhisedza thendelo ya vhana u ya u enda  nga madalo a tshikolo. Maanḓalanga aya a ḓo engedzwa u katela madzangano o ṅwaliswaho a mitambo.U shuma ho tendelwaho ha Ḽiṅwalo ḽa Thendelo ya Mubebi hu ḓo engedzwa u ya kha miṅwedzi i sa fhiri rathi.Thendelo dzine dza ḓo thomiwa henefha miṅwedzini miraru iḓaho u ya kha ṅwaha muthihi.Ṱhanziela ya Mabebo yo Fhelelaho i ḓo shandukiswa ya vha “Ḽiṅwalo ḽa Mabebo ḽi re na zwidodombedzwa zwa vhabebi”Zwidodombedzwa zwa vhabebi zwi ḓo ganḓiswa kha maṅwalo a u tshimbila, u itela uri vhabebi vhane zwidodombedzwa zwavho zwo ganḓiswa vha si fanele u tshimbila na ḽiṅwalo ḽa mabebo. Thoḓea dza u dala ha vhana: vha mashango a nnḓa.Musi ho sedzwa kha vhadali vhane vha khou dzhena, IMC yo dzhia tsheo ya uri hune visa dza ṱoḓea, hu ḓo ṱoḓea ḽiṅwalo ḽa mabebo ḽone ḽine kana khophi yo khwaṱhisedzwaho ya maṅwalo ane a ṱoḓea dzi fanela u bvela phanḓa nga tshifhinga tsha maitele a khumbelo ya visa vhunga izwi zwi tshi tshimbilelana na nḓowelo kha maṅwe mashango manzhi.Musi ho sedzwa vhana u bva kha mashango a sa toḓiwi visa, IMC yo themendela sisiṱeme ya milayo hune:Vhadali vha ḓo fanela u humbeliwa u ḓa na vhuṱanzi ha vhushaka na thendelo ya vhabebi vha siho kana vhaunḓi. Maṅwe mafhungo oṱhe nga ha ndangulo a kwamaho mihasho yo teaho a ḓo tandululwa nga nyambedzano vhukati ha mihasho yeneyo.Khabinethe yo tikedza themendelo idzi nahone i fulufhela uri izwi zwi ḓo tandulula masiandoitwa a so ngo lavhelelwaho e a ṱahiswa nahone hafhu tsireledzo ya vhana a i nga vhi i khomboni.Khabinethe i tikedza hafhu uri Muhasho wa zwa Muno u fanela u tshimbidza zwishumiswa zwa mulayo u thoma themendelo. Yo dovha hafhu ya topola mihasho yo teaho uri i davhidzane na vhathu vhayo vha kwameaho u kumedza themendelo idzi.Khabinethe yo engedza vhutshilo ha IMC u itela uri i kone u tandulula mafhungo maṅwe na maṅwe ane a nga bvelela zwenezwi hu khou thomiwa tsheo dza Khabinethe.Mbudziso:Vho Phumla Williams (Muambeli wa Khabinethe o tou farelaho)Luṱingo: 083 501 0139"
Tshiṱatamennde nga ha muṱangano wa Khabinethe wa dzi 4 Ḽara 2015,5 Nov 2015,https://www.gov.za/speeches/statement-cabinet-meeting-4-november-2015-5-nov-2015-0000,https://www.gov.za/ve/speeches/statement-cabinet-meeting-4-november-2015-5-nov-2015-0000,"1. U thomiwa ha mbekanyamushumo dza ndeme dza muvhuso1.1. Khabinethe i ṱanganedza R20-milioni ya thandela ya u lingedza ya Mveledziso ya Mabindu. Ndivho ya mbekanyamushumo iyi ya minwaha mivhili ya u lingedza ndi u vusuludza nḓowetshumo dza dziphakha dza Afrika Tshipembe, u thoma zwishumiswa zwa nḓowetshumo dzo khetheaho na u tikedza u ṱanganywa ha mveledziso ya ikonomi yapo u itela u khwaṱhisa sekithara ya mabindu maṱuku.Thandela iyi ndi ya vhuḽedzani na mihasho ya mbambadzo na nḓowetshumo, mveledziso ya mabindu maṱuku, Vhufaragwama ha Lushaka, na Magavhelo a Vhukati a Mbuelo a Bannga ya Mveledziso ya Afrika. Thandela yo pika u shela mulenzhe kha u sika mishumo, u fhungudza vhushai zwitshavhani zwi shayaho, na u khwinisa tswikelelo kha thekinoḽodzhi na zwikili zwa mabindu maṱuku, a vhukati na maṱukusa (dziSMME).Vhurangeli uhu vhu ḓo ṋetshedza thikhedzo kha sekhithara ya SMME u swika Nyendavhusiku 2017. Ho ḓitikwa nga u bvelela hayo, muvhuso u ḓo kona u i phaḓaladza na shango ḽoṱhe.1.2. Khabinethe i ṱanganedza u rwelwa ṱari nga Muphuresidennde Vho Zuma ha Senthara ya Mashumele ya Muṱanganelano ngei Skukuza. Senthara iyi i ḓo konanya mashumele i tshi lwa na mabulayo a tshugulu vhuponi uho.2. Tsheo dza Khabinethe dza Ndeme2.1. Khabinethe yo tendela Mbekanyamaitele ya Nḓowetshumo ya Vharema, ine ya vha tshipiḓa tsha Pulani ya Nyito ya Mbekanyamaitele ya Nḓowetshumo (IPAP). Mbekanyamaitele iyi i tshimbilelana na Pulani ya Mveledziso ya Lushaka (NDP) na Pulani ya Mbuno dza Ṱahe yo ḓivhadzwaho nga Muphuresidennde Vho Zuma kha Mulaedza wavho wa Lushaka nga 2015.  I dovha ya vha tshipiḓa tsha vhurangeli ha nḓowetshumo yo ṱanḓavhuwaho ya muvhuso ya u hudza mutheo wa nḓowetshumo na u thoma maitele maswa a vhubindudzi kha ikonomi. I ita khuwelelo ya u dzhenelelwa ha mbekanyamaitele ho khwaṱhaho nga Muvhuso u itela u hudza mutheo wa nḓowetshumo wa shango na u alusa ikonomi nga u ṋea thikhedzo nga vhuḓifulufheli kha vhoranḓowetshumo vha vharema sa zwe zwa bviselwa khagala kha IPAP.Mbekanyamaitele iyi i ḓo sedza kha nyaluwo na u kona u ṱaṱisana kha ḽifhasi ha mabindu a langulwaho nga vharema. Ndivho ndi ya u shela mulenzhe kha u sudzulusa sekithara ya nḓowetshumo ya Afrika Tshipembe kha tshivhalo tsha vhathu na u ṋea mishumo vhoranḓowetshumo vha vharema, vhane vha dzhiiwa sa zwiko zwi sa shumiswi zwa mishumo, mbuelo, mithelo na vhutumbuli.Mbekanyamaitele i ḓo tshimbidza u shela mulenzhe hu vhuedzaho ha khamphani dzi langulwaho nga vharema kha sekithara ya nḓowetshumo ya ikonomi. Minisiṱa wa Mbambadzo na Nḓowetshumo vha ḓo vha na muṱangano na vha nyanḓadzamafhungo u bvisela khagala fhungo ḽa mbekanyamaitele iyi. 2.2. Khabinethe yo tendela Muvhigo wa Lushaka wa Vhuraru wa Afrika Tshipembe nga ha U thomiwa ha Maitele a zwithu a Cartagena nga ha Biosafety, u itela u kumedza kha Muṅwaleli wa Buthano ḽa Phambano ya Ḓivhavhutshilo.Maitele a zwithu a langa matshimbilele a Zwithu zwi Tshilaho zwo tou Khwinifhadzwaho, zwine zwa ḓivhea hafhu sa Zwithu zwo tou Vhumbwaho Zwitshilaho zwi bvaho kha maitele a musaluno a bayothekinoḽodzhi, u bva kha ḽiṅwe shango u ya kha ḽiṅwe.Afrika Tshipembe ḽi kha vhuimo ha vhuṱahe ha vhubveledzi ha zwimela zwo tou vhumbwaho kha shango ḽoṱhe nahone ḽi ḓi dzula ḽi ḽone phangami kha u ṱanganedzwa ha zwimelwa zwo tou vhumbwaho. Izwi zwi tshimbilelana na Tshiteṅwa 24 tsha Ndayotewa, tshine tsha amba nga ha tshumiso ya bayodaivesithi ya tshifhinga tshilapfu.2.3. Khabinethe yo tendela u ṋetshedza tshumelo ha u thoma ha Afrika Tshipembe u ya nga tsheo ya Muṱangano wa Dziminisiṱa wa Madzangano a Mbambadzo a Ḽifhasi (WTO) u dzhiela nṱha kufarelwe kwa Mashango a so ngo tou Bvelelaho (dziLDC).Afrika Tshipembe ḽo ḓikumedzela u thoma thendelano ya WTO, ine ya ṋea thikhedzo kha dziLDC. Kha mashango a 34 o topolwaho sa a LDC, 25 wao a bva Afrika. U ṋetshedza tshumelo ha u thoma ha Afrika Tshipembe hu ḓo vha hu kha tshumelo dza masheleni, vhudavhidzani na sekithara ya vhuendelamashango. U ṋetshedza uhu hu vhumba tshipiḓa tsha u leludza tshwikelelo ya mimaraga u itela tshumelo na vhaṋetshedzi vha tshumelo kha mimaraga ya mashango a si a LDC.2.4. Khabinethe yo tendela mvusuludzo ya miholo ya 5.5% ho sedzwa khwiniso ya nyimelo ya matshilele uri i badelwe kha miraḓo ya Khomishini ya Pfanelo dza Vhathu ya Afrika Tshipembe (SAHRC) u thoma nga dzi 1 Lambamai 2015. Izwi zwi tshimbilelana na Tshiteṅwa 9(1) tsha Mulayo wa SAHRC, 2013 (Mulayo 40 wa 2013).2.5. Khabinethe yo tendela u kumedzwa ha Muvhigo wa Tshifhinganyana wo ṱanganywaho wa Vhuvhili fhasi ha Thendelanomviswa ya Afrika nga ha Pfanelo dza Vhathu nahone Muvhigo wa u thoma fhasi ha Maitele a zwithu kha Thendelanomviswa ya Afrika nga ha Pfanelo dza Vhafumakadzi kha ḽa Afrika.Muvhigo wo iswaho kha Khomishini ya Vhuthihi ha Afrika (AU) ndi wa vhulavhelesi ha zwo swikelelwaho na khaedu dzine dza dza ḓisa pfanelo dza vhathu, polotiki, matshilisano na ikonomi na pfanelo dza mvelele. Izwi zwi tshimbilelana na u vha muraḓo wa Maitele a AU kha Thendelanomviswa ya Afrika nga ha Pfanelo dza Vhathu na nga ha Pfanelo dza Vhafumakadzi kha ḽa Afrika.2.6. Khabinethe yo tendela u ḓivhadzwa ha nzudzanyo ya Lesotho ine ya ḓo thoma nga dzi 1 Luhuhi 2016. Izwi zwo itwa nga murahu ha nzudzanyo yo khetheaho ye ya ṋetshedzwa Zimbabwe nga 2010, ine zwa zwino yo engedzwa.  Nzudzanyo iyi i ḓo thusa kha ndangulo ya khwine ya vhadzulapo vha Lesotho vha ḓaho u shuma Afrika Tshipembe vha sa khou tevhlela maitele kwao a zwino a ṱhunḓu.Minisita wa Muhasho wa zwa Muno vha ḓo ṋetshedza maṅwe mafhungo manzhi kha u davhidzana havho na vha nyanḓadzamafhungo hu si kale.2.7. Minisiṱa wa zwa Gwama vho amba na Khabinethe nga ha u thomiwa ha Mulayo wa Mithelo wa Khwiniso, Mulayo wa 2013 na wa 2014 uri u ḓo thoma u shuma nga dzi 1 Thafamuhwe 2016. Tshanduko idzi dzo sedza kha u dzikisa na u leludza mithelo ya u vhulunga kha magavhelo a u ya u awela kana u ḓirula mushumo na mbuelo. U engedzwa ha mbuelo ya mithelo uri i katele miraḓo ya tshikwama tsha vhubindudzi ha vhashumi zwi ḓo konisa vhashumi vha fhiraho mḽlioni u ḓiphina nga muholo une muthu a ṱuwa nawo hayani. Izwi zwi ḓo dovha zwa thivhela maitele a u shavha mithelo nga vhathu vha holaho miholo ya nṱha u ya kha 27.5% wa miholo kana mbuelo yo theliswaho u swika kha R350 000.Minisiṱa vho dovha hafhu vha amba na Khabinethe nga ha milayo ya maitele a u kovha vhubindudzi ha ṅwaha sa miholo ya tshifhinga nga tshifhinga kha zwikwama zwoṱhe zwa mindende ya vha ḓirulaho mushumo nga u aluwa, hune vhane vha vhuelwa u bva kha mithelo yo kokodzwaho na vhone vha fanela u wana tshipiḓa tsha zwe vha vhulunga musi vha tshi ya u awela.Tshanduko idzi dzi khou thomiwa nga murahu ha vhukwamani huhulu na vhathu vhoṱhe vha kwameaho ngomu na nnḓa ha Khoro ya Zwa Mishumo na Mveledziso ya Ikonomi ya Lushaka, nga murahu ha miṱangano ya 33 ye ya farwa na vhashumi na nḓowetshumo u bva 2012. Vhunzhi ha vha kwameaho vho sumbedzisa thikhedzo yavho yo fhelelaho kha uri hu bvelwe phanḓa na tshanduko idzi nga dzi 1 Ṱhafamuhwe 2016.3. Milayotibe3.1. Khabinethe yo tendela u kumedzwa ha Mulayotibe wa Khwiniso wa Khasho wa 2015 Phalamenndeni.  Mulayotibe u khwinisa Mulayo wa Khasho, 1999 (Mulayo 4 wa 1999) wa u bveledza na u thoma maga a vhuvhusi ha koporasi ho dzikaho ane a ḓo vhona uri hu na vhudziki ha tshifhinga tshilapfu na u shuma lwa tshifhinga tshilapfu ha Koporasi ya Khasho ya Afrika Tshipembe (SABC). Muvhuso wo ḓikumedzela kha khasho yo khwaṱhaho, yo ḓiimisaho nahone ya tshitshavha, ine ya vha na vhuḓifhinduleli kha mufaramukovhe, tshitshavha na Phalamennde. U kona u ita mushumo wayo zwo ḓitika nga mashumele a fushaho a Bodo ya SABC nga u ṋea pulani dzi re na sia kha khasho ya tshitshavha.3.2. Khabinethe yo tendela Mulayotibe wa Ndindakhombo wa 2015 uri u ḓivhadzwe Phalamenndeni.Mulayotibe u ṋetshedza muhanga wa mulayo wo kuvhanganywaho zwavhuḓi u itela malangele avhuḓi a sekithara ya ndindakhombo ane a tshimbilelana na maimo a dzitshakhatshakha na ndangulo ya ndindakhombo.Mulayotibe u khwaṱhisa ndangulo ya khombo ine ya vha hone zwino, masheleni na ṱhoḓea dza vhuvhusi. U khou ḓo imela na u ṱanganya zwipiḓa zwihulu zwa Mulayo wa Ndindakhombo ya Tshifhinga tshilapfu, 1998 (Mulayo wa 1998) na Mulayo wa Ndindakhombo ya Tshifhinga tshipfufhi, 1998 (Mulayo 53 wa 1998) u re na vhushaka na ndangulo yavhuḓi.3.3. Khabinethe yo tendela u ganḓiswa ha Mvetamveto ya Mulayotibe wa Masheleni na u Tandula Migodi Afrika ngomu ha gurannḓa ya muvhuso u itela vhupfiwa ha vhathu. Mulayotibe u thoma Koporasi ya Masheleni na u Tandula Migodi Afrika nga kha vhusimamilayo. U dovha hafhu wa ṱalutshedza mushumo wawo na maano a zwipikwa. U khwaṱhisa vhuvhusi na vhulavhelesi ha tshiimiswa itshi.3.4. Khabinethe yo tendela u ḓivhadzwa ha Mulayotibe wa Khwiniso wa u Bvisela khagala Zwo tsireledzwaho wa 2015 Phalamenndeni. Mulayotibe u engedza u shumiswa ha Mulayo wa u bvisela khagala zwo Tsireledzwaho, 2000 (Mulayo 26 wa 2000) u fhira mutholi wa mvelele na vhushaka na mushumi.U khwiniswa hu langa vhuḓifhinduleli ha vhavhili, u thomiwa ha mushumo wa ṱhoḓisiso dza u bvisela khagala, u ṋea mbofholowo kha milandu na vhuḓifhinduleli ha vhugevhenga kha dziṅwe nyimele na u landufhadza u amba mazwifhi kha u bvisela khagala.Mulayotibe u shela mulenzhe kha u ḓikumedzela ha muvhuso kha u lwa na vhufhura na tshanḓa nguvhoni nga u khwaṱhisa tsireledzo ya vhaambululi.3.5. Khabinethe yo tendela u ḓivhadzwa ha Mulayotibe wa Khwiniso wa Ndangulo ya Tsheo ya Vhutshinyi ha Mimoḓoro wa 2015 Phalamenndeni. Mulayotibe u khwinisa Mulayo wa Ndangulo ya Tsheo ya Vhutshinyi ha Mimoḓoro, 1998 (Mulayo 46 wa 1998).Mulayotibe u ḓo thusa Zhendedzi ḽa Vhukhakhi ha Mimoḓoro na maanḓalanga a u ṋea ndaṱiso uri a ime zwavhuḓi kha zwa masheleni, nahone u dovha wa ḓivhadza mashumele avhuḓi a u ṋea nḓivhadzo kha vho khakhaho.4. Mbekanyamushumo dzine dza khou tevhela4.1. Muphuresidennde Vho Zuma vha ḓo dzhenela Muṱangano wa G20 nga dzi 15 na dzi 16 Ḽara 2015 ngei Antalya, kha ḽa Turkey, hune ha ḓo sedzwa kha mafhungo a u katela na nyaluwo nga kha tshumisano. Vharangaphanda ngei muṱanganoni vha ḓo amba nga ha vhukateli, u thoma na u bindudza uri hu swikelelwe nyaluwo ya ḽifhasi yo khwaṱhaho, ya tshifhinga tshilapfu nahone yo linganelaho.4.2. Muphuresidennde Vho Zuma vha ḓo ṱanga lwendo lwa Tshiofisi u Dalela Berli, ngei Germany nga dzi 10 Ḽara 2015, hune ṋemuḓi wavho a ḓo vha Mutshantseḽara Vho Angela Merkel. Muphuresidennde vha ḓo dovha vha dalela Muphuresidennde Vho Joachim Gauck.Nga tshifhinga tsha madalo mashango aya mavhili a ḓo khwaṱhisedza hafhu u ḓikumedzela hao kha u isa phanḓa u khwaṱhisa nyambedzano dzao na vhushaka ha ikonomi.4.3. Muphuresidennde Vho Zuma vha ḓo ṱanganedza Dutch Prime Minister Vho Mark Rutte ngei Union Buildings nga dzi 17 Ḽara 2015.Nga murahu ha afha, Prime Minister Vho Rutte vha ḓo ranga phanḓa vhurumelwa ha mabindu u ya Johannesburg na kha Ḓorobo ya Kapa vhune ha ḓo sedza kha vhulimi, ndondola mutakalo, vhuendi, themamveledziso, maḓi na fulufulu.  4.4. Afrika Tshipembe ḽi ḓo vha ṋemuḓi wa Forumu nga ha Muṱangano wa Nyanḓano vhukati ha China na Africa ngei Johannesburg nga dzi 4 na dzi 5 Nyendavhusiku 2015. Zwipikwa zwa muṱangano uyu ndi u phurofaiḽa Miṅwaha ya 5-10 ya Nyanḓano kha Maano a Mbekanyamushumo vhukati ha Afrika Tshipembe na China (2015-2024) na u ṱuṱuwedza thendelano ya vhavhili vhukati ha mashango aya mavhili.4.5. Muthusa Muphuresidennde Vho Cyril Ramaphosa vha ḓo ranga phanḓa vhurumelwa ha maimo a nṱha kha madalo avho a Tshiofisi kha Riphabuḽiki ya Islamic ya Iran nga dzi 7 u ya kha dzi 9 Ḽara 2015, u isa phanḓa nyambedzano dza politiki dza vhavhili na vhushaka ha ikonomi vhukati ha mashango aya mavhili. 4.6. Muphuresidennde Vho Zuma vha ḓo dalela ngei Bushbuckridge kha ḽa Mpumalanga nga dzi 6 Ḽara 2015 vha tshi khou ita madalo avho a vhulavhelesi ha Siyahlola, hune ha ḓo sedzwa nga maanḓa kha maḓi na vhuthathatshili.Ṱhanganyelo ya miṱa i eḓanaho 16 600 i khou vhuelwa nga Ḽiga ḽa u Thoma ḽa thandela ya maḓi ya muvhuso vhuponi uhu, ine ya ḓisa maḓi kha mivhundu ya 24 ya Masipala Wapo wa Bushbuckridge.Muvhuso u tshe wo ḓikumedzela u vhona uri maAfrika Tshipembe vhoṱhe vha kona u swikelela tshumelo dza mutheo. Vhukati ha 2002 na 2014, phesenthe ya miṱa ine ya khou swikelela maḓi yo aluwa u bva kha 80 u ya kha 86, ngeno vhuthathatshili ho aluwa u bva kha 62 u ya kha 80.4.7. Muphuresidennde Vho Zuma vha ḓo dzhenela u rwelwa ṱari ha Muphuresidennde o nangwaho a sa athu rwelwaho ṱari kha Riphabuḽiki yo Vhumbanaho ya Tanzania, Khosi khulu Vho John Pembe Magufuli, nga dzi 5 Lara 2015.5.  Milaedza ya u fhululedza5.1. Khabinethe i fhululedza vhashumi vha muvhuso vhe vha nangwa kha Pfufho dza Vhukoni dza Lushaka dza Batho Pele dza vhuraru. Pfufho idzi dzi ḓo farwa nga dzi 13 Ḽara 2015 ngei Emperor’s Palace, kha ḽa Gauteng fhasi ha thero: “Batho Pele – Vhathu ndi Mapfura”. Dzi pfufha maitele avhuḓi, mashumele avhuḓi na u kala u fushea ha vhadzulapo kha mashumele a muvhuso.5.2. Khabinethe i fhululedza mivhuso na vhathu vha Riphabuliki ya Côte d’Ivoire na Riphabuḽiki yo Vhumbanaho ya Tanzania kha u fara khetho dza mulalo. U shela mulenzhe huhulu nga vhathu vha Ivory Coast na vha Tanzania kha khetho guṱe zwi sumbedza u pfesesa havho ndeme ya shumisa pfanelo dzavho. Zwi sumbedza u aluwa muhumbuloni ha maitele a demokirasi kha dzhango ḽashu. 5.3. Khabinethe i fhululedza tshigwada  tsha Springbok kha matambele avho ngei kha Ndevhe ya Ḽifhasi ya Bodo ya Rugby ya Dzitshakhatshakha 2015. Tshigwada tsho vhuya na muṅene wa bronze.5.4. Khabinethe i fhululedza tshigwada tsha u bammbela tsha Afrika Tshipembe kha u fhedza Ndevhe ya Ḽifhasi ya u Bammbela ya FINA/airweave ngei Doha, kha ḽa Qatar.  Cameron van der Burgh o wina medala wa musuku kha mithara dza 100 dza muṱaṱisano wa u bambela nga khana, Chad le Clos kha mithara dza 100 dza u bammbela ha tshisusu, vha dovha vha kona u wana vhuimo ha vhuṋa kha mithara dza 200 dza u bammbela nga tshanngege.  Michael Meyer o wina medala wa silivhere kha mithara dza 200 dza u bammbela u tshi shumisa zwitaela zwo fhambanaho zwiraru.Douglas Erasmus o wina medala wa bronze medala kha u bammbela nga nḓila iṅwe na iṅwe mithara dza 50. Kaylene Corbett o wana vhuimo ha vhumalo kha mithara dza 50 kha makhaulakhani a dza u bammbela nga khana ngeno Calvyn Justus na ene o fhedza vhuimoni ha vhumalo kha mithara dza 200 dza bammbela nga nḓila iṅwe na iṅwe.6. Miṱangano6.1. Khabinethe i ṱanganedza vhurumelwa vhune ho dzhenela Muṱangano wa Muṱaṱisano wa Dzitshakhatshakha wa BRICS wa Vhuṋa u bva nga dzi 12 u swika dzi 13 Ḽara 2015 ngei Sentharani ya Mabuthano ya Inkosi Albert Luthuli, kha ḽa Durban fhasi ha thero ine ya ri: “Muṱaṱisano na Nyaluwo yo Katelaho”.Izwi zwi ḓisa vhomakone kha miṱaṱisano ya mulayo u tandulula uri mbekanyamaitele dza miṱaṱisano i nga shela mulenzhe kha nyaluwo yo katelaho na mveledziso ya ikonomi kha mashango a BRICS (Brazil, Russia, India, China na Afrika Tshipembe).Ndangulo ya muṱaṱisano wa Afrika Tshipembe yo khwaṱhaho i konisa vhadzulapo u shela mulenzhe kha ikonomi ya lushaka. I ṱuṱuwedza u dzhenelela ha vhathu vhanzhi kha sekithara ya vhubveledzi ha ikonomi na u eḓanya maimo a mbanḓe dza mabindu.Ndangulo ya muṱaṱisano ya Afrika Tshipembe i ṱuṱuwedza u shela mulenzhe huhulu ha vhadzulapo nahone yo ita mvelaphanḓa kha u lwa na zwigwada na vhufhura ha mitengo. Yo swikisa kha u shumisa dzangalelo ḽa tshitshavha ho sedzwa u ṱangana ha mabindu mahulwane na u rengwa ha maṅwe.6.2. Minisiṱa wa zwa Vhuendi Vho Dipuo Peters vha ḓo dzhenela Muṱangano wa Dziminisiṱa wa Vhuvhili wa Ḽifhasi wa Vhuendi u bva nga dzi 18 u swika dzi 20 Ḽara 2015 ngei Brazil, hune Afrika Tshipembe ḽi ḓo amba nga mvelaphanḓa yo itwaho kha u thoma Mbumbano ya Dzitshakha ya Pulani ya Ḽifhasi 2011-2020 ya Miṅwaha ya Nyito u itela Tsireledzo Magondoni.Afrika Tshipembe ḽo ḓikumedzela u fhungudza mabulayo magondoni nga phesenthe dza 50 u bva kha 13 967 u ya fhasi ha 7 000 nga ṅwaha wa 2020. Afrika Tshipembe ḽi khou vhonisa mvelaphanḓa khulu kha u swikelela zwipikwa sa zwe zwa vhewa kha Pulani ya Ḽifhasi 2011-2020 ya Miṅwaha ya Nyito u itela Tsireledzo Magondoni, hu sa sedzwi khaedu dzine shango ḽa khou ṱangana nadzo zwa zwino.7. Maimo a Khabinethe kha mafhungo a ndeme a kwamaho mupo7.1. U tandulula mutsiko wa u sika mishumo zwi kha ḓi vha zwa ndeme vhukuma kha muvhuso. Tshiṱatamennde tsha Mbekanyamaitele ya Mugaganyagwama wa Tshifhinga tsha Vhukati tsho sumbedza nyaluwo ya ikonomi a ḽifhasi i khou ongolowa, hu na mutsiko kha mutengo wa tshivhambadzwa na nyaluwo ya u shaeha ha mishumo zwipiḓani zwinzhi zwa ḽifhasi.Izwi zwo sumbedzwa kha Tsedzuluso ya Vhashumi ya Kotara, hune kotara ya vhuraru ya 2015 yo rekhoda u shaeha ha mishumo hu kha 25.5%, u aluwa huṱukusa u bva kha 25.4% nga ino kotara mahola.Izwi zwi khou sumbedza ṱhoḓea ya sekithara dzoṱhe uri dzi shumisane na muvhuso hu tshi khou tikedzwa vhurangeli ha u sika zwikhala zwa mishumo na u vhona maAfrika Tshipembe vha tshi khou shuma.Muvhuso, nga kha Pulani ya Mbuno dza Ṱahe, u khou shuma u ṱuṱuwedza nyaluwo na u sika mishumo nga u honolola zwikhala zwiswa fhethu ha zwiṱirathedzhi zwa ikonomi.7.2. Khabinethe i ṱanganedza u ḓivhadzwa nga Muphuresidennde Vho Zuma ha pumu wa phesenthe kha u engedza mbadelo dza zwiimiswa zwa pfunzo dza nṱha nga ṅwaha wa tshikolo wa 2016. Tsheo iyi i bvisa mutsiko kha vhabebi, nga maanḓa vha tambulaho, vhashumaho na vha vhuimo ha vhukati ha fhasi vha re na vhagudi dziyunivesithi.Khabinethe i dovha hafhu u ṱanganedza tsheo nga Muphuresidennde u thoma khomishini ine ya ḓo ṱoḓisisa nga mafhungo oṱhe o ṱahiswaho nga vhagudi. Muphuresidennde vha ḓo ḓivhadza khomishini khathihi na zwine ya ḓo sedzesa zwone.7.3. Khabinethe i ṱanganedza u dzhenelela ha Muhasho wa Maḓi na Vhuthathatshili kha u thusa zwitshavha ngei KwaZulu-Natal na Free State zwo kwamiwaho nga gomelelo. Vhupo vhune ha wana maḓi nga nḓisedzo khulwane ya madamu a dzingu na zwikimu hu kha ḓi vha ho tsireledzea u swika zwino vhunga sisiṱeme idzi dzi sumbedza dzi tshe na maḓi o eḓanaho ngeno tshivhalo tsha lushaka tsho ima kha 66%.Khabinethe i ṱanganedza u thomiwa ha Komiti ya Minisiṱa dzo Fhambanaho (IMC) nga ha Tsireledzo ya Maḓi ine mudzulatshidulo wayo ndi Minisiṱa Vho Pravin Gordhan vha Muhasho wa Tshumisano ya Vhuvhusi na Mafhugo a Sialala. IMC yo vhumbwa nga Minisiṱa wa Mveledziso ya Mahayani na Mbuyedzedzo ya Mavu; Maḓi na Vhuthathatshili, na Vhulimi, Vhusimamaḓaka na Vhureakhovhe. Komiti i ḓo haseledza na u kumedza u dzhenelela u ya phanḓa zwitshavhani zwine zwo kwamea nga maanḓa nga gomelelo.7.4.  Khabinethe yo dzhiela nṱha zwo bvelelaho ngei Nigeria zwi kwamaho mbadelo ya ndaṱiso ya MTN i eḓanaho US$5.2 biḽioni nga Khomishini ya Vhudavhidzani ya Nigeria.  Khabinethe i fulufhela uri nyambedzano dzi no khou bvelela zwazwino vhukati ha MTN na maanḓalanga a Nigeria u ḓo ḓisa thandululo ya khuḓano nga u ṱavhanya u itela uri MTN i kone u isa phanḓa mushumo wayo wa u bindudza kha ikonomi ya Nigerian.8. Ndiliso8.1. Khabinethe yo vhaisala nga u fhira fhano shangoni hu so ngo lavhelela ha Chumani Nqakula, ṅwana wa mutukana wa Minisiṱa wa Kale wa Vhupileli na Maswole Vho Nosiviwe Mapisa-Nqakula na Vho Charles Nqakula, muraḓo wa Phalamennde. Khabinethe i rumela ndiliso dzayo kha muṱa wa ha Nqakula na dzikhonani.8.2. Khabinethe i fhirisela ndiliso dzayo kha muṱa na mashaka a Minisiṱa wa Tshumelo ya Tshitshavha na Vhulangi Vho Ngoako Ramatlhodi, kha u fhira fhano shangoni ha mme avho vha miṅwaha ya 95, Vho Mmatlou Elizabeth Ramatlhodi.9. Vhathu vho tholwahoU tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo na u sedzwa arali vhathu a vho vha si na milandu.1. Vho Mogojare Richard Seleka sa Mulanguli Muhulwane (DG) Muhashoni wa Mabindu a Muvhuso; na2. Vho Robert Moeketsa Ramasodi sa Muthusa Mulanguli Muhulwane (DG): Vhubveledzi ha Vhulimi, Mutakalo na Tsireledzo ya zwiḽiwa Muhashoni wa Vhulimi, Vhusimamiri na Vhureakhovhe.9.1. Bodo ya Koporasi ya Ndangulo ya Mimoḓoro:a) Vho Daphline Harridene Charlotte-Ann Ewertse – Mulangi Muraḓo a si na maanḓa; nab) Vho Thulani Matiki Norman Kgomo – Mulangi Muraḓo a si na maanḓa.9.2. Bodo ya Koporasi ya Vhubindudzi ha Tshitshavha:a) Vho Lindiwe Toyi – Mulanguli Muhulwane a si na maanḓa;b) Vho Sandra Beswick – Mulanguli Muhulwane a si na maanḓa;c) Vho Tantaswa Fubu – Mulanguli Muhulwane a si na maanḓa;d) Vho Claudia Manning – Mulanguli Muhulwane a si na maanḓa;e) Vho Pitsi Paul Moloto – Mulanguli Muhulwane a si na maanḓa; naf) Vho Matshepo Faith More – u nangwa hafhu sa Mulangula Masheleni Muhulwane.9.3. Bodo ya Zhendedzi ḽa Mveledziso ya Dzinnḓu:a) Vho Mavuso Walter Msimang – Mudzulatshidulo;b) Vho Maanḓa Emmanuel Mutheiwana;c) Vho Pravin Amar Singh;d) Vho Thuthuka Siphumezile Songelwa; nae) Vho Nkululeko Nkosingiphile Vilakazi – vhaimeleli vha Minisiṱa wa Mishumo ya Tshitshavha.Mbudziso: Vho Phumla Williams (Muambeli wa Khabinethe o tou farelaho)Luṱingo: 083 501 0139"
Tshiṱatamennde tsha Muṱangano wa ngaha Khabinethe tsha dzi 18 Ḽara 2015,19 Nov 2015,https://www.gov.za/speeches/statement-cabinet-meeting-18-november-2015-19-nov-2015-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-ngaha-khabinethe-tsha-dzi-18-%E1%B8%BDara-2015-19-nov-2015-0000,"1. U thomiwa ha mbekanyamushumo dza ndeme dza muvhuso1.1 Khabinethe i khoḓa Muhasho wa Madzulo a Vhathu kha u ṋetshedza dzinnḓu kha  thandela ya Madzulo a Vhathu yo Ṱanganelaho ya Ḓorobo ya Savanna kha Masipala wa Tshiṱiriki tsha Sedibeng kha zwigwada zwi shayaho. Vharangaphanḓa vha Afrika Tshipembe vho dzhoina vhafaramikovhe, hu tshi katelwa dzimeyara na vhaofisiri vha Masipala wa Tshiṱiriki tsha Sedibeng, kha u pennda nnḓu dzo fhelaho u fhaṱiwa na u ita dzingade musi dzi khou vuliwa.Ho fhaṱiwa nnḓu dzi linganaho 18 000, dzi tshi fhaṱelwa vhaaluwa, vhaholefhali, na miṱa i rangwaho phanḓa nga vhana na vhafumakadzi. Khabinethe yo dovha ya ṱanganedza nḓivhadzo ya uri ṅwaha u ḓaho muhasho u ḓo oma thandela ine ya ḓo vhona uri hu fhaṱwe nnḓu dza 60 000.1.2 Khabinethe i ṱanganedza mvelaphanḓa yo itwaho nga Tshepo “hope” thandela ya 10 000, ine ya khou thusa u fhelisa u sa tholwa ha vhaswa kha Ḓorobo ya  Tshwane. Thandela ya dzimiḽioni kavhili ya Ḓorobo ya Tshwane, i tshi khou shumisana na Yunivesithi ya Pretoria, yo ḓiimisela u pfumbudza vhaswa vha sa khou shumaho vha linganaho 10 000 nga u vha fha zwikili na vhukoni zwine zwa ṱoḓea kha u thendara ha u wana thandela.Musi vho no fhedza u pfumbudzwa, vhaswa vha ḓo oma u tshimbidza miṱanganelano i bvelelaho. U swika zwino, miṱanganelano i fhiraho 190 yo no ṋetshedza zwikhala zwa mishumo kha vhunzhi ha vhaswa. Hu tshi engedzwa kha zwezwo, mihasho ya kha Ḓorobo ya Tshwane i khou thola vhaṅwe vha vhaswa vho pfumbudzwaho.1.3 Khabinethe i ṱanganedza u khwiniswa ha bada ya R25 (P6-1),  bada ya khiḽomitha dza 42 i ṱumanyaho Gauteng na Limpopo. Thandela iyo ine ya vha hone vhukati ha Bapsfontein na Bronkhorstspruit, yo thola vhathu vha fhiraho 200. I ḓo dovha hafhu ya vhuedza sekithara ya vhulimi na ya migodi vhuponi uvho nga u engedza tsudzuluwo i ṱavhanyaho ya maṱiraka a tshimbidzaho thundu na tshumelo.2. Tsheo dza Khabinethe dza ndeme2.1 Khabinethe yo nyeṱulelwa nga Muhasho wa Saitsi na Thekhinoḽodzhi, une wa ḓo fara mushumo wa vhege yoṱhe wo sedzaho kha saintsi ya tshitshavha: Foramu ya Saintsi ya Afrika Tshipembe ya 2015 fhasi ha thero ine ya ri: “U vusuludza nyambedzano dza ngaha saintsi” ubva dzi 8 u swika dzi 9 Nyendavhusiku 2015, ngei Pretoria.Vhuṱambo uvhu vhu ṋetshedza vhashumisani vha Afrika Tshipembe, vha kha dzhango na vhaḽedzani vha dzitshakatshaka tshikhala tsha u ambedzana na u guda mbekanyamaitele kha mukaṋo ure vhukati ha saintsi na tshitshavha.2.2 Khabinethe yo tendela uri Vhuṱambo ha Ḓuvha ḽa Ḽifhasi ḽa Zwikepe zwo Vhambelanaho ḽa Dzangano ḽa Zwikepe zwa Dzitshakatshaka (IMO) vhu farelwe fhano Afrika Tshipembe nga 2020. Minisiṱiri wa zwa Vhuendi u ḓo isa tsheo iyi yo dzhiwaho nga Khabinethe kha muṱangano wa Khoro ya IMO une wa ḓo vha hone ubva dzi 23 Ḽara u swika dzi 04 Nyendavhusiku 2015.3. Mbekanyamushumo dzine dza khou tevhela 3.1 Muphuresidennde Vho Jacob Zuma vha ḓo fara muṱangano wavho wa zwi elanaho na Matshaini Xi Jinping kha Madalo a Tshiofisi ane a ḓo dzhia maḓuvha mavhili ubva nga dzi 2 u swika dzi 3 Nyendavhusiku. Ndivho ya madalo aya ndi u khunyeledza Muhanga wa Tshumisano vhukati ha Afrika Tshipembe na China wa miṅwaha mitanu uya kha ya fumi une wa ḓo thoma u shumisa thendelano dzashu nga murahu ha u khunyeledzwa ha Mulevho wa Beijing nga 2010. U ḓo isa phanḓa nga u engedza Vhuḽedzani ho Fhelelaho ha Tshiṱirathedzhiki hune mashango aya mavhili a kovhelana.Vhushaka ha Afrika Tshipembe na China vhu dzula vhu tshiko kha adzhenda ahoo ya mveledziso nga kha mbekanyamaitele ya mashangoḓavha zwi engedzaho vhuḓidini ha u thoma Pulane ya Mveledziso ya Lushaka (NDP), u shumisana kha zwa vhulimi, zwa mupo, mbambadzo na nḓowetshumo na zwa gwama musi shango ḽi tshi khou isa phanḓa na adzhenda ya u bveledzisa Afrika Tshipembe. Zwi dovha zwa ṋetshedza tshikhala tsha u sedzulusa mvelaphanḓa kha masia are hone a mbambadzo na tshumisano vhukati ha mashango aya mavhili, na u ṱavhanyisa na u khunyeledza masia maswa a tshumisano.3.2 Muphuresidennde Vho Zuma vha ḓo ranga phanḓa vhurumelwa kha sesheni ya vhu 21 ya Khonfarentsi ya Madzangano kha Guvhangano ḽa Muhanga wa Mbumbano ya Dzitshaka kha zwa Tshanduko ya Kilima (UNFCCC) na sesheni ya vhu 11 ya Khonfarensti ya Mahoro ine ya khou shuma sa Muṱangano wa Mahoro kha Phurothokhoḽo ya Kyotol (CMP11) une wa ḓo vha hone ubva dzi 30 Ḽara u swika dzi 11 Nyendavhusiku nga 2015 ngei Paris, kha ḽa France.Nyambedzano dza dzitshakatshaka dza thendelano ntswa ya mulayo dzi ḓo katela phindulo ya tshanduko ya kilima, ine ya ḓo vha hone ubva nga 2020 uya phanḓa. Zwi tshi elana na muingo wa Afrika Tshipembe sa shango ḽa Afrika ḽine ḽa khou bvelela ḽine ḽa ḓo ṱoḓa thikhedzo nga murahu ha 2020, Afrika Tshipembe ḽi ḓo isa phanḓa na u imelela tshiko tsha milayo ya ndinganyo na phambano ya dziUNFCCC.Kha tshigwada tsha muṱangano wa 77+China, Afrika Tshipembe ḽi ḓo khwaṱhisa vhuthihi ha u bveledza mashango u kona u wana Thendelano ya Paris ine ya vha yavhuḓi, i tamisaho, yo ḓitikaho nga saintsi i bveledzaho tshikhala tsha mveledziso kha mashango ane a khou bvelela.3.3 Muphuresidennde Vho Zuma vha ḓo rwelaṱari fulo ḓa Maḓuvha a 16 a u Lwa na u Tambudzwa ha Vhana na Vhafumakadzi nga dzi 25 Ḽara 2015 ngei Naauwpoort, kha ḽa Mahikeng fhasi ha thero ine ya ri: “Ndi khou Shela mulenzhe: Roṱhe ro khou isa Phanda Afrika Tshipembe ḽi sina Dzikhakhathi.” Maḓuvha a 365 a Nyito, ḽine ḽa vha fulo ḽi bvelaho phanḓa ḽi itaho uri vhathu vha ḓivhe ngaha khakhathi dzi itelwaho vhana na vhafumakadzi, na u ṱuṱuwedza vhathu uri vha vhe tshipiḓa tsha nyito dza u lwa na khakhathi idzo lwa ṅwaha wothe. Khabinethe i ta khuwelelo kha vhadzulapo vha Afrika Tshipembe uri vha tikedze fulo iḽi na u shumisa tshifhinga itshi kha u ḓivhisa zwitshavha na u ḽedzana na muvhuso kha u fhelisa khakhathi dzi itelwaho vhana na vhafumakadzi - #Ndi khou shela mulenzhe.3.4 Mufarisa Muphuresidennde Vho Ramaphosa vha ḓo rangaphanḓa vhurumelwa ha muvhuso kha u ṱangana ho ḓowelelaho hune vha vha naho na Foramu ya Vhadzudzanyi vha Arika Tshipembe nga dzi 21 Ḽara 2015 sa tshipiḓa tsha vhuḓikumedzeli ha muvhuso na mbekanyamushumo i ahoo phanḓa ya u khwaṱhisa vhushaka na nyanḓadzamafhungo. Muvhuso u ḓo nyeṱulela vhadzudzanyi ngaha mafhungo a ndeme na pulane dzi ḓaho ngeno u tshi fha vhadzudzanyi tshikhala tsha u engedza dzangalelo kha muvhuso.3.5 Afrika Tshipembe ḽi ḓo swaya Ḓuvha ḽa Ḽifhasi ḽa AIDS fhasi ha thero ine ya ri – “Uya kha Murafho u in a HIV: KHA RI TAKUWE, RI VHE NA NYITO. RI TSIRELEDZE. USA VHA HONE – ine ya vha mbidzo ya nyito kha tshitshavha. Thero ya ṋaṅwaha yo bva kha thero ya Ḓuvha ḽa Ḽifhasi ḽa AIDS ḽa Mbumbano  ya Dzitshaka ya  2011 u swika 2015 ine ya vha: “U swika kha usa vha hone”. Ḓuvha ḽa Ḽifhasi ḽa AIDS ḽa 2015 ḽi ḓo isa phanḓa na u khwaṱhisa mufhindulano na u khethululwa na samba, na u ḓivhadza tshitshavha uri tshi dzhenisa hani fhungo iḽi na ungedza tswikelelo ya u thivhela, u alafha na tshumelo dza thikhedzo.Vhuṱambo vhuhulwane ha u elelwa Ḓuvha ḽa Ḽifhasi ḽa AIDS vhu ḓo farelwa ngei KwaZulu-Natal. Izwi zwi ḓo vulela Afrika Tshipembe kha u fara Khonfarentsi ya Dzitshakatshaka ya AIDS ya vhu 21 ngei  Sentharani ya Guvhangano ḽa Dzitshakatshaka ya Khosi Albert Luthuli ngei Durban ubva nga dzi 17 u swika dzi 22 Fulwana 2016. Afrika Tshipembe ḽi khou isa phanḓa na u vha na mvelaphanḓa kha u lwa na HIV na AIDS, nge ḽa engedza mbekanyamushumo ya shango ya u alafha HIV, hune vhathu vha fhiraho miḽioni tharu vha vha kha nyalafho ya athiriṱhirovairala, na u isa phanḓa na u fhungudza u pfukela ha vhulwadze ubva kha mme uya kha ṅwana na u rekhoda khwinifhadzo ya zwisumbi zwa lufhia.3.6 Khabinethe i ṱuṱuwedza vhadzulapo vha Afrika Tsipembe uri vha dzhenelele kha vhuṱambo ha Izimbizo vhune ha ḓo vha hone u mona na shango nga Vhege yo Sedzaho kha Imbizo ya Lushaka ubva dzi 30 Ḽara u swika dzi 6 Nyendavhusiku 2015. Tshikhala itshi tshi konisa vhadzulapo uri vha davhidzane na miraḓo ya Khoro Khulwane.Vhege yo Sedzaho kha Imbizo ya Lushaka i ḓo vha hone fhasi ha thero ine ya ri: “Roṱhe ri isa Afrika Tshipembe Phaḓa” na uri ri ḓo ḓivhadza tshitshavha ngaha u thomiwa na Pulane dza Mbuno dza Ṱahe nga muvhuso kha u engedza nyaluwo ya ikonomi na u sika mishumo, sa zwo sumbedziswaho nga Muphuresidennde Vho  Zuma kha Mulaedza wavho wa Lushaka wa Luhuhi 2015. Miraḓo ya Khoro Khulwane vha ḓo shumisa tshikhala itsho kha u ṱuṱuwedza vhudzheneli ha tshitshavha kha kha u shumana na zwi sa khou tshimbilaho zwavhuḓi, hu tshi katelwa mafhungo a elanaho na khakhathi dzi itelwaho vhana na vhafumakadzi. 3.7 Ṅwedzi wa Nyendavhusiku ndi wa Vhupfumedzani na uri Afrika Tshipembe ḽi ḓo pembelela Ḓuvha ḽa Vhupfumedzani nga dzi 16 Nyendavhusiku ngei Port Elizabeth, Kapa Vhubvaḓuvha fhasi ha thero ine ya ri: “U ṱumanya ho fhandekanaho: U fhaṱa Afrika Tshipembe ḽa Vhuthihi zwi tshi ya kha shango ḽa lushaka lu bveledzeaho”. Ṅwedzi uyu ndi wa ndeme kha lushaka vhunga utshi ita uri hu vhe na u pfumedzana, mulalo na vhuthihi zwine zwa vha mutheo wa shango ḽashu ḽa demokirasi.Khabinethe i ṱuṱuwedza vhadzulapo vhoṱhe vha Afrika Tshipembe uri vha shumise ṅwedzi uyu kha u swikelelana sa shango, vhunga shango ḽi tshi khou isa phanḓa na  u shumisana kha u fhaṱa lushaka lu bvelelaho.3.8 Khabnethe i humbudza vhabadeli vha muthelo vha sa athu ṋetshedzaho khumelamurahu dza muthelo dza ṅwaha wa muthelo wa 2014/15 uri ḓuvha ḽa u vala ndi dzi 27 Ḽara 2015. Khabinethe i livhuwa vhatheli vhoṱhe kha u shumisana na muvhuso kha u ṋetshedza tshumelo i ṱoḓeaho vhukuma i thusaho kha u khwinisa matshilo a zwitshavha zwa zwigidi u mona na shango.3.9 Khabinethe i fhululedza Senthara ya Ndaela ya Khakhathi dzo Livhanaho na Mbeu ya Muhasho wa Mveledziso ya Matshilisano (GBVCC) kha u wina Pfufho ya u vha Senthara ya Nṱhesa kha Ḽifhasi ya u Shuma Thwii ngei Las Vegas, hune ha vha USA, yo ḓikumedzela u ṋetshedza thikhedzo na ngeletshedzo kha vhapondwa  vha khakhathi dzo livhanaho na mbeu. Izwi zwi tou vha nganea ya u bvelela zwi sumbedzaho muvhuso u ṱhogomelaho une wo ḓi imisela u lwa na u fhelisa khakhathi dzo livhanaho na mbeu.3.10 Khabinethe i fhululedza Eskom kha u fhedza maḓuvha a 100 hu songo vha na u tumuwa ha muḓagasi. Eskom yo swikelela tshipikwa tshayo nga Ḽavhuvhili ḽa dzi  17 Ḽara 2015. U fhela ha maḓuvha a 100 o fhelaho hu songo vha na u ṱuwa ha muḓagasi azwi ambi uri ri tea u ḓigeḓa. Zwo ralo Khabinethe i ita khuwelelo kha zwitshavha uri vha ise phanḓa na u dzhiela nzhele vhudzheneleli ha u vhulunga fulufulu.3.11 Khabibethe i fhululedza vho khethwaho kha Pfufho dza 2015 dza Mitambo ya Afrika Tshipembe dzine dza ḓo vha hone nga dzi 22 Ḽara 2015 ngei Sand du Plessis Theatre kha ḽa Mangaung, vunḓuni ḽa Free State, dzi khou vha hone fhasi ha thero ine ya ri: “Vhukoni azwi ambi u vha wa nṱhesa; zwi amba u  ita zwa nṱhesa”, hu khou pembelelwa miṅwaha ya fumi ya u humbula na hulisa vhathu na dzithimu vho shumaho lwa nṱhesa ngangomu na nnḓa ha mudavhi. Vhadzulapo vha Afrika Tshipembe vha ṱuṱuwedzwa u tikedza vhuṱambo uvho nga u vouthela Mutambi Makone wa zwa Mitambo wa Ṅwaha wa 2015.4. Vhuimo ha khabinethe kha mafhungo a ndeme a mupo4.1 Khabinethe yo dzhoina Muphuresidennde Vho Zuma na tshitshavha tsha dzitshakatshaka kha u lwa vho khwaṱhisa  u ṱhaselwa lwa vhuthererosi he ha vha hone ngei Beirut (Lebanon), Baghdad (Iraq), Yola  (Nigeria) na Paris  (France), zwe zwa sia ho lozwea matshilo a vha sina mulandu na u tshinyadzwa ha ndaka. Afrika Tshipembe ḽi ima ḽo khwatha kha u hanedzana na u ṱhaselwa hu itelwaho vhadzulapo vha so ngo tshinyaho tshithu na u ombedzela u lwa hayo na fhungo ḽa vhuthororisi ḽi sa ṱanganedzei kha tshiimo tshiṅwe na tshiṅwe4.2 Khabinethe i khou tikedza maga o dzhiwaho nga Komiti ya Minisiṱa dza Muvhuso kha Gomelelo na u Shayea ha Maḓi kha u fhungudza zwiitisi zwa gomelelo na u ṱuṱuwedza zwitshavha uri vha shumise maḓi nga nḓila yo teaho uri hu vhe na ṋetshedzo ya maḓi kha ḽa matshelo. Muvhuso wo engedza nga R96,6 miḽioni kha R352,6 miḽioni ya u thoma ye ya vha yo vhetshelwa u tikedza vhuḓidini ha u fhungudza gomelelo kha shango. Izwi zwikatela u rengwa ha mathannge a maḓi a 45 u itela u ṋetshedzwa ha maḓi kha vhupo vhu kwameaho, u vhorwa ha maḓi fhasi na mbueledzo, u vhulunga maḓi na ndangulo ya ḓhoḓea na zwiko zwa maḓi.Muhasho wa Mveledziso ya Mahayani na Mbuyedzedzo ya Mavu u ḓo vhona uri zwifuwo zwa kha vhupo vhu na gomelelo zwi pfuluswe zwi iswe kha mavu a muvhuso hune ha kha ḓivha na pfulo yavhuḓi. Hu tshi engedzwa kha izwi, Muhasho wa Tshumisano na Mavhusele na zwa Sialala wo ṱangana na dzimeyara kha u thoma maga o fhambanaho a u vhuluga maḓi fhasi ha ndededzo ya Muhasho wa Maḓi na Vhuthathatshili.Izwi zwi katela u tevhedzwa ha ndededzo ya Muhasho wa Maḓi na Vhuthathatshili maelana na u thomiwa ha u ṱuwiswa ha maḓi na maṅwe maga a u anga nyimele iyi; u ṱola u tevhedzelwa ha u ṱuwisa maḓi na khumbelo dza ndifhiso ho teaho; u dzhiela nṱha u luguswa ha phaiphi dzi no bvuḓa, na u engedza thekhinoḽodzhi ya usa tambiswa ha maḓi u fana na u gwedzhwa ha maḓi nga maṱuku, u vhulunga maḓi a mvula na u shumisa maḓi ono shumaho kha u sheledza.4.3 Muphuresidennde Vho Jacob Zuma vho ranga phanḓa vhurumelwa ha Afrika Tshipembe kha Samithi ya Vharangaphanḓa vha G20 ngei Antalya, kha ḽa Turkey ubva dzi 15 u swika dzi 16 Ḽara 2015. Thero ya samithi ho vha vhukateli, vhubindudzi na u shuma. Afrika Tshipembe Ii vhukati ha mashango a 51 o sainaho Thendelano ya u Tshintshana lwa Athomathiki kha Mafhungo a Muthelo ngei Berlin, kha ḽa Germany nga Tshimedzi 2015. Mashanago a ḓo thoma u kovhelana mafhungo nga 2017, zwine zwa ḓo tikedzwa nga vhusimamulayo zwenezwino phalamenndeni. Muphuresidennde Vho Zuma vho ṱanganedza u khunyeledzwa ha zwiteṅwa zwa maga a 15 zwa G20/Dzangano ḽa Tshumisano ya Ikonomi na Bvukulwa ha Mutheo wa Mveledziso na thandela ya Sundudza Muingo, zwe zwa vha zwa ndeme kha u vhona uri zwithu zwi nga ngona na u tsireledza mutheo wa mbuelo ya sub-Saharan Africa.4.4 Miraḓo ya Mbumbano ya Zwigwada zwa Tshipembe ha Afrika (SACU) ya khantsele ya dziminisita vho ṱangana nga dzi 11 Ḽara 2015 ngei Windhoek, kha ḽa  Namibia phanṱa ha u vhewa vhudzuloni ha vhahulwane vha SACU na u vha hone ha nyambedzano dzi songo dzudzanywaho vhukati ha Vharangaphanḓa vha SACU na Muvhuso. Khantsele yo shumisa tshkhala u sumbedzisa mvelaphanḓa yo itwaho kha Pulane dza Mbuno dza Rathi ubva tsha muṱangano wavho wa u fhedza na u khwaṱhisedza vhuḓikumedzeli havho kha SACU. Khantsele yo tendelana uri SACU i tea u fhirisa u kovhelana mbuyelo uya kha vhurangeli vhu bveledzeaho vhune ha ḓo tikedza ṱhanganelo kha dzingu. Miraḓo yo dzhia tsumbanḓila na pulane ya kushumele uya kha samithi ine ya ḓo farwa nga Fulwi 2016.4.5 Khabinethe i tangganedza Mawanwa a Odithi ya 2014-15 a muvhuso wa vhukati na wa vundu. Muvhigo u sumbedzisa u khwinifhala hu tevhekanaho kha mawanwa a masia oṱhe a muvhuso wa vhukati na wa vundu. Zwi sumbedzisa vhuvhusi havhuḓi na kulangelele kwavhuḓi kwa masheleni vhunga vhunzhi ha mihasho yo vha na odithi dzavhudi. U khwinifhala hu sumbedzisa uri muvhuso u khou shuma nga mannḓa kha u vhona uri una vhuḓifhinduleli kha masia oṱhe a mushumo.Nga nnḓa ha u khwinifhala, muvhuso wo tandulula u isa phanḓa na u tikedza mihasho ine ya khou wana mvelelo dzisi dzavhuḓi na u vhona uri muvhuso woṱhe u khou shuma zwavhuḓi.4.6 Khabinethe i ṱanganedza u tholwa nga Muphuresidennde Vho ha Muhaṱuli Vho Mandisa Muriel Maya sa Mufarisa Muphuresidennde wa Khothe ya Nṱha ya Khaṱhulo uya nga tshiteṅwa 174(4) tsha Ndayotewa ya Riphabuḽiki ya Afrika Tshipembe ya 1996 na Vho Justice Nonkosi Zoliswa Mhlantla sa muhaṱuli wa Ndayotewa ya Khothe uya nga Tshiteṅwa 174(3) tsha Ndayotewa ya Riphabuḽiki ya Afrika Tshipembe ya 1996.U tholiwa uho hu khwathisa vhuḓikumedzeli ha Afrika Tshipembe kha ndinganyo ya mbeu kha tshiimo tsha nṱhesa na u ṱavhanyisa tshanduko ya mulayo. Khabinethe i fhululedza vhothe vhahaṱuli na u vha tamela zwivhuya kha u dzhia vhuḓifhinduleli uvhu kha Mulayo wa Afrika Tshipembe.4.7 Khabinethe i fhululedza Vho Dokotela S’thembile Ngidi vho itaho ḓivhazwakale nga u khunyeledza pfunzo kha Gudedzi ḽa Mishonga sa mufumakadzi wa u thoma wa murema kha ḽa KwaZulu-Natal wa u gudela u lafha lufhia vha dovha vha wa vhuvhili kha shango.4.8 Khabinethe i khoḓa Radzifilimu wa Afrika Tshipembe Vho Reina-Marie Loader vhane dokhumenthari yavho yo wana ‘Ḽinanga’ vho wana pfufho nnzhi, hu tshi katelwa u nangwa kha kha Pfufho dza u Vhulunga Tshugulu dza 2015 nga Fulwi nga tshitenwa tsha Vhutsivhudzi ha Nṱhesa, Pfunzo na Ndambedzo, na u wina pfufho ya Filimu ya Vhulondo ha Nṱhesa nga 2015 na Festhivala ya Filimu ya Dzitshakatshaka ngei Doroboni ya New York kha ḽa USA.4.9 Khabinethe i livhisa ndiliso dzayo kha muṱa na khonani dza Mufarisa Minisiṱa wa Maḓi na Vhuthathatshili Vho Pamela Tshwete, kha u ṱuwelwa nga mme avho Vho Mme  Ruth Nomzi Zondeki.4.10 Khabinethe i livhisa ndiliso dzayo kha muvhuso wa New Zealand , miṱa na khonani na Mbumbano ya Rugby ya New Zealand  kha u ṱuwelwa nga mutambi makone Vho Jonah Tali Lomu, vho shelaho mulenzhe nga nḓila khulwane kha mutambo.5. U tholwa U tholiwa hoṱhe ho itwa nga murahu ha musi ho sedzuluswa na u khwaṱhisedzwa ha ndalukanyo na u sedzwa arali vhathu a vho vha si na mulandu.5.1 U engedzwa ha Khonthiraka lwa miṅwaha miṱanu kha Vho Maswahle Diphofa – Mulanguli Muhulwane (DG): Muhasho wa Tshumelo ya Tshitshavha na Mavhusele.5.2 U engedzwa ha khonthiraka lwa miṅwedzi ya 12 ha Vho Nonkululeko Sindane – DG: Muhasho wa Vhulamukanyi na Mveledziso ya Ndayotewa.5.3 Vho Livhuwani Tommy Makhode sa Mufarisa Mulanguli Muhulwane: Kupulanele kwa Tshiimiswa na Thikhedzo kha Muhasho wa Saintsi na Thekhinoḽodzhi5.4 Vho Rory Gallocher sa Muofisiri Muhulwane wa Mannḓalanga na Ndango ya Nnḓu dza Vhadzulapo.5.5 Vho Dokotela Pradish Rampersadh sa Mulanguli Muhulwane muswa wa Khantsele ya Afrika Tshipembe ya Phurofesheni dza Saintsi ya Mvelo.5.6 Vho Mark Barnes sa Muofisiri wa Tshigwada tsha Vhalanguli Vhahulwane kha Poswo ya Afrika Tshipembe.5.7 Bodo ya Bannga ya Mveledziso ya Tshipembe ha Afrika:Vho Jabulani Philip Moleketi – (vho nangwa hafhu sa Mudzulatshidulo);Vho Msokoli Frans Baleni – (vho nangwa hafhu sa Mudzulatshidulo);Vho Martie Janse van Rensburg – (Mulangi asi wa ngomu);Vho Malijeng Theresa Ngqaleni – (Mulangi asi wa ngomu); naVho Kameshni Naidoo – (vho nangwa hafhu sa Mulanguli Muhulwane).5.8 Bodo ya Dzangano ḽa Ndindakhombo ya Khombo dzo khetheaho Afrika Tshipembe:Vho Margaret Octavia Ndlovu – (vho nangwa hafhu sa Mulanguli Muhulwane asi wa ngomu); naVho Bulelwa Mnkangisa – (vho nangwa hafhu sa Mulanguli Muhulwane asi wa ngomu).Mbudziso:Vho Phumla Williams (Muambeli wa Khabinethe o tou farelaho)Vhukwamani: 083 501 0139"
Tshiṱatamennde nga ha Muṱangano wa Khabinethe wa dzi 9 Nyendavhusiku 2015,11 Dec 2015,https://www.gov.za/speeches/statement-cabinet-meeting-9-december-2015-11-dec-2015-0000,https://www.gov.za/ve/speeches/statement-cabinet-meeting-9-december-2015-11-dec-2015-0000,"1. U thomiwa ha mbekanyamushumo dza ndeme dza muvhuso1.1. Khabinethe yo ṱanganedza u sainwa ha thendelano dza 26 dzi eḓanaho R94 biḽioni maḓuvhani a Madalo a Tshiofisi nga Muphuresidennde wa China Vho Xi Jinping. Thendelano dzo sainwaho dzi katela R12 biḽioni ya u fhaṱa ḽimaga ḽa u bveledza mimoḓoro Afrika Tshipembe, khadzimiso ya US$500 miḽioni kha Eskom u itela mveledziso ya themamveledziso na US$2.5 wa biḽioni ya pfuluphedziso ya ndambedzo ya Transnet u bva kha Bannga ya Mveledziso ya China.  Sa tshipiḓa tsha Foramu ya vhuvhili nga ha Nyanḓano ya China na Afrika (FOCAC), Muphuresidennde Vho Xi Jinping vho fulufhedzisa US$60 wa biḽioni u itela mveledziso ya Afrika.U ṱanganedzwa ha Mulevho muswa na Pulani dza Mashumele zwa (2016-2018) ngei kha FOCAC hu pfumbisa nyaluwo ya vhuḽedzani vhukati ha Afrika na China, vhune ha ḓo honolola mbambadzo ntswa na zwikhala zwa vhubindudzi u thusa u ṱuṱula nyaluwo ya ikonomi.Ikonomi yo dovha hafhu ya ṱanganedza thikhedzo ya ikonomi musi BMW Group ya Afrika Tshipembe i tshi ḓivhadza vhubindudzi ha R6 biḽioni ngei ḽimagani ḽavho ngei Rosslyn, Pretoria, vhune ha khwaṱhisedza ndeme ya vhuḽedzani vhune ha vha hone vhukati ha mabindu na muvhuso, na mushumo une mabindu a ita kha mveledziso ya ikonomi.1.2. Nga Ḽavhuvhili, ḽa dzi 8 Nyendavhusiku, Muphuresidennde Vho Zuma vho ṋetshedza Pfufho dza Lushaka kha vhadzulapo vha Afrika Tshipembe na vhaḓivhalea vha bvaho mashangoni a nnḓa vhe vha shela mulenzhe kha nyaluso ya vhuthu. Pfufho dza Lushaka ndi tshifhinga tsha u bvisela khagala huhulu, u pembela na u ḓihudza kha vhathu vhashu.Dzi pembelela zwo swikelelwaho nga vhathu, vhathu vhe vha ḓikumedzela na ndingo dza vhathu dzine dza ita uri shango ḽashu ḽi vhe ḽa khwine. Ri vulela muṅadzi vhaṱanganedzi vha Pfufho dza Lushaka dza 2015.  1.3. Khabinethe i humbela maAfrika Tshipembe uri vha shumise maḓi nga vhulondo. Izwi ndi u tikedza tshivhalo tsha maga o dzhiwaho a u fhelisa ṱhahelelo ya maḓi, ine yo engedzwa na nga mufhiso muhulu we shango ḽa tshenzhela vhegeni dzo fhiraho. Ngenovho mvula dza maḓuvhani a si gathi o fhiraho kha zwiṅwe zwipiḓa zwa shango ḽashu dzo fhungudza mutsiko, ṱhahelelo ya maḓi shangoni ḽashu i kha ḓi vha khaedu khulu nahone i ṱoḓa uri roṱhe ri shumise maḓi nga vhulondo na nga vhuḓifhinduleli.  1.4. Khabinethe yo ṱahisa u ṱanganedza hayo kha maAfrika Tshipembe vhe vha shela mulenzhe ṋaṅwaha kha fulo ḽa Maḓuvha 16 a u lwa na Pfudzungule kha Vhafumakadzi na Vhana, ḽe ḽa fhela mulovha. Ṱhoḓisiso dza zwino dzi sumbedza tshivhalo tsha nṱha tsha u kavhiwa nga tshitzhili tsha HIV, zwihulusa vhukati ha vhafumakadzi vhaṱuku na vhasidzana kha ḽa Afrika vha re vhukati ha miṅwaha ya 15 na 24.  MaAfrika Tshipembe vha khou ṱuṱuwedzwa u isa phanḓa nndwa iyi kha matshilo a ḓuvha ḽiṅwe na ḽiṅwe sa tshipiḓa tsha Fulo ḽa u Lwa na Pfudzungule kha Vhafumakadzi na Vhana ḽa #365 Days Campaign na fulo ḽa #CountMeIn  ḽine ḽa ḓo itea ṅwaha woṱhe uḓaho.Nga kha mafulo aya mavhili, Fulo ḽa #365 Days Campaign na # CountMeIn, shango ḽi fanela u bvela phanḓa u kuvhanganya miraḓo ya tshitshavha, zwi hulusa vhanna, u farana na muvhuso kha u lwa na tshifheṱi itshi.Ndi vhuḓifhinduleli ha lushaka, muthu nga eṱhe kana roṱhe, u fhelisa u phaḓalala ha tshitzhili nga u londola mitakalo yashu na ya vhaṅwe.1.5. Khabinethe yo ṱanganedza mvelaphanḓa yo itwaho nga Khoro ya Sainthifiki na Ṱhoḓisiso dza Nḓowetshumo kha u bveledza maitele vhubveledzi kavhili a zwieluli zwa HIV.Izwi zwi sendedza nḓowetshumo ya mutakalo tsini ha vhutsireledzi ha dzilafho vhu konadzeaho lwa ikonomi. Zwenezwi shango ḽi khou lwa na u wana dzilafho ḽa HIV na AIDS, maAfrika Tshipembe vha kha ḓi lavhelelwa u ita vhudzekani ho tsireledzwaho na u edzisa mulayo wa ABC (U ḓibvisa, U fulufhedzea na u shumisa tshitsireledzi) u itela u tsireledza u kavhiwa huswa.1.6 Khabinethe i fhululedza vhagudi vhoṱhe, matshudeni, vhadededzi, maḽekitshara, zwikolo na magudedzi a pfunzo dza nṱha kha u fhedza ṅwaha wa pfunzo nga ndila i bveledzaho, na musi ho ḓi vha na khaedu dze ha ṱanganwa nadzo vhukati ha ṅwaha. Khabinethe i dovha hafhu u tamela mashudu avho vhe vha tenda u fhirisela milingo yavho phanḓa uri i ṅwalwe hafhu nga 2016.   1.7 Muhasho wa Mveledziso ya Matshilisano, u tshi shumisana na Muhasho wa Vhupileli na Zhendedzi ḽa Mveledziso ya Vhaswa ḽa Lushaka, i ḓo vha na Gammba ya Vhaswa ya Lushaka ya vhurathi. Izwi ndi mbekanyamushumo ya mveledziso ya vhurangaphanḓa ha vhaswa vhune ha lingedza u shandukisa vhuḓifari, mikhwa na u maanḓafhadza vhaswa nga ha zwikhala zwi re hone phanḓa havho. Gammba i dovha hafhu ya thusa nga u alusa na u funza vhatukana vhaṱuku uri vha aluwe vha vhe vhanna vhane vha ṱhonifhaho vhafumakadzi.1.8 Thendelano ya vhavhili yo sainwaho vhukati ha Minisiṱa wa Pfunzo ya Nṱha na Vhupfumbudzi, Vho Dokotela Blade Nzimande, na vhaḽedzani vha BRICS – Brazil, Russia, India na China – i na ndivho ya u bveledza muhangarambo wa nyanḓano kha zwa pfunzo.Thendelano i katela pfunzo ya nnyi na nnyi, maano a mbekanyamaitele ya pfunzo, magudedzi na pfunzo ya nṱha ya Vhupfumbudzi na Pfunzo ya Mishumo ya Zwanḓa na ya Thekhinikhala (TVET). Magudedzi a TVET ndi one are na khonadzeo ya u honolola zwikhala zwa ikonomi zwa vhaswa, ngeno dzi tshi tandulula khaedu dza tshaeho ya mishumo, u sa eḓana na vhushai vhukwamaho zwitshavha.Thendelano iyi, ine ya ḓo khwinisa mafunzele na pfunzo ya vhadededzi, i ḓo vha ya vhofha yunivesithi dza BRICS u tikedza thandela dza ṱhoḓisiso dza vhanzhi, u ṱuṱuwedza tshumisano ya mbekanyamushumo kha pfunzo dza phanḓa ha digirii, dza vhudokotela na dza phanḓa ha vhudokotela na tshumisano ya u ganḓisa mvelelo dza sainthifiki. 1.9 Muhasho wa Saintsi na Thekonoḽodzhi wo vha ṋemuḓi wa Foramu ya Saintsi Afrika Tshipembe fhasi ha thero “U ṱuṱula nyambedzano nga ha saintsi”. Mashango a fhiraho 45 o shela mulenzhe kha nyambedzano nga ha vhuṱumani vhure hone vhukati ha saintsi, thekinoḽodzhi na vhutumbuli na tshitshavha, zwihulusa kha vhungomu ha mveledziso. Foramu yo ḓo vha ya shuma u khwaṱhisa maano a dzitshakhatshakha a saintsi a Afrika Tshipembe, vhuḽedzani ha vhutumbuli na thekinoḽodzhi.1.10 Afrika Tshipembe ḽi ḓo imelelwa kha Khoro ya Dzangano ḽa Maḓanzhe ḽa Dzitshakhatshakha. Iḽi ndi ḽiga ḽihulu kha u swikelela khonadzeo ya shango na ya dzhango kha sekithara ya lwanzheni.  Dzangano ḽi na vhuḓifhinduleli ha u swikelela tsheo kha mafhungo a ḽifhasi a malwanzhe, u bva kha Ikonomi ya Malwanzhe, u vhurangeli ha u phalala na mafhungo a tsireledzo na vhutsireledzi lwanzheni.U shela mulenzhe kha dzangano iḽi zwi ḓo tikedza mbekanyamushumo dza muvhuso dza u honolola khonadzeo ya shango kha mafhungo a maḓanzhe nga kha Blue Oceans Economy Strategy na Operation Phakisa, dzine ndivho yadzo ndi u sika mishumo i fhiraho miḽioni nthihi nga ṅwaha wa 2033.‎1.11 Mmbi ya Vhupileli ya Lushaka ya Afrika Tshipembe yo thoma vhege dzo fhiraho maitele a u khwinisa Salisbury Island Naval Station ngei Durban uri hu shume sa beizi ya maswole a maḓini. U khwiniswa uhu hu ḓo khwinisa vhukoni ha vhupileli nahone ha dovha ha shela mulenzhe kha ikonomi ya maḓanzhe.1.12 Muhasho wa zwa Mutakalo, u tshi khou shumisana na Soul City na Times Media, wo rwela ṱari tshiṱitshi tsha thelevishini tsho ḓikumedzelaho kha mutakalo na matshilele avhuḓi tshi vhidzwaho The Good Life Network kha DStv tshanele 199. Tshiṱitshi itshi tshi ṋea nga u fhambana, u mvumvusa na mafhungo ngaha mufusho wa tsiko wa fhano hayani, mutakalo na nyonyoloso, pfanelo dza vhathu, vhudzekani ha vhaswa, HIV na TB, khathihi na pfanelo dza vharengi na mbeu. Khabinethe i ita khuwelelo kha maAfrika Tshipembe uri vha ṱalele tshanele iyi.2. Tsheo dza Khabinethe dza Ndeme2.1 Khabinethe yo tendela u ganḓiswa ha Thangela Mulayotibe ngaha Ndindakhombo ya Mutakalo ya Lushaka (NHI) ya Afrika Tshipembe, u itela vhupfiwa ha vhathu. NHI ndi tshipiḓa tshihulwane tsha muvhuso tsha khwiniso ya sekithara ya mutakalo.  Mbekanyamaitele iyi i kumedza vhukoni ha muvhuso u ṋetshedza tshumelo ya dzilafho kha vhoṱhe vhane vha dalela zwishumiswa zwa zwa mutakalo. I ḓo lambedzwa nga kha tshikwama tsha vhukati tshine tsha ḓo kona u swikelelwa na nga madokotela a dzilafho a phuraivethe vhane vha funa u shela mulenzhe kha tshikimu itshi. Musi yo no pendelwa, mbekanyamaitele iyi i ḓo thomiwa i tshi khou ḓi aluswa nga ṅwaha nga ṅwaha nahone yo sedzesa nga maanḓa kha u thomiwa fhethu hune a hu na tshumela zwazwino.Minisiṱa wa zwa Mutakalo, Vho Dokotela Aaron Motsoaledi, ṋamusi vha ḓo amba na vhoramafhungo nga ha uri NHI i ḓo tou thomiwa hani.  2.2 Khabinethe yo tendela Mbekanyamaitele ya Lushaka yo Ṱanganelanaho ya Mveledziso ya Vhana Vhaṱuku.Mbekanyamaitele yo bveledzwa ho itwa vhukwamani na vhathu vha kwameaho vho fhambanaho kha sekithara. Yo fhira kha vhukwamani na tshitshavha nga Luhuhi 2015.  Mbekanyamaitele yo ṱanganelanaho ya ECD i ḓo vhona uri vhana vhaṱuku na vhaunḓi vhavho vha a kona u swikelela tshumelo yo fhelelaho ya maimo a nṱha ya ECD u bva vha tshi bebwa u swika kha Gireidi R. Mbekanyamaitele i engedza tshumelo u swika kha vhana vha miṅwaha ya malo vhare na vhukundelwi kha nyaluwo. Mbekanyamaitele i dovha hafhu ya ṋea muhangarambo wa vhuṱoli na vhulavhelesi u itela uri i kone u thomiwa zwavhuḓi kha vhana vhoṱhe hu sa sedzwi muvhala, mbeu kana vhurereli.2.3 Khabinethe yo tendela Thangela Mulayotibe ngaha Pfanelo dza Vhathu vha re na Vhuholefhali na Maitele awo a Kuthomele. Izwi zwo livhanywa na Zwipikwa zwa Mveledziso i Vhuedzaho ya vhuholefhali vhukatelaho, ho tendelanwaho nga Buthano Guṱe ḽa Mbumbano ya Dzitshakha (UN) nga Tshimedzi 2015.Mbekanyamaitele i ḓo ṱavhanyisa tshanduko na mbuedzedzo nga ha u katela ho fhelelaho, u ṱanganya na u eḓanya vhathu vha re na vhuholefhali.2.4 Khabinethe yo tendela u ganḓiswa ha Mbekanyamaitele ya Vhuthathatshili ya Lushaka u itela vhupfiwa ha vhathu. Mbekanyamaitele i vhea tshirunzi tsha vhathu sa wone ṅwongo wa mveledziso nga u lingedza u eḓanya vhukati ha u avhela zwiko zwa masheleni kha thikhedzo dza vhubindudzi fhethu ha nṱhesa ha tshumelo, u ṋea tshumelo kha miṱa i sa i wani, ngeno hu tshi khou khwaṱhiswa na u vusuludza themamveledziso ya vhuthathatshili.2.5 Khabinethe yo tendela u kumedzwa Phalamenndeni ya Afrika Tshipembe ha Muvhigo wa Tshifhinga wa vhuṱanu (2009-2014) nga ha u Thomiwa ha Guvhangano ḽa u Fheliswa ha tshaka dzoṱhe dza Khethululo ya Vhafumakadzi. Muvhigo u ṋea manweledzo nga ha mashumele kwao a milayo yo fhambanaho, mbekanyamaitele na mbekanyamushumo dzo thomiwaho na dzinṱha dza shango dzo swikelelwaho kha u maanḓafhadza vhafumakadzi na u eḓanya mbeu. Muvhigo u dovha wa dzhiela nṱha uri hu na khaedu dzi no konḓisa kha u fhelisa u sa eḓana na khethululo shangoni ḽashu.2.6 Khabinethe yo tendela u ganḓiswa ha Mvetamveto ya Pulane dza Mashumele dza Lushaka dza u Lwa na Tshitalula, Khethululo nga Muvhala, Vengo ḽa vhabvannḓa na u sa Konḓelelana hu re na vhushaka na khethululo, u itela vhupfiwa ha vhathu.Pulani iyi yo ṱanganelana nahone ndi maano a lushaka a sisitematiki ane ndivho yawo ndi u lwa na khethululo nahone a fhaṱa Afrika Tshipembe ḽa vhukuma ḽa dimokirasi ḽi si na khethululo nga muvhala na mbeu.I ṋea muhangarambo wa maga o pfananywaho nahone a vhuedzaho ane a ḓo dzhiwa nga shango ḽoṱhe u tandulula masiandoitwa mavhi a tshiṱalula na khethululo nga muvhala. Izwi zwi thusa Afrika Tshipembe u swikelela zwipikwa zwaḽo zwa dzitshakhatshakha, zwa dzingu na lushaka, zwi hulusa Mulevho wa Durban na Mbekanyamushumo ya Mashumele yo tendelanwaho nga UN ngei Muṱanganoni wa Ḽifhasi wa u lwa na Tshiṱalula nga 2001.2.7 Khabinethe yo toololelwa nga ha mvelaphanḓa yo itwaho kha mbekanyamushumo ya muratho wa didzhithaḽa. Yo tendela u thomiwa ha tshifhinga tsha tshedza kavhili tsha tshirathisi tsha khasho ya didzhithaḽa Afrika Tshipembe nga ḽa dzi  1 Luhuhi 2016.U rathiswa uhu u bva kha anaḽogo u ya kha tshumelo ya khasho ya didzhithaḽa hu bvisa tshirathisi tsha radio tshine tsha khou ṱoḓea tsho teaho nḓisedzo ya tshumelo ya burodibennde thendeleki. Izwi zwi ḓo engedza u ṱaṱisana ha ikonomi ya Afrika Tshipembe nga u vusuludza nḓowetshumo ya khasho, u khwaṱhisa nḓowetshumo ya vhubveledzi ha zwithu zwa eḽekithironiki, u sika mishumo, na u bveledza khasho ya mafhungo a hayani na o fhambanaho.2.8 Khabinethe yo toololelwa nga ha mawanwa a Muvhigo wa Zwisumbi zwa Saintsi, Thekinoḽodzhi na Vhutumbuli wa Afrika Tshipembe wa 2014 na nḓowelo kha mashumele a Sisiṱeme ya Vhutumbuli ya Lushaka (NSI), une wa bviswa nga ṅwaha nga Khoro ya Vhueletshedzi ya Lushaka nga ha Vhutumbuli.Muvhigo u shumisa zwisumbi zwa shishi u ṱola mashumele na u shela mulenzhe ha NSI kha zwipikwa zwa lushaka zwa ndeme zwa ṅwalwaho ngomu ha Pulani ya Mveledziso ya Lushaka (NDP) na maṅwe maṅwalwa a mbekanyamaitele ane a shela mulenzhe kha mveledziso ya ikonomi na matshilisano. 2.9 Khabinethe yo tendela u khwiniswa ha zwiṱiriki zwa madzhisiṱaraṱa Limpopo na Mpumalanga, na u ṋanga Khothe ya Madzhisiṱaraṱa wa Lephalale sa hune ha ḓo dzula Khothe Khulwane ya Limpopo, sa maga a tshifhinganyana u swikela khothe yo ḓiimelaho ya tshoṱhe yapo ya Luṱa ulwu i tshi fhaṱwa.U khwiniswa ha zwiṱiriki zwa madzhisiṱiraṱa na fhethu ha mikano ya u shumela ha Luṱa lwa Khothe Khulwane ndi tshipiḓa tsha u khwinisa mbekanyamaitele ine ndivho yayo ndi u lugisa tshinyalelo yo vhangaho muvhuso wa tshiṱalula wa kale. Zwi dovha zwa vha tshipiḓa tsha tshanduko yo ṱanḓavhuwaho ya ndeme ya u khwaṱhisa uri vhathu vha kone u swikelela mulayo, zwine zwo ṱumanywa na Ndayotewa ya Riphabuliki ya Afrika Tshipembe ya 1996.2.10 Khabinethe yo tendela muvhigo ngaha mvelaphanḓa ya u thomiwa ha tsheo dza Khabinethe ngei Limpopo u ya nga Tshiteṅwa 100 (1) (a) tsha Ndayotewa.Khabinethe yo tendela u bviswa ha Tshiteṅwa 100 (1) (a) nga dzi 31 Ṱhafamuhwe 2016 fhethu hu tevhelaho mihashoni ya vunḓu ḽa Limpopo: Mutakalo, Vhuendi, Tshumelo ya tshitshavha, Dzibada na Themamveledziso na Tshikwama tsha vunḓu.Khabinethe yo tendela u bviswa hu na zwikhukhulisi ha Tshiteṅwa 100 (1) (a) kha Pfunzo u itela u khurela nḓila uri Tshikwama tsha Vunḓu tshi kone u thoma zwavhuḓi Tshiteṅwa 18 tsha Mulayo wa Ndangulo ya Masheleni a Tshitshavha, 1999 (Mulayo 1 wa 1999) Muhashoni wa Pfunzo wa Limpopo, hu na thikhedzo i bvaho muvhusoni wa vhukati.Khabinethe yo tendela tsheo dzi tevhelaho kha Mulangavunḓu na Miraḓo ya Khorotshitumbe ya Masheleni na ya Pfunzo:a) U khwaṱhisa mihasho ya mavunḓu nga u thola vhashumi vhare na vhukoni;b) U fhedzisa u tholwa ha zwikhala zwa vhalanguli vha nṱha; na  c) U lwa zwi khagala na u kundelwa vhurangaphanḓa na tshanḓa nguvhoni.2.11 Khabinethe yo tendela Afrika Tshipembe u vha ṋemuṱa wa Muṱangano wa maimo a nṱha wa Nyambedzano ya u Lwa na zwidzidzivhadzi u bva nga dzi 11 u swika dzi 12 Ṱhafamuhwe 2016, une wa ḓo vha u fhasi ha Mbumbano ya Afrika.Izwi ndi dzulo ḽa u ṱola Nyambedzano ya u Lwa na Zwidzidzivhadzi ya Afrika na Russia, ine ndivho yayo ndi u kumedza maimo a muhumbulo muthihi nga ha u lwa na thaidzo ya zwidzidzivhadzi ya ḽifhasi. Izwi zwi ḓo ambiwa ngazwo ngei kha Dzulo ḽo khetheaho ḽa  UNGA nga Lambamai 2016. Nndwa ya u lwa na zwidzidzivhadzi i khou tshimbilelana na NDP nahone Nyambedzano i ḓo ṋea luvhanḓe lwa u isa phanḓa u khwaṱhisa Pulani Khulwane ya Zwidzidzivhadzi ya Lushaka ya (2013-2017).  2.12 Khabinethe yo tendela Muhasho wa Madzulo a Vhathu u vha ṋemuḓi wa Muṱangano “U ranga phanḓa tshanduko Ḓoroboni: U bva Mishashani u ya kha u katela, Tsireledzo, ho khwaṱhaho na Madzulo a Vhathu a tshifhinga tshilapfu” na Mbekanyamushumo ya Madzulo a Vhathu, nga Ṱhafamuhwe 2016.Muṱangano u tikedza adzhenda ya mveledziso ya dzitshakhatshakha na adzhenda ya mveledziso ya mahaya nga u khwaṱhisa thikhedzo ya Tshipikwa 11 tsha Zwipikwa zwa Mveledziso i Vhuedzaho: Itani ḓorobo na madzulo a vhathu o katelaho, fhethu ho tsireledzeaho, ho khwaṱhaho na ha tshifhinga tshilapfu.Muṱangano u vhumba tshipiḓa tsha khanedzano nga ha u thomiwa ha Adzhenda ya Mveledziso ya UN ya phanḓa ha 2015 na “Adzhenda ya vhupo ha Dziḓoroboni Ntswa” ine ya ḓo tendelanwa nga UN nga 2016.2.13 Khabinethe yo tendela Khoro ya Ṱhoḓisiso ya Vhulimi u vha ṋemuṱa wa Muṱangano wa Ḽifhasi wa vhuraru ngaha Mveledziso ya Ṱhoḓisiso ya Vhulimi nga Lambamai 2016. Muṱangano uyu u ḓo topola: ṱhoḓisiso ya dzitshakhatshakha na zwipikwa zwa vhutumbuli khathihi na ṱhoḓea kha sisiṱeme ya vhutumbuli ha lushaka u itela u swikelela zwipikwa zwa mveledziso zwa matshelo, nga maanḓa hu tshi itelwa miṱa ya vhalimi na zwitshavha zwi tambulaho.3. Milayotibe3.1. Khabinethe yo tendela u ganḓiswa ha Mulayotibe wa Vhupulani ha Fhethu ha Maḓanzhe wa 2015. Mulayotibe u ṋetshedza muhanga wa mulayo wa u honolola ikonomi ya maḓanzhe nga u ṱuṱuwedza pfananyo ya vhupulani ha fhethu. Mulayotibe u ḓo thusa zwivhumbeo zwa tshiimiswa tsha fulo ḽa Operation Phakisa ḽine ḽo no vha hone. U lingedza u ṱuṱuwedza tshumisano na vhuḓifhinduleli ha nzudzanyo ya vhuvhusi ha maḓanzhe.   4.  Mbekanyamushumo dzine dza khou tevhela4.1. Muphuresidennde Vho Zuma vha ḓo ranga phanḓa shango kha u pembelela ḓuvha ḽa u Pfumedzana nga dzi 16 Nyendavhusiku ngei Port Elizabeth, kha ḽa Kapa Vhubvaḓuvha fhasi ha thero: “U ṱumanya ho khethekanaho: U fhaṱa Afrika Tshipembe ḽithihi na lushaka lu yelaho kha muvhuso wa mveledziso wa lushaka”.4.2. Minisiṱa wa Vhudavhidzani ha dziṱhingo na Tshumelo ya Poswo, Vho Dokotela Siyabonga Cwele, vha ḓo ranga phanḓa vhurumelwa ha Afrika Tshipembe ngei kha UNGA nga ha Samithi ya Ḽifhasi kha Tshitshavha tsha Mafhungo (WSIS) u bva nga dzi 15 u ya kha dzi 16 Nyendavhusiku 2015, hune maimo a shango la Afrika Tshipembe, a shelaho mulenzhe kha WSIS+10 Non-Paper a ḓo kumedzwa.5. Maimo a Khabinethe kha mafhungo a ndeme a mupo5.1. Afrika Tshipembe ḽo vha ṋemuḓi wavhuḓi wa 7th Africities Summit ya ḓorobo na mivhuso yapo ya Afrika ngei Johannesburg u bva nga dzi 29 Ḽara u swika dzi 3 Nyendavhusiku 2015. Fhasi ha thero: “U vhumba vhumatshelo ha Afrika na vhathu: u shela mulenzhe ha maanḓalanga apo a Afrika kha adzhenda ya ṅwaha 2063 ya Vhuthihi ha Afrika”, muṱangano uyu, we wa kunga meyara dza 15 000 na khantselara dza 500 000, ndi wa vhurangeli ho khwaṱhaho ha u thoma ha u fhaṱa vhuthihi ha Afrika.Muṱangano wo sedzesa kha u khwaṱhisa mivhuso yapo kha dzhango ḽoṱhe ḽa Afrika, nga maanḓesa ndangulo ya masheleni na u thoma mutheo wo tsireledzeaho wa mbuelo, kha u ṱoḓa u swikelela Adzhenda 2063 – Afrika ḽine ra khou ḽi ṱoḓa.Muṱangano uyu u tikedza zwipikwa zwa NDP hune ḓorobo na mivhuso yapo zwa tamba mushumo wa ndeme kha nyaluwo yashu nga vhuḓalo.5.2. Khabinethe i kha ḓi vha na fulufhelo uri nyambedzano dzine dza khou bvela phanḓa ngei kha Muṱangano wa vhu21 wa Mahoro (COP21) kha Muhanga wa UN wa Buthano nga ha Tshanduko ya Kilima (UNFCCC), a u nga ṱaluli nahone thendelano i vhofhaho i ḓo swikelelwa.Tshanduko ya kilima ndi thaidzo ya ḽifhasi ine ya ṱoḓa thandululo ya ḽifhasi, ine i nga kona u tandululwa zwavhuḓi nga nyambedzano dza vhanzhi, fhasi ha vhungoho ho ṱanḓavhuwaho ha UNFCCC na mahoro oṱhe a tshi khou shela mulenzhe.Afrika Tshipembe, ri nga amba nga u ḓihudza uri ro no thoma maitele a bveledzaho phanḓa, vhutumbuli na mbekanyamaitele, na pulani dza u lwa na kilima ine i dzula i khou shanduka. Mbekanyamaitele idzi dzi endedzwa nga milayo ya mveledziso i vhuedzaho ya tshifhinga tshilapfu, ine ya vha ṅwongo wa Bono 2030 sa zwine ḽa vha zwone ngomu ha NDP.5.3 Sa muṱangano wa u fhedza wa Khabinethe wa 2015, Khabinethe i rumela mulaedza wa u tamela mashudu maAfrika Tshipembe vhoṱhe kha khalaṅwaha ya khushumusi. Uya nga muya wa khalaṅwaha na nga u tevhela muya wa Vhuthu, Khabinethe i ita khuwelela kha maAfrika Tshipembe vhoṱhe u thusa vhathu vha shayaho na miṱa zwitshavhani zwashu. Ri Lushaka lu londanaho, lu ṱhonifhanaho nahone lu tikedzaho vhane vha si vhe na mashudu sa riṋe. Ṅwaha Muswa une wa khou ḓa uri ṋea khonadzeo dza u ḓikumedzela hafhu u shuma ri tshi itela vhumatshelo ha khwine hashu roṱhe.6. Ndiliso6.1. Khabinethe i rumela ndiliso dzayo na u pfela vhuṱungo kha muṱa na khonani dza Vho Mohamed Ismail (“Issy”) Dinat, vhe vha fhira fhano shangoni nga Ḽavhuvhili, ḽa dzi 8 Nyendavhusiku. U sa sedzesa vhone vhane na u dzhenelela kha Nndwa ya mbofholowo zwo shela mulenzhe kha mbofholowo yashu.7. Vhathu vho tholwahoVhathu vhoṱhe vho tholwaho hu ḓo itwa khwaṱhisedzo ya ndalukanyo dzavho na na u sedzwa arali vha si na milandu nga maanḓalanga o teaho.7.1. Khomishini ya Ṱhoḓisiso ya Maḓi:a) Vho Dokotela Nozibele Mjoli (Mudzulatshidulo);b) Vho Phurofesa Sibusiso Vil-Nkomo (Muthusa Mudzulatshidulo);c) Vho Phurofesa  Aldo Stroebel;d) Vho Nompumelelo Msezane;e) Vho Dokotela Mosidi Makgae;f)  Vho Masaccha Khulekelwe Mbonambi;g) Vho Mxolisi Adolphius Cassius Ndhlovu;h) Vho Dokotela Ntombifuthi Patience Nala; nai)  Muimeleli u bva Muhashoni wa Saintsi na Thekinoḽodzhi.7.2. Bodo ya Maḓi ya Amatola:a)  Vho NN Mnqeta (Mudzulatshidulo);b)  Vho A Hadebe (Muthusa Mudzulatshidulo);c)  Vho EV Jooste;d)  Vho AP Le Roux;e)  Vho BE Hollingworth;f) Vho C Mbande;g) Vho TF Maenetja;h) Vho M Nzimande; nai) Vho Phurofesa  L Louw.7.3. Bodo ya Tshumelo ya Ombud ya Tshikimu tsha Tshitshavha:a) Vho Vukile Charles Mehana, (U tholwa hafhu na Mudzulatshidulo);b) Vho Beauty Nomhle Dambuza;c) Vho Bhekumusa Gorden Dlamini;d) Vho Taureen Dylan Holmes;e) Vho Rajesh Jock;f) Vho Oupa Moshongoane Moshebi; nag) Vho Nomazotsho Yvonne Memani (u tholwa hafhu).7.4. Bodo ya Zhendedzi ḽa Mveledziso ḽa Lushaka:a) Vho Judy Hermans (Mudzulatshidulo);b) Vho Zolile Thando Ngcakani (u tholwa hafhu na Muthusa Mudzulatshidulo);c) Vho Suraya Bibi Khan (u tholwa hafhu);d) Vho Abram Stefanus Hanekom;e) Vho Sebenzile Matsebula;f)  Vho Mashila Matlala;g) Vho Moses Mabokela Chikane (muimeleli wa muvhuso);h) Vho Bernice Makgoro Mannya (muimeleli wa muvhuso);i) Vho Thabitha Shange (muimeleli wa muvhuso);j) Vho Farzana Suliman Varachia (muimeleli wa muvhuso).7.5. Bodo ya Thusedzo ya Mulayo Afrika Tshipembe:a) Vho Phurofesa  Yousuf Abdoola Vawda;b) Vho Nkosana Mabhuti Francois Mvundlela;c) Vho Thulisile Mhlungu;d) Vho Nonhlanhla Mgadza;e) Vho Marcella Naidoo;f)  Vho Matome Leseilane; nag) Vho Adila Chowan;h) Vho Aneline Rhoda (muraḓo u tshintshanaho); nai)  Vho Langelihle Ezrome Mtshali (muraḓo u tshintshanaho).7.6. U engedzwa ha konṱhiraka ya mushumo wa Vho Thabane Wiseman Zulu sa Mulanguli-Gute (DG) NGEI Muhashoni wa Fulufulu.7.7. Vho Dokotela Mmaphaka Ephraim Tau sa Muthusa Mulanguli-Guṱe (DDG): Vhusimamadaka na Ndangulo ya Zwiko zwa Mupo ngei Muhashoni wa Vhulimi, Vhusimamaḓaka na Vhureakhovhe.7.8. Vho Kelebogile Sybil Sethibelo sa DDG: Vhuvhusi ha Tshiimiswa ngei Muhashoni wa Vhutsila na Mvelele.7.9. Vho Omega Shelembe sa DDG: State-Owned Enterprises Oversight and Information Communication Technology Enterprise Development ngei Muhashoni wa Vhudavhidzani ha thingo na Tshumelo ya Poswo (DTPS).7.10. Vho Edward Xolisa Makaya sa DDG: Afrika ngei Muhashoni wa Vhushaka ha Dzitshakha na Nyanḓano.7.11. Vho Thulisile Glory Manzini sa DDG: Ndaulo ngei DTPS.Ri tshi pendela, Khabinethe i livhuha maAfrika Tshipembe vhe vha tevhela mulayo nga u humisa bambiri dza mithelo yavho zwe zwa ita uri hu swikelelwe ṱhanganyelo ya 5.94 miḽioni wa vho vhuisaho bambiri dzavho dza ṱanganedzwa u itela u sedzulusa lwa u thoma.Izwi ndi 11.52 wa phesenthe u fhira nga ṅwaha wa 2014, nahone u tevhela mulayo nga vhatheli vha tshi ḓadza fomo dzavho nga tshifhinga zwo fhira phesenthe dza 90 miṅwaha miraru i tshi khou tevhekana.Maimo aya a nṱha a u tevhela mulayo a ita uri muvhuso u kone u ḓisa tshumelo dzine dza khwinisa matshilo a vhadzulapo vhawo.Nga tshifhinga itshi tsha dzikhushumusi, muvhuso u khou thoma mafulo o fhambanaho ane a ṱoḓa uri maAfrika Tshipembe vhoṱhe na vhadali vha shele mulenzhe nga u vhona uri tshifhinga itshi tsha khushumusi vha ḓiphina ngatsho nga nḓila yo tsireledzeaho nahone vhuponi ho tsireledzeaho.Muvhuso u ita khuwelelo kha vhoṱhe uri vha shumisane na vha Tshumelo ya Mapholisa ya Afrika Tshipembe na u vhiga nyito dza vhugevhenga mahayani ashu na tshitshavhani. U itela u kona u shuma zwavhuḓi na vhadali vha dzhenaho mikaṋoni nga vhunzhi, mihasho yoṱhe ya muvhuso mikaṋoni yashu u bva nga dzi 10 Nyendavhusiku 2015 u ya kha dzi 14 Phando 2016 i ḓo engedza awara dza u shuma. Iyi i katela muhasho wa zwa Mutakalo, Vhulimi, Mapholisa, Muno na Tshumelo ya Mbuelo ya Afrika Tshipembe). Zwidodombedzwa zwi a wanala kha www.home-affairs.gov.za.Vhathu vhoṱhe vha shumisaho dzibada vha khou humbelwa uri vha tevhele milayo ya nḓilani, hu tshi katelwa na u tevhedza luvhilo lwo teaho, u vhona uri zwiendedzi zwo tendelwa u vha nḓilani; u sa reila vhe fhasi ha khandeledzo ya zwikambi na u vhofha mabannda a tsireledzo. Vhaendangaṋayo vha humbelwa u vhona uri musi vha tshi khou shumisa nḓila a vha vhi khomboni vhone vhane na u vha khombo kha vhareili. Mazhendedzi a Mulayo a ḓo vha o ḓala nga vhunzhi u lwa na vha khakhelaho mulayo.Mbudziso:Vho Nebo Legoabe (Muambeli wa Khabinethe o tou  imelaho)Luṱingo: 082 453 2874"
Tshitatamennde tsha muṱangano wa Khabinethe wo khetheaho wa ḽa 13 Phando 2016,14 Jan 2016,https://www.gov.za/speeches/statement-special-cabinet-meeting-14-jan-2016-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wo-khetheaho-wa-%E1%B8%BDa-13-phando-2016-14-jan-2016,"1. Ikonomi1.1. Khabinethe yo ṱangana u amba nga ha nyimele ya ikonomi na mafhungo a re na vhushaka na mugaganyagwama. Khabinethe yo dzhiela nṱha tshivhalo tsha zwithu zwi re na masiandotiwa kha ikonomi ya shango ḽashu.Mbonalo ya ḽifhasi yo tsa miṅwedzini iyi ya zwino. Nyaluwo i ongolowaho ya ḽifhasi i sumbedza, zwihulusa, mashumele a so ngo khwaṱhaho na khombo dza nṱha kha mashango manzhi a ndeme ane a khou bvelela, hu tshi katelwa na China.U vuwa hu no khou ṱanganedzwa ho lavhelelwaho ngei USA hu nga bveledza u gonya ha nyingapfuma ya ḽifhasi. Volumu ya mbambdzo i re fhasi ha mutsiko na khanganyiso kha mimaraga ya masheleni ya ḽifhasi i khwaṱhisedza ṱhoḓea ya dzitshakha ya u ḓikhwaṱhisa nahone u shuma nga vhulondo tshifhingani tshi no khou ḓa.Khabinethe yo isa phanḓa u dzhiela nṱha uri hu na dziṅwe mbuelo dzi bvaho kha mutengo wa fhasi wa ole mbisi. Sa tshivhambadzwa tshiṱundwa tsha ndeme, Afrika Tshipembe ḽi vhilaedzwa nga u bvela phanḓa ha u fhela maanḓa a mitengo ya zwivhambadzwa.Muvhuso u khou bvela phanḓa u fhaṱa tshivhumbeo tsha ikonomi yo fhambanaho ya shango, na u mbuelo ya mbambadzelaseli i khou bvela phanḓa u ḓiimisa nga miṱale na thumbukwa dzo phurosesiwaho zwiṱuku.U tsa ha mitengo ya zwivhambadzwa a zwi nga humeli murahu nga u ṱavhanya. Izwi zwi ḓo vha na masiandoitwa a tshifhinga tshilapfu kha ikonomi ya Afrika Tshipembe na vhunzhi ha vhafarakani vhashu kha dzhango ḽa Afrika.  Tsuḓufhalo ya Rannda miṅwahani i si gathi yo fhiraho i ri ṋea khonadzeo dza khwine dza nyaluwo ya mbambadzelaseli nahone, zwo ṱangana na mutengo wa fhasi wa ole wa ḽifhasi, zwo thusa u bvisa mutsiko kha  ṱhanganyelo ya ndinganyiso ya mbambadzo. Fhedziha, nyaluwo i so ngo khwaṱhaho kha vhafarakani vha mbambadzo vhahulwane vha Afrika Tshipembe yo amba mutsiko kha ṱhoḓea dza zwibveledzwa zwa Afrika Tshipembe ngei nnḓa.Mupo wa ḽifhasi u khou dzhiwa sa une wa vha khaedu vhukuma kha mimaraga ine ya khou bvelela, i re na mitengo ya fhasi ya zwivhambadzwa na u khwaṱhisa mbekanyamaitele dza masheleni ngei USA zwi tshi khou ṋea mutsiko kha matshimbidzele a masheleni a vhubindudzi na nyaluwo ndavhelelwa. Izwi zwo ita uri hu sa vha na vhudziki kha mimaraga ya masheleni.Rannda ya Afrika Tshipembe, ine ya wela kha dziṅwe dza tsheledze nnzhi dzine dza vhambadzwa kha mimaraga ine ya khou bvelela, yo tsesa nga maanḓesa vhegeni dzino.Kha iyi nyimele i konḓaho ya vhungomu ha ḽifhasi, hune ikonomi dzoṱhe dza khou ṱangana na khaedu i konḓaho, Khabinethe yo khwaṱhisedza ṱhoḓea ya muvhuso ya u dzhenelela nga maano na u kona u dzhia tsheo dza u vusuludza luvhilo lwa nyaluwo ya ikonomi.1.2. Pulani ya Mveledziso ya Lushaka (NDP) yo katela u dzhenelela uhu. Muvhuso u ḓo lingedza u kwamana na vhafarakani vha matshilisano, nga maanḓa vhamabidu na madzangano a vhashumi, u fuka ḽithihi kha nyito dza vhoṱhe dzi ṱoḓeaho u dzikisa ikonomi, u vhusa fulufhelo, u gonyisa maimo a vhubindudzi na u vhuisela Afrika Tshipembe kha nḓila ya nyaluwo ya ikonomi i katelaho. Mulaedza wa Lushaka (SoNA)  nga ḽa 11 Luhuhi u ḓo dzhiela mushumo uyu nṱha.1.3. Khabinethe yo khwaṱhisedza vhukando ho khwaṱhaho u vhuedzedza nḓila ya masheleni ya tshifhinga tshilapfu, hu tshi khou dzhielwa nzhele ikonomi ya ḽifhasi ine ya khou thengathenga na masiandoitwa ayo fhano hayani. Minisita wa Masheleni Vho Pravin Gordhan vha ḓo ḓivhadza khando musi vha tshi kumedza mugaganyagwama wa lushaka nga ḽa 24 Luhuhi 2016.2. U lambedza ha Pfunzo  ya NṱhaKhabinethe yo tendela khwiniso kha nyavhelo ya mugaganyagwama wa lushaka une wa sudzulusa zwiko uri hu lambedzwe dziyunivesithi hu sa khou khakhelwa nḓivhadzo dzo fhiraho dza mikano ya mashumisele a masheleni.Muphuresidennde Vho Jacob Zuma na Minisita wa Pfunzo ya Ntha na Vhugudisi  Vho Blade Nzimande vho sumbedzisa uri nyavhelo iyi i ḓo katela u sa engedzwa ha mbadelo he ha tendelanwa ha ṅwaha uno wa tshikolo, zwikolodo zwo vhuthanaho zwi re khagala zwi kolodwaho nga matshudeni vha tshi koloda Tshikimu tsha Thuso ya Masheleni ya Matshudeni ya Lushaka (NSFAS) na u thivhela mbuthanyo ya zwikolodo izwo lwa tshifhinga tsha vhukati.  U maga aya a u dzhenelela ndi phindulo ya vhukwamani ha tshivhalo he ha thomiwa nga Khubvumedzi 2015 nahone a khou bvela phanḓa. Minisita wa Pfunzo ya Nṱha na Vhupfumbudzi na tshigwada tshavho tsha ndangulo vho fara miṱangano i re na tshivhalo na vhurangaphanḓa ha SASCO, Khoro dza Vhaimeleli vha Matshudeni dzoṱhe, Foramu ya yunivesithi dza Afrika Tshipembe, Dzangano ḽa Matshudeni a Afrika Tshipembe, CEO dza dziSETA, Vhuṱumani ha u Khwinisa Pfunzo ya Nṱha na komiti ya Phalamennde i re na vhuḓifhinduleli ha pfunzo ya nṱha.  Muphuresidennde vho dovha u ṱangana hafhu na vhurangaphanḓa ha matshudeni nahone vho ḓivhadza uri vha ḓo thoma Khomishini ya u ḓo sedza kha mafhungo o ṱahiswaho kha Pfunzo ya Nṱha. Ndangano idzi dzi kha ḓi bvela phanḓa sa zwine ra fulufhela sa muvhuso, ri a zwi funa u shumela u ya kha u wana thandululo ya tshoṱhe. Ṱhoḓea dza matshudeni dzi tshimbilelana na zwipikwa zwa mbekanyamushumo ya muvhuso zwi tshi elana na mafhungo a pfunzo.2.1.1. Sa ḽiga ḽa shishi, R2.33 biḽioni yo avhelwa u tandulula thahelelo ya ndambedzo ya masheleni a u tshimbidza dziyunivesithi nga mulandu wa thendelano ya u engedzwa ha mbadelo ha 0% nga 2016.2.1.2. Ṅwaha wa muvhalelano wa 2016/17, muvhuso wo vhea phanḓa hafhu R2.543 biḽioni u lambedza NSFAS uri i ṋee khadzimiso ya masheleni u thusa 71 753 wa matshudeni vho topolwaho vhe vha kona u swikelela ṱhoḓea dza NSFAS dza u lambedza fhedzi vha ḓiwana vho lambedzwa zwiṱuku kana vha so ngo lambedzwa na luthihi miṅwahani ya tshikolo miraru yo fhiraho. Izwi zwi amba uri matshudeni aya a vha nga thivhelwi u isa phanḓa pfunzo dzavho nga mulandu wa u koloda mbadelo da dziyunivesithi.2.1.3. Iṅwe R2.039 biḽioni hafhu i ḓo ṋewa NSFAS nga ṅwaha wa muvhalelano wa 2016/17 u tikedza matshudeni vha so ngo lambedziwaho kana vho lambedzwa masheleni a so ngo fhelela vhane vha kha ḓi vha kha sisiteme ya yunivesithi nga 2016 uri vha fhedzise ndalukanyo dzavho.  Aya masheleni a khou tou engedzwa kha R10 biḽioni ine NSFAS ya ḓo langa nga ṅwaha wa tshikolo wa 2016.Muvhuso wo ḓikumedzela u ṋetshedza pfunzo ya nga murahu ha tshikolo kha matshudeni vhoṱhe vho teaho ine ya vha mahala nga tshifhinga tsho teaho kha vhashayaho na vhagudi vha vhabebi vha shumaho fhedzi vha sa koni, nga nḓila ine zwanga konadzea. Khabinethe i ita khuwelelo kha matshudeni, vhashumi, vhaakhademi na vhalangi vha dziyunivesithi u shumisana na muvhuso u swikelela tshipikwa itshi. Nyito dzine dza khakhisa u guda kana dza sika ndavhelelo dzi sa pfali na dzi sa swikelelei a dzi fhaṱi. Pfudzungule na u shushedza a zwo ngo tendelwa.2.2. Khabiniethe i ita khuwelelo kha maAfrika Tshipembe vhoṱhe u dzhiela nṱha uri hu na khaedu kha nyimele ya tshifhinga tshi no khou ḓa. Nyimele ya ikonomi ya ḽifhasi a i na maanḓa. Masiandoitwa a mitengo ya fhasi ya zwivhambadzwa a khou thoma u pfala Afrika Tshipembe. Zwikhakhisi zwa tshiṱangani zwi fanaho na nḓisedzo ya muḓagasi i so ngo fhelelaho ri kha ḓi vha nazwo. Gomelelo ḽi khou vhanga vhukonḓi vhuhulu mavunḓuni a si gathi.Khabinethe i na fulufhelo uri MaAfrika Tshipembe vha ḓo ima sa lushaka lwo khwaṱhaho lune lwa ḓivha ndeme ya u shumisana nga mulalo na vhudziki. U ṱanea ha maḓuvhani a si gathi ha vhathu vha re na lutendo lwa tshiṱalula ho khwaṱhisa vhuḓikumedzeli hashu kha u fhaṱa tshitshavha tshi sa ṱaluli nga muvhala, mbeu nahone tshi bvelaho phanḓa.     3. U tholwaKhabinethe yo tendela u tholwa ha vhathu vha tevhelaho:3.1. Vho Shonisani Mathews Munzhedzi sa Muthusa Mulanguli Guṱe (DDG): Bayodivesithi na Ndondolo Muhashoni wa Mafhungo a Mupo.3.2. Vho Siphokazi Ndudane sa DDG: Ndangulo ya Vhureakhovhe Muhashoni wa zwa Vhulimi, Vhusimamiri na Vhufuwakhovhe.Mbudziso:Vho Phumla Williams (Muambeli wa Khabinethe vho tou Farelaho)vhukwamani: 083 501 0139"
Tshitatamennde nga ha muṱangano wa Khabinethe nga ḽa 17 Luhuhi 2016,18 Feb 2016,https://www.gov.za/speeches/statement-cabinet-meeting-17-february-2016-18-feb-2016-0000,https://www.gov.za/ve/speeches/statement-cabinet-meeting-17-february-2016-18-feb-2016-0000,"1. U thomiwa ha mbekanyamushumo dza ndeme dza muvhuso1.1. Khabinethe yo ṱanganedza Mulaedza wa Muphuresidennde kha Lushaka wo ṋewaho nga Muphuresidennde Vho Zuma nga ḽa 11 Luhuhi.  Tshipitshi tsho sumbedza nḓila ya maano a u thoma mbekanyamushumo dza muvhuso. Muphuresidennde vho ita khuwelelo kha muvhuso; vhashumi na mabindu uri zwi shumisane u wana thandululo ya nyaluwo ya ikonomi ya tshifhinga tshilapfu. Khabinethe i tikedza maga a u fhungudza tshumiso ya masheleni o ḓivhadzwaho nga Muphuresidennde, ane a ḓo dovha a ṱanḓavhudzwa nga Minisita wa zwa Masheleni nga ḽa 24 Luhuhi.Mugaganyagwama wa ṅwaha wa muvhalelano wa 2016/17 u ḓo dovha wa sumbedza nyavhelo ya zwishumiswa kha mbekanyamushumo dza muvhuso dzo fhambanaho sa zwe zwa ombedzelwa nga Muphuresidennde.1.2. Khabinethe yo ṱanganedza u tshimbila zwavhuḓi ha Mining Indaba, we wa farwa ngei kha ḽa Cape Town u bva nga ḽa 8 u swika nga ḽa 11 Luhuhi. Vhaimeleli vha vhurangaphanḓa u bva kha sekithara ya migodi na mivhuso ya tshivhalo ya Afrika vho kovhana nḓivho dzavho nga ha uri sekithara i nga tshimbidza hani vhubindudzi na u shumisa zwikhala zwi re hone Afrika. Khabinethe yo takalela u ḓikumedzela ho itwaho nga muvhuso wa Japan u engedza vhubindudzi hawo Afrika Tshipembe.Khabinethe yo khwaṱhisedza u ḓikumedzela hayo kha sekithara ya migodi yo dzikaho i aluwaho. Muhanga wa Thendelano wa Ndowetshumo ya Migodi i Vhuedzaho u tikedza nḓowetshumo ya migodi kha nyimele ya zwino i konḓaho. Muvhuso u khou bvela phanḓa u ṋetshedza vhungaho ha milayo nahone u ḓo vhona uri Mulayotibe wa Mveledziso ya Zwiko wa Peṱiroliamu na Minerala une wa khou ambiwa ngawo Phalamenndeni u  khou fhedziswa. 2. Tsheo dza ndeme dza Khabinethe2.1. Khabinethe yo tendela Mbekanyamaitele ya Vhabetshi ya Lushaka ya u fhedza, ine ya tandulula khaedu dzi khukhulisaho mashumele avhuḓi a Mulayo wa Vhabetshi wa Lushaka, 2004 (Mulayo 7 wa 2004). Mbekanyamaitele iyi yo no fhira na kha maitele a vhukwamani. Mbekanyamaitele i kumedza khwiniso kha ndaulo ya tshivhumbeo tsha muhanga wa bodo dza vhabetshi na u khwaṱhisa maitele a ndangulo u fhungudza uri u betsha hu sa tambudzwe. I ḓo shuma kha dzikhasino, bingo, mitshini ya dzihodelani na u betsha dzibere. Mbekanyamaitele iyi ya Bodo ya Vhabetshi ya Lushaka i ḓo dzhenelwa madzuloni ayo nga Ndango ya Vhabetshi ya Lushaka ine ya ḓo vhiga thwi kha Muhasho wa Mbambadzo na Nḓowetshumo.2.2. Khabinethe yo tendela u kumedzwa ha Muvhigo nga ha Tsedzuluso ya Miṅwaha yo Teaho ya Vhukoni ha Vhukhakhi kha Phalamennde, une u fanela uya nga ha Mulayo wa Vhulamukanyi wa Vhana, 2008 (Mulayo 75 wa 2008). Phalamenndeni. Muvhigo u themendela uri shango ḽi ṱanganedze zwipikwa zwa dzingu na zwa dzitshakha nga ha minwaha yo teaho ya vhukoni ha vhukhakhi ya vhana vhane vha khou kuḓana na mulayo.2.3. Khabinethe yo tendela u ganḓiswa ha Zouni dza Mveledziso ya Fulufulu ḽi Vusuludzwaho (REDZ). Izwi zwi ḓo khwinisa maitele a ndango, u topola fhethu hune muya na thekinoḽodzhi dza solar Photovoltaic dzi nga shumiswa sa magavhelo na hune u hudzwa ha giridi yo tsaho ha nga livhiswa hone. Idzi dziREDZ dzi ḓo vhona mafhungo a muratho u ya kha khaboni ya ikonomi ya fhasi, engedza luvhilo lwa mveledziso ya themamveledziso, na u shela mulenzhe kha muhanga wa ndango u re na mudzio nahone u humbuleleaho une wa fhungudza birokhirasi i re na vhushaka na mbadelo dza u tevhedzela.2.4. Khabinethe yo toolelelwa nga ha mawanwa nga ha Muvhigo wa Zwisumbi zwa Vhutumbuli na Thekinoḽodzhi na Saintsi ya Afrika Tshipembe wa Khoro ya Vhueletshedzi ya Lushaka nga ha Vhutumbuli. Muvhigo u ṋea nḓowelo kha mashumele a Sisiteme ya Lushaka ya Vhutumbuli (NSI. U ṱhaṱhuvha mashumele na u shela mulenzhe ha NSI kha zwipikwa zwa lushaka zwa ndeme zwo bulwaho kha Pulane ya Mveledziso ya Lushaka (NDP).2.5. Khabinethe yo tendela tshumiso ya vhashumi vha muvhuso vho ḓirulaho mishumo na vhane vha kha ḓi shuma sa dziḽekitshara kha Tshikolo tsha Lushaka tsha Muvhuso (NSG).NSG yo rwelwa ṱari nga 2013, i tshi khou dzhena madzuloni a Akhademi ya Ndangulo na Vhurangaphanḓa ha Ndaulo ya Tshitshavha (PALAMA), nahone yo ṋewa maanḓa a u ṱuṱuwedza u limuwa hu re na mvelaphanḓa ha mikhwa na milayo i langaho ndangulo ya tshitshavha na u alusa khwaḽithi, u engedza na masiandoitwa a mveledziso ya vhashumi zwiimiswani.Vhurangeli uhu vhu ḓo lingwa nga u thomiwa ha Mbekanyamushumo ya u Divhadza ya Khombekhombe ya vhashumi vha muvhuso.Maele aya a konisa vhashumi vha muvhuso uri vha engedze mashumele a tshumelo ya tshitshavha. Vha ḓo kovha tshenzhemo yavho, vhukoni, zwikili na nḓivho ya u pfumbudza na gudisa vhashumi vha muvhuso. Vhurangeli uhu vhu ḓo isa phanḓa u khwinisa nga nḓila yavhuḓi na nga nḓila i vhulungaho masheleni khwaḽithi ya tshumelo ine ra ṋea tshitshavha.2.6. Khabinethe yo tendela Muvhigo wa Shango wa Mafhelelo wa Ḽiga 3 nga ha u Thomiwa ha Dzangano ḽa Nyanḓano ya Ikonomi na Mveledziso ḽa Afrika Tshipembe (OECD) (Buthano la u lwa na Tshanḓanguvhoni). Muvhigo u ḓo swikiswa kha Tshigwada tsha Mushumo nga ha Tshanḓanguvhoni tsha OECD.Muvhigo u ri gavhela nga ha mvelaphanḓa yo itwaho nga muvhuso kha u dzhenelela hawo kha u lwa na tshanḓanguvhoni nga vhabvannḓa nga tsetshamafhungo, tsenguluso na u hwedza milandu. Muvhigo u dovha hafhu wa isa phanḓa u bvisela khagala vhurangeli ho dzhiwaho u dzivhulusa vhathu nga ha vhugevhenga uvhu.2.7 Khabinethe yo tendela Muhasho wa zwa Muno (DHA) u khethekanyululwe u vhe fhasi ha Vhulamukanyi, u Thivhela Vhugevhenga na Tshigwada tsha Vhutsireledzi.  Maanḓa a Muhasho wa zwa Muno ndi a u khwaṱhisa tsireledzo, redzhisiṱara ya vhuronwane ya vhufaedzi na maimo a vhoṱhe ngomu ha mikano ya shango ḽashu, zwine zwa vha zwa ndeme kha u konisa miṅwe mishumo yoṱhe ya muvhuso. U dovha wa vha na mushumo wa u langa sisiteme ya mupfulutshelo, ine ya vha na masiandoitwa o livhaho kha tsireledzo ya lushaka, mbumbano ya ya tshitshavha na u swikelela zwipikwa zwa mveledziso.  Tshifhingani tsho fhiraho DHA yo vha yo khethekanywa sa tshumelo ya thikhedzo ya ndangulo guṱe fhasi ha Tshigwada tsha Vhuvhusi na Ndangulo.  3. Milayotibe3.1 Khabinethe yo tendela u kumedzwa ha Mulayotibe wa Nḓivho Yapo ya Ndaulo na Mveledziso, Vhuṱuṱuwedzi na Vhutsireledzi Phalamenndeni. Mulayotibe uyu, ndi wa u tsireledza, u ṱuṱuwedza mveledziso na ndaulo ya sisiteme ya Nḓivho Yapo.U ṋetshedzela u thomiwa na mishumo ya ofisi ya sisiteme ya Nḓivho Yapo ya Lushaka, ndaulo ya pfanelo dza vhane vha nḓivho yapo, u thomiwa na mishumo ya phanele ya Ngeletshedzo nga ha sisiteme ya nḓivho yapo.U tendela u swikelela na nyimele dza u swikelela kha nḓivho yapo na zwitshavha zwapo, u thomiwa ha sisiteme ya u rekhoda ya lushaka ya sisiteme ya nḓivho yapo, u redzhisiṱara, u akhiredithiwa na u wana ṱhanziela ha vhashumi vhapo, vhatshimbidzi na u pfananywa ha vhutumbuli ho ḓisendekaho nga nḓivho yapo. Mulayotibe u ḓo engedza Mulayo wa Khwiniso wa Milayo ya Ndaka ya Vhuluvhi, 2003 (Mulayo 28 wa 2013).Khabinethe yo tendela u gandiswa ha Mulayotibe wa Khwiniso wa u Redzhisiṱara ya vhuṋe ha Ndaka wa 2015 u itela vhupfiwa ha vhathu. Mulayotibe u khwinisa Mulayo wa u Redzhisiṱara Ndaka, 1937 (Mulayo 47 wa 1937). Mulayotibe u na ndivho ya u khwinisa Mulayo wa u Redzhisiṱara Ndaka, 1937 (Mualyo 47 wa 1937) u itela u pfuluwa u bva kha bambiri u ya kha ngona dza eḽekiṱhironiki dza ofisi ya ndaka. U tandulula mafhungo a vhutsireledzi nga u ṋetshedza u redzhisiṱariwa ha vharengisi vha ndaka sa vhone vhashumisi vho tendelwaho vha sisiteme ya u redzhisiṱara ndaka lwa eḽekiṱhironiki.3.2 Khabinethe yo tendela u kumedzwa ha Mulayotibe wa Mutakalo wa Zwimela (Phytosanitary) wa 2015 Phalamenndeni. Mulayotibe u livhanya theo ya milayo ya Afrika Tshipembe na zwipikwa zwo teaho na zwitandadi u itela u tshimbidza mbambadzo ya dzitshakha yo tsireledzeaho nahone kwao u itela u tsireledza mbambadzo ya tshiṱangani na ya dzitshakha kha zwimela na zwibveledzwa zwa zwimela. Musi mulayotibe wo no phasiswa, Afrika Tshipembe ḽi ḓo kona u thivhela u ḓiswa ha khethela thungo ya nnḓa ya zwitumbudzi na malwadze ane a nga phaḓalaladza zwitumbudzi zwa khombo na malwadze a zwimela shangoni ḽashu.  3.3 Khabinethe yo tendela u kumedzwa ha Mulayotibe wa Khwiniso wa Mulayo wa Dzikhothe wa 2015.Mulayotibe u khwinisa Mulayo wa Madzhisitarata wa Dzikhothe, 1944 (Mulayo 32 wa 1944) na Mulayo wa Khwiniso wa Dzikhothe Khulwane, 2013 (Mulayo 10 wa 2013).Khwiniso dzo lingedza u fhelisa nyimele mmbi ya vhathu vha kolodaho vhane vha ḓiwana vha tshi khou tambudzwa kha sisiteme ya u kuvhanganya zwikolodo khothe ya madzhisiṱaraṱa na u katela thandela ya Muhasho wa Mbambadzo na Nḓowetshumo u bvisa mafhungo mavhi a zwikolodo zwa vharengi. Mulayotibe u lingedza u khwinisa zwiteṅwa zwa Mulayo wa Madzhisiṱaraṱa wa Dzikhothe, 1994 (Mulayo 32 wa 1994) (MCA), u tandulula thambudzo kha Ndaela ya Khwiniso ya Mbadelo (EAO).  Mulayotibe u lingedza u tandulula na u fhelisa dzitsheo dzine dza sokou ṋewa zwi songo tea, nga maanḓesa nga vhomabalane vha dzikhothe vha si na vhulavhelesi ha vhulamukanyi, tshifhinga tshinzhi nga mulandu wa u sa vha na tshenzhemo kana ndangano nga vhaṋei vha zwikolodo, vhoramilayo vhavho kana vhakuvhanganyi vha zwikolodo. Mulayotibe u ḓo vhona uri vhakolodi vha ṋewa tsheo ine ya tevhedzelana na ndaela ya kana mbadelo Ndaela yo Kwamanywaho na Mbadelo ine i ngomu ha mbadelo dzo tiwaho nga mulayo.  4. Zwiwo zwi no khou ḓa4.1 Mafhelo a vhege a u ḓiṅwalisela ha vhakhethi a u thoma u itela Khetho dza Muvhuso Wapo dza 2016 dzi ḓo vha hone nga ḽa 5 u ya kha ḽa 6 Ṱhafamuhwe 2016. Khabinethe i ita khuwelelo kha MaAfrika Tshipembe vhoṱhe u dzhia hetshi tshikhala na u ṱhonifha demokirasi yo lwelwaho zwi tshi vhavha nga u ya u shumisa pfanelo yavho ya demokirasi u ḓiṅwalisela na u khetha kha khetho dzine dza khou ḓa.4.2 Muphuresidennde Vho Zuma vha ḓo ya Madaloni Muvhuso ngei kha Riphabuliki ya Islamu ya Iran u bva nga ḽa 28 u ya kha ḽa 29 Luhuhi 2016.Madalo avho a ḓo khwaṱhisa ndangano ya poḽitiki na ikonomi ine ya khou ḓibvela phanḓa na Iran nahone ha khwaṱhiswa vhushaka ha Tshipembe-Tshipembe.Sa Mulaeli Muhulwane wa Mmbi ya Tsireledzo ya Lushaka ya Afrika Tshipembe (SANDF), Muphuresidennde Vho Zuma vha ḓo vha malogwane ngei kha Ḓuvha ḽa Mmbi dza Zwiṱhavhani dza dungo ḽa vhuṱanu ḽa u pembela ngei Port Elizabeth, kha ḽa Eastern Cape, nga ḽa 21 Luhuhi 2016. U pembela uhu ha ṅwaha hu sumbedza thikhedzo na ndivhuho kha vhanna na vhafumakadzi vha SANDF.4.3 Muphuresidennde Vho Zuma vha ḓo amba u vulwani ha Nnḓu ya Lushaka ya Vharangaphanḓa vha Sialala ngei Phalamenndeni, kha ḽa Cape Town nga ḽa 26 Luhuhi 2016. Vhushaka vhukati ha muvhuso na vharangaphanḓa vha sialala ndi ha ndeme zwenezwi vha tshi khou shuma vha tshi ya kha u khwinisa matshilo a vhathu.4.4 Nga Mugivhela, wa ḽa 20 Luhuhi 2016, Muthusa Muphuresidennde Vho Cyril Ramaphosa vha ḓo ranga phanḓa vhurumelwa ha Dziminisita u ya kha Ṱano ḽa Mveledziso ya Vhaswa ḽa Muphuresidennde ngei Pimville, kha ḽa Soweto, ngei Grace Bible Church. Ṱano ḽi khou tikedzwa nga mihasho ya zwa Muno, wa Vhashumi, Mveledziso ya Matshilo na Vhupileli.Khabinethe i ita khuwelelo kha vhathu vhaswa vha afho vhuponi uri vha dzhenele ṱano iḽo, ḽine ḽa ḓo vha ṋea mafhungo nga ha uri vha nga isa hani pfunzo dzavho phanḓa, thoma hani mabindu avho kana u vhuelwa hani u bva kha thikhedzo ya vhurangeli ha muvhuso.4.5 Khabinethe yo tendela shango u vha ṋemuṱa wa Muṱangano wa Dzingu ḽa Afrika nga ha Vhutsireledzi ha Vhathu zwo ḓisendeka nga Mbeu, U ḓiḓivha na u ṱahisa, nga vha Khomishini ya Pfanelo dza Vhathu ya Afrika Tshipembe, u bva nga ḽa 3 u ya kha ḽa 5 Ṱhafamuhwe.Muṱangano u ḓo tshimbidza mufhindulano wa u ṱoḓa u wana u pfesesa huhulu ha tshivhangi na vhubvo ha khaedu idzi u itela u wana thandululo na zwine muvhuso wa nga nanga khazwo zwi re hone u tandulula u kandeledzwa uhu.4.6 Khabinethe i tamela mashudu vhagudi vhoṱhe vhane vha khou ṅwala milingo ya u Khwinisa ya Ṱhanziela ya Ntha. Vhagudi vha ṱuṱuwedzwa uri vha swikelele Mbekanyamushumo ntswa yo rwelwaho ṱari ya thikhedzo ya u lingedza lwa vhuvhili ine ya wanala mavunḓuni oṱhe nahone i thusa vhagudi nga pfunzo dzavho nga zwishumiswa zwo fhambanaho. Ndivho ya Mbekanyamushumo ya Matiriki ya u Lingedza lwa Vhivhili ndi ya u ṋea vhaswa vhe vha kundelwa u swikelela Ṱhanziela ya Nṱha ya Lushaka (NSC) u lingedza lwa vhuvhili uri vha wane maṱiriki zwine zwa thusa uri vha khwinise matshilo avho.Milingo ya u Khwinisa ndi tshipiḓa tsha muhasho tsha Mbekanyamushumo ya Thikhedzo ya Maṱiriki ya u Lingedza lwa Vhuvhili nahone i ṋea vhagudi vhe vha si kone u swikelela ṱhoḓea dza u phasa na u fhiriselwa phanḓa, fhedzi vhane vha khou ṱoḓa thero mbili uri vha kone u wana NSC tshifhinga tsha u ita ngauralo.Khabinethe i ṱanganedza nḓivhadzo nga Muphuresidennde ya madzina a miraḓo ya Khomishini ya Ṱhoḓisiso nga ha Pfunzo ya Nṱha. I ita khuwelelo kha vhathu vha kwameaho vha re na dzangalelo kha Pfunzo ya ntha u shela mulenzhe kha mushumo wa khomishini u itela u wana thandululo ya tshifhinga tshilapfu kha khaedu dzine Pfunzo ya Nṱha ya khou ṱangana nadzo.5. Maimo a Khabinethe kha mafhungo a ndeme a mupo5.1 Minisita wa Zwiko zwa Minerala Vho Mosebenzi Zwane, Minisita ofisini ya Muphuresidennde Vho Susan Shabangu na Minisita wa Mveledziso ya Matshilisano Vho Bathabile Dlamini – vhe vha nangwa nga Muphuresidennde Vho Zuma uri vha ṋee thikhedzo kha mivhuso ya mavunḓu, vhane vha migodi na miṱa yo kwameaho nga murahu ha ḽikhaulambilu ngei Mugodini wa Musuku wa Lily ngei Barberton – vho toololela Khabinethe nga ha zwine zwa khou itea. Khabinethe i kha ḽithihi na Muphuresidennde kha u ita khuwelelo kha lushaka uri lu vhee vhashumi vhararu vhane vha tshee vho fashiwa fhasi mavu na miṱa yavho mihumbuloni na thabeloni dzavho.5.2 Khabinethe i kha ḓivha na mbilaelo nga ha gomelelo ḽine ḽa khou kwama zwinwe zwipiḓa zwa shango. Yo ṱahisa ndivhuho dzayo kha maAfrika Tshipembe, vhane vha khou tikedza nga nungo dza u fhelisa gomelelo.Khabinethe i ṱanganedza vhathu vhe vha tevhedza khuwelelo ya u vhiga u vuḓa kha thikhedzo ya Fulo ḽa Nndwa kha u Vuḓa ḽo rangwaho phanḓa nga Minisita wa Maḓi na Vhuthathatshili Vho Nomvula Mokonyane. Khabinethe i ṱanganedza muya wa Vhuthu wo sumbedzwaho nga vhurangeli ho rangwaho phanḓa nga Operation Hydrate he ha ita phambano kha zwitshavha zwi re fhasi ha mutsiko.5.3 Khabinethe yo ita khanedzano na u tendelana kha masiandoitwa o fhelelaho a u thomiwa ha Mulayo wa Khwiniso wa Milayo ya Mithelo, 2014. Uya nga uyu Mulayo, u rathela kha u tumukanya tshikwama tsha mbuelo tsha phurofidennde tshi ḓo thoma nga ḽa 1 Ṱhafamuhwe 2016. Izwi zwi amba uri u bva ḓuvha iḽo tshikwama tsha mbuelo tsha phurofidennde tshi ḓo farwa u eḓana ngauri miraḓo ya tshikwama tsha phurofidennde musi vha tshi ḓirula mushumo vha ḓo tendelwa u dzhia tshararu tsha mbuelo ya tshikwama tsha phurofidennde sa kheshe yo badelwaho ngeno tshambili tsha mbuelo yavho vha tshi ḓo tshi shumisa u renga anyuwithi. Maitele enea mathihi a ḓo shumiswa na kha miraḓo ya zwikwama zwa mindende zwazwino.Tshanduko kha theo ya milayo i kwama vhathu vha holesaho na vhanwe vhathu vhoṱhe vha welaho kha zwikwama zwa phurofidennde.Tshivhalo dza madzangano na vhathu vho ṱahisa mbilalelo nga ha u thomiwa ha tshanduko ntswa vha ita mikumedzo kha muvhuso nga ha u thomiwa uhu. Zwi khagala uri na nga nnḓa ha maitele a vhukwamani o iteswaho phanḓa ha musi mulayo u tshi phasiswa uri mbilaelo idzo dzi kha ḓi vha hone nahone mbilaelo idzo dzi fanela u tandululwa  nga u ṱavhanya u itela uri musi mulayo u tshi thoma tshanduko kha mbuelo dza tshikwama tsha phurofidennde dzi ḓo thomiwa zwavhudi hu si na zwikhukhulisi.Nga mulandu wa zwenezwo, Khabinethe yo dzhia tsheo ya u amba nga khwiniso theo ya milayo kha Mulayo wa Khwiniso wa Milayo ya Mithelo nga u ṱavhanya na u fhirisela phanḓa ḓuvha ḽa u thoma u bva kha ḽa 1 Ṱhafamuhwe 2016 u ya kha ḽa 1 Ṱhafamuhwe 2018 u itela u tendela u isa phanḓa vhukwamani na vhathu vhoṱhe vha kwameaho vha ndeme. Vhukwamani uhu vhu nga bveledza u khwiniswa hafhu ha milayo iyi. Mulayotibe wa Khwiniso u ḓo ambiwa ngawo Phalamenndeni maḓuvhani a si gathi aḓaho.6. Ndiliso6.1 Khabinethe i fhirisela ndiliso dzayo kha u fhira shangoni ha Mubishopo Vho Glayton Modise vha Kereke ya International Pentecostal Holiness. Mubishopo Vho Modise vho ranga phanḓa tshivhidzo tshi re na vhatevheli vha fhiraho miḽioni tharu kha ḽa Tshipembe ha Afrika, nga murahu ha lufu lwa khotsi avho nahone mutumbuli wa kereke iyi Vho Comforter Frederick Modise nga 1996.6.2 Khabinethe i fhirisela u pfa hayo vhuṱungu kha u ṱuwa fhano shangoni ha Muṅwaleli Guṱe wa kale wa Vhuthihi ha Dzitshakha (UN) Khosi Boutros Boutros-Ghali.  Vho thoma mushumo uyu nga 1992 nga tshifhinga tsha ṱhuṱhuwedzo ye ya vha i tshi khou aluwa ya UN nga murahu ha mushumo wayo kha nndwa ya Gulf, vha shuma themo yavho nthihi ya miṅwaha miṱanu. Vho lovhela ngei vhuongeloni ha Cairo nga Ḽavhuvhili vhe na miṅwaha ya 93. Vha ḓo humbulwa nga u shela havho mulenzhe kha mulalo na demokirasi. 7. U fhululedza7.1 Khabinethe i fhululedza Vho Kevin Govender u bva Ofisini i re Cape Town ya Ḓivhaṋaledzi u itela Mveledziso na Mbumbano ya Ḓivhaṋaledzi ya Dzitshakha vhane vha ḓo pfufhiwa nga Medala wa Edinburgh wa 2016 nga u vha thoma Ofisi ya Ḓivhaṋaledzi u itela Mveledziso ngei Cape Town. Vho Govender ndi muAfrika Tshipembe wa u thoma u ṱanganedza pfufho iyi ya nṱhesa saintsi na thekinoḽodzhi ine ya shela mulenzhe kha u pfesesa na mutakalo wa vhuthu.Khabinethe i fhululedza mutshini wa ballete Leroy Mokgatle we a wina pfufho ya Mutakalelwa nga Vhaṱaleli na ndambedzo ya tshikolo ngei kha Muṱaṱisano wa Dzhitshakha wa Ballete ngei Prix de Lausanne kha ḽa Switzerland. Ndi muAfrika Tshipembe wa u thoma u wina ndambedzo iyi ya tshikolo nga murahu ha miṅwaha ya 28 nahone ndi wa vhuvhili kha ḓivhazwakale ya shango ḽashu.Khabinethe i huthihi na Muphuresidennde Vho Zuma kha u fhululedza vhawini vha Pfufho dza vhuvhili dza Vhuthu. Pfufho idzi dzi dzhiela nṱha vharangaphanḓa vha nḓowetshumo ya Afrika Tshipembe na vhaḓivhalea kha u shela havho mulenzhe kha u ṱuṱuwedza dzangalelo ḽa lushaka na mikhwa u mona na khungulu.  Khabinethe i fhululedza mutambi wa fuluthu Wouter Kellerman, tshigwada tshi sa shumisi zwilidzo Ladysmith Black Mambazo na muimbi wa nyimbo dza kereke Neville D kha u nangwa havho kha dzi Grammy dza 2016. Vhakoni avha ndi khwelo nahone vha fhefheḓisela nṱha fulaga ya Afrika Tshipembe.8. U tholwaU tholwa havho hu ḓo thoma ha khwaṱhisedzwa nga ndalukanyo dzavho na u sedzwa arali vhe si na milandu.8.1 Bodo ya Maḓi ya Devhula ha Lepelle:a) Khosi Vho Thovhele Tshivhase (Mudzulatshidulo);b) Vho Matsebe Ivor Phasha (Muthusa Mudzulatshidulo);c) Vho Thandeka Thembekile Celiwe Hlongwa (muraḓo);d) Vho Boxing Phillemon Sebola (muraḓo);e) Vho Ntale Herold Matsepe (muraḓo);f) Vho Mankone Mabataung Ntsaba (muraḓo);g) Vho L Malamba (muraḓo);h) Vho Josephine Mampheri Letsoalo (muraḓo); nai) Vho Makgetsi Annabelle Mphahlele (muraḓo).8.2 Advocate JB Skosana vho tholwa sa Muthusa Mulangi-Guṱe (DDG): Tshumelo ya Khothe Muhashoni wa Vhulamukanyi na Mveledziso ya Ndayotewa (DoJ&CD).8.3 Vho GB La Foy vho tholwa sa DDG: Mveledziso ya Ndayotewa Muhashoni wa Vhulamukanyi na Mveledziso ya Ndayotewa (DoJ&CD).Mbudziso:Vho Phumla Williams(Muambeleli wa Khabinethe vho tou Farelaho)Luṱingo: 083 501 0139"
Tshitatamennde nga ha muṱangano wa Khabinethe nga ḽa 2 Ṱhafamuhwe 2016,3 Mar 2016,https://www.gov.za/speeches/statement-cabinet-meeting-2-march-2016-3-mar-2016-0000,https://www.gov.za/ve/speeches/tshitatamennde-nga-ha-mu%E1%B9%B1angano-wa-khabinethe-nga-%E1%B8%BDa-2-%E1%B9%B1hafamuhwe-2016-3-mar-2016-0000,"1. U thomiwa ha mbekanyamushumo dza ndeme dza muvhuso1.1. Khabinethe yo ṱanganedza Tshipitshi tsha Mugaganyagwama 2016 tshe tsha kumedzwa nga Minisita wa zwa Masheleni Vho Pravin Gordhan nga ḽa 24 Luhuhi 2016. Mugaganyagwama uyu u sumbedza u konḓelela hashu, u ḓikumedzela na u kona zwenezwi ri khou lingedza u wana nḓila kha nyimele mmbi ya ikonomi kha ḓivhazwakale ya zwino.Mugaganyagwama u fhindula zwine shango ḽa khou ṱoḓa zwone nahone u vusa fulufhelo kha ikonomi nga u vhea shango kha nḓila ya nyaluwo ya ikonomi i katelaho nahone ine ya nga fulufhelwa.Khabinethe i isa phanḓa u ṱanganedza tsheo yavhuḓi ya maga a ndango ya tshumiso ya masheleni nahone i fulufhedzisa u shumisana na sekhithara dzoṱhe kha u shela mulenzhe kha nungo dza vhoṱhe dza lushaka u itela u thoma zwe zwa fulufhedziswa nga mugaganyagwama.1.2. Khabinethe yo ṱanganedza u rwelwa ṱari ha Presidential Press Corps (PPC) nga Muphuresidennde Vho Jacob Zuma. PPC i ḓo vhumbwa nga vhaedithi vha polotiki, vhavhigi vha polotiki, vhoramafhungo vha polotiki na vhoramafhungo vha ikonomi vhe vha akhiredithiwa uri vha vha vhige Ofisi ya Muphuresidennde lwa tshoṱhe nahone tshifhinga tshoṱhe.Ndivho ya PPC ndi u ṋetshedza khwiniso ya tswikelelo ya mafhungo nga vha nyanḓadzamafhungo. I ḓo dovha hafhu ya khwinisa tswikelelo nga vha nyanḓadzamafhungo kha Muphuresidennde na Ofisi ya Muphuresidennde, u itela uri vhoramafhungo vha wane mafhungo a siangane na maitele a u khwaṱhisa kupfesesele kwavho na kuvhigele kwavho. Miraḓo ya mabambiri i ḓo wana mazwiwa u bva kha Muthusa Muphuresidennde kana Minisita ufhio na ufhio ane Muphuresidennde vha mu ramba u kumedza mbekanyamushumo dza ndeme dza lushaka.1.3. Khabinethe yo tahisa u ṱanganedza hayo u shela mulenzhe ho itwaho nga Afrika Tshipembe kha mvusuludzo ya mulalo ngei Burundi, zwi tshi tshimbilelana na u ḓikumedzela kha mbekanyamaitele ya nnḓa u itela uri hu vhe na mulalo na vhudziki kha dzhango ḽashu.Yo isa phanḓa nga u ṱanganedza mvelelo dza Nyambedzano dzi katelaho vhoṱhe dza Burundi dze dza farwa tshifhingani tsha madalo a vhurumelwa ha nṱhesa ha Vharangaphanḓa vha Mashango na Mivhuso ngei Bujumbura kha ḽa Burundi he ha vha ho rangwa phanḓa nga Muphuresidennde Vho Zuma.1.4. Khabinethe yo ṱanganedza u tholwa ha Muphuresidennde Vho Zuma nga Muṅwaleli Guṱe Vho Ban Ki-moon vha Vhuthihi ha Dzitshakha (UN), u vha muthusa mudzulatshidulo wa Khomishini ya Nṱhesa nga ha Mishumo ya zwa Mutakalo na Nyaluwo ya Ikonomi vha tshi thusana na Muphuresidennde Vho François Hollande vha Riphabuliki ya France. Izwi a si lwa u thoma he Muphuresidennde Vho Zuma vha tholwa nga dzangano ḽa ḽifhasi u ita mushumo kha vhugalatenga ha ḽifhasi. U nangwa uhu hu sumbedza u dzhielwa nṱha ha vhurangaphanḓa vhune ha khou itwa nga Muphuresidennde washu kha luvhanḓe lwa dzitshakha.Khomishini i ḓo ṱuṱula u sikwa ha zwikhala zwa mishumo zwiswa kha sekithara ya zwa mutakalo mashangoni oṱhe, zwihulusa mashango a so ngo bvelelaho. Izwi zwi dovha hafhu u khwaṱhisa u thomiwa ha Adzhenda 20130 ya Mveledziso i Vhuedzaho, ine ya ḓo thusa vhukuma kha u tandulula khaedu tharu dza tshaeho ya mishumo, vhushai na u sa eḓana.1.5. Khabinethe yo ṱanganedza u rwelwa ṱari ha Saveyi ya Tshitshavha ya Lushaka 2016 ngei Mamelodi, Pretoria nga Minisita ofisini ya Muphuresidennde Vho Jeff Radebe na Radzimbalombalo-Gute Vho Pali Lehohla. Saveyi ya ṋaṅwaha i khou itwa fhasi ha thero: “Afrika Tshipembe ḽine nda ḽi ḓivha, haya hune nda hu pfesesa” nahone yo pika miṱa i fhiraho 1.5 miḽioni – tshivhalo tsha nṱhesa u swika zwino hu tshi vhambedzwa na saveyi yo farwaho miṅwaha miṱanu yo fhiraho ye ya shumisa miṱa ya 300 000 fhedzi. Saveyi i ḓo itwa nga Lambamai nahone mvelelo dzi ḓo vha hone mafheleloni a ṅwedzi wa Fulwi 2016.1.6. Khabinethe i dzhiela nṱha nga mbilaelo muvhigo wo kumedzwaho nga Dzangano ḽa Mutakalo ḽa Ḽifhasi na Dzangano ḽa Mveledziso na Tshumisano ya Ikonomi kha Mbudziso dza Maraga nga zwa Mutakalo yo rangwaho phanḓa nga Justice Sandile Ngcobo. Mivhigo i sumbedza uri Afrika Tshipembe ḽi ṋetshedza tshumelo ya zwa mutakalo i ḓuresaho musi ḽi tshi vhambedzwa na maṅwe mashango. Khabinethe i ḓo imela mafhedziselo a ṱhoḓisiso phanḓa ha musi i tshi amba nga ha fhungo iḽi.2. Tsheo dza ndeme dza Khabinethe2.1. Khabinethe yo tendela u gandiswa ha Mvetamveto ya Maano a u Tandulula Tshikafhadzo ya Muya fhethu Zwitshavhani zwo Ḓalesaho Vhathu vha Mbuelo ya Fhasi zwa Afrika Tshipembe u itela vhupfiwa ha vhathu. Maano a lingedza u ṋetshedza u maga o ḓiimisela o sedzesaho kha u tandulula tshikafhadzo yo hulelaho kha vhuṅwe vhupo ha zwitshavha zwo ḓalesaho vhathu vha mbuelo ya fhasi. I ṋetshedza maga o pfananywaho kha u thoma nungo dza u fhungudza u fhisa zwivhaswa miṱani. U dzhenelela uhu ndi u itela u vhona uri fhethu afha hu tevhedzela Zwitandadi zwa Khwaḽithi ya Muya Hoṱhehoṱhe zwa Lushaka. Maano aya o sedzesaho a ḓo tikedza maano a lushaka a re hone u tandulula tshikafhadzo ya muya shangoni lashu.2.2. Khabinethe yo tendela u vha muthusa ṋemuṱa wa Muṱangano wa AIDS wa Dzitshakha wa vhumbili (AIDS 2016) vhukati ha muvhuso na Dzangano ḽa AIDS ḽa Dzitshakha ngei Sentharani ya Miṱangano ya Dzitshakha kha ḽa Durban u bva nga ḽa 18 u ya kha ḽa 22 Fulwana 2016. U vha ṋemuṱa wa muṱangano zwi ḓo thusa shango ḽashu kha nungo dzalo kha mafhungo a HIV na Lufhiha ngeno zwi na masiandoitwa kha iṅwe khaedu nthihi Afrika Tshipembe, kha dzingu na kha ḽifhasi.Muṱangano uyu u ḓo ṋea vhaṱoḓisisi u bva ḽifhasini ḽoṱhe luvhanḓe lwa u kovhana mvelaphanḓa dza zwino dza sainthifiki kha sia iḽi, u guda vhukoni ha vhaṅwe na u bveledza maano a u isa phanḓa zwithu zwoṱhe zwa nungo dzo ṱanganelanaho kha u lafha na u thivhela HIV.3. Milayotibe3.1. Khabinethe yo tendela u kumedzwa ha Mulayotibe wa Khwiniso wa Vhuendi ha Shangoni ha Lushaka wa 2015 Phalamenndeni, une wa khwinisa Mulayo wa Vhuendi ha Shangoni wa Lushaka wa 2009, (Mulayo 5 wa 2009). Khwiniso iyi ya Mulayo wa Vhuendi ha Shangoni wa Lushaka wa 2009 i ḓo isa phanḓa maitele a u lugisa na u fhatulula sisiteme ya vhuendi ha shangoni ha lushaka. Izwi zwi so shela mulenzhe kha u tsireledzea, u swikelelea, vhukhwine na vhuḓi ha tshumelo ya vhuendi ha tshitshavha.Mulayotibe u ṋea mveledziso ntswa kha sekithara ya vhuendi ya tshitshavha. Mulayotibe u ṋetshedza ngeletshedzo kha, vhukati ha zwiṅwe, vhuendi ha nyito dza vhathu; tshumelo ya zwiendedzi zwi vhidzwaho nga sisiteme ya zwishumiswa zwa eḽekiṱhironiki na ṅwalwa ha vhuendi ha tshitshavha. U dovha hafhu wa ṋea u bvisela khagala ndangulo kha maanḓa na ndango kha u bviswa ha ṱhanziela dza vhashumisi vha vhuendi ha tshitshavha.Mulayotibe uyu u do konisa phaḓaladzo ya Vhuṱumani ha Vhuendi ha Tshitshavha ho Ṱanganelanaho nahone u vha tshipiḓa tsha Pulane ya Themamveledziso ya Lushaka na Thandela 7 ya Maano o Ṱanganelanaho, ane a sedza kha u shumisa mveledziso yo pfananywaho ya dziḓoroboni na vhuṱumani ha vhuendi ho ṱanganelanaho u fhaṱa ḓorobo sa nzhini dza nyaluwo.4. Mitambo ine ya khou ḓa4.1. Muphuresidennde Vho Zuma vha ḓo ya Madaloni a Muvhuso kha Riphabuliki ya Federala ya Nigeria u bva nga ḽa 8 u ya kha ḽa 9 Ṱhafamuhwe 2016. Madalo a Muvhuso a ḓo khwaṱhisa nyambedzano dza vhavhili dzi re hone na u isa phanḓa mbambadzo vhukati ha dzingu.4.2. Ṅwedzi wa Pfanelo dza Vhathu nga Ṱhafamuhwe 2016 u ḓo pembelelwa fhasi ha thero: “Afrika Tshipembe ḽo vhumbana ḽi lwaho na tshiṱalula.” Muhasho wa Vhutsila na Mvelele wo dzula wo lugisela mbekanyamushumo ya ṅwedzi woṱhe ine ya katela mutevhe wa nyambedzano nga ha u shumisana u fhaṱa tshitshavha tshi sa ṱaluli nga muvhala, mbeu, tshi eḓanaho nahone tsha dimokirasi. Khabinethe i ramba MaAfrika Tshipembe u ṋea vhupfiwa nga ha Pulane ya Nyito ya Lushaka u lwa na Tshiṱalula, Khethululo nga Muvhala, U lwa na vhabvannḓa na u sa Konḓelelana hu re Vhushaka nazwo (2016-2021) phanḓa ha ḽa 30 Fulwi 2016. Pulane i ṋetshedza ṅwongo wa mbekanyamaitele ya tshitshavha ya u lwa na khethululo nga muvhala ine ya ḓo thusa kha u ombedzela zwipikwa zwashu zwa pfanelo dza vhathu dza dzitshakha.  4.3. Nyambedzano ya u Lwa na Zwidzidzivhadzi ya Afrika-Russia ngei ICC ngei Durban u bva nga ḽa 8 u swika ḽa 9 Ṱhafamuhwe 2016 i ṋea luvhanḓe lwa u khwaṱhisa Pulane Khulu ya Zwidzidzivhadzi ya Lushaka (2013-2017).Nndwa ya u lwa na zwidzidzivhadzi i tshimbilelana na Pulane ya Mveledziso ya Lushaka nahone nyambedzano dzi fhasi ha AU kha u linga u swikelela zwipikwa u ya nga Buthano ḽa Vhugevhenga ho Dzudzanywaho vhu Pfukaho mikano na Zwidzidzivhadzi nga UN, Ndangulo ya Zwidzidzivhadzi kha Pulane ya Nyito ya AU (2013-2017) na tsheo dza BRICS (Brazil, Russia, India, China na Afrika Tshipembe).Muṱangano uyu ndi dzulo ḽi no khou tou dovha ḽa Nyambedzano ya u Lwa na Zwidzidzivhadzi ya Afrika-Russia, dzine dza vha na ndivho ya u kumedza maimo o ṱanganelanaho nga ha uri vharangaphanḓa vha ḽifhasi vha khou lingedza u lwa hani na thaidzo ya zwidzidzivhadzi ya dzitshakha. Izwi zwi ḓo dzinginywa ngei kha Dzulo ḽa Buthano ḽa Guṱe ḽa UN nga Lambamai 2016.4.4. Muvhuso – u kha vhufarakani na Ofisi ya Muṅwaleli ya Mashango a mulanganelano, Yunivesithi ya Afrika Tshipembe (UNISA) na Zhendedzi ḽa Mveledziso ya Vhaswa ḽa Lushaka – vha ḓo vha ṋemuṱa wa Muṱangano wa mashango a Mulanganelano wa Vhuvhili nga ha Mishumo ya Vhaswa ngei kha khamphasi ya UNISA NGEI Pretoria u bva nga ḽa 8 u swika ḽa 10 Ṱhafamuhwe 2016. Muṱangano u ḓo farwa fhasi ha thero: “Nyambedzano na Vhaswa nga ha u Fhaṱa Lushaka: Mushumo wa Mishumi wa Muswa” nahone vha ḓo ṱhaṱhuvha hafhu mushumo wa vhagudisi vha mishumo ya vhaswa na vhaakhademi kha nyambedzano na vhaswa nga ha mveledziso ya mashango avho.5. Maimo a khabinethe kha mafhungo a ndeme a mupo5.1. Khabinethe i khwaṱhisedza mulaedza nga Muphuresidennde Vho Zuma nga ha ṱhoḓea ya u ṱhonifha zwiimiswa na maitele o sikwaho u ya nga Ndayotewa ya Riphabuḽiki ya Afrika Tshipembe ya 1996 na mulayo. Muphuresidennde Vho Zuma vha khou shuma na fhungo ḽa Minisita wa Masheleni na Khomishinari wa Tshumelo ya Mbuelo ya Afrika Tshipembe nga nḓila dzo teaho vha tshi khou shumisa maga o teaho a mulayoni.Muphuresidennde vho khou lugisa maga o teaho u tandulula mafhungo nga vhuḓifhinduleli nahone zwavhuḓi u itela mbuelo ya vhoṱhe. Khabinethe i ita khuwelelo kha vhoṱhe vha re na dzangalelo uri vha dzike na u ḓibvisa, nahone vha ṋee mafhungo aya tshikhala uri a tandululee vha tshi shumisa nḓila dzo teaho.5.2. Khabinethe i ita khuwelelo kha MaAfrika Tshipembe vhoṱhe uri vha ḓiṅwalisele Khetho dza Muvhuso Dzapo dza 2016 nga ḽa 5 na ḽa 6 Ṱhafamuhwe 2016. Vhunga zwo fhambana na khetho dza lushaka, khetho dza muvhuso dzapo dzi ṱoḓa uri vhaṅwalise kha wadi ine vha dzula khayo.Ndi zwa ndeme u vha na Ḽiṅwalo ḽa Vhuṋe (ID) – ID dala ya bakhoudu na ID ya garaṱa dzi ḓo ṱanganedzwa – na u ṱola maimo avho a u ḓiṅwalisela, nomboro ya wadi na vhupo ha tshiṱitshi tsha u khethela. Ofisi dzoṱhe dza Muhasho wa Muno dzi ḓo vula u bva nga 08:00 u swika nga 17:00 nga ḽa 5 na ḽa 6 Ṱhafamuhwe 2016, zwine zwa khou tshimbilelana na awara dza mushumo wa Khomishini ya Khetho yo Ḓiimisaho lwa maḓuvha mavhili.Khabinethe i ita khuwelelo kha vhaswa vhothe na vhakhethi lwa u thoma uri vha ḓiṅwalisele u khetha. Nga u khetha vha vha vho dzhia ḽiga kha u ita uri ipfi ḽavho ḽi pfiwe kha tsheo dzine dza vha kwama na u kwama tshitshavha tshavho. Muvhuso wapo u zwanḓani zwavho!5.3. Khabinethe i sasaladza migwalabo ya matshudeni i re pfudzungule, ye ya khakhisa u guda kha dziṅwe dza dziyunivesithi nahone ya vhanga u kwashekwanywa ha ndaka. Migwalabo iyi i khakhisa matshudeni kha tshifhinga tshavho tsha u isa pfunzo dzavho phanḓa nahone i na masiandoitwa kha pfanelo dzavho dza pfunzo ya nṱha. Muvhuso wo vula nḓila dza vhudavhidzani na vhathu vhoṱhe vhakwameaho kha pfunzo ya nṱha uri hu vhe na khaseledzo na nyambedzano. Izwi zwo ita uri hu vhe na vhuedzedzwa ha nyimele na u ṱuṱuwedza matshilisano yunivesithi dzashu ane a lingedza u wana thandululo kha khaedu dza tshifhinga tsha vhukati na dza tshifhinga tshilapfu dzi re na vhuṱumani na u khwinisa sekithara sa zwo ṱalutshedzwaho kha tsheo dza 2015 dza Samithi ya u Khwinisa Pfunzo ya Nṱha.Khabinethe i tikedza nungo dza mazhendedzi a mulayo u vhona uri u guda hu khou vhuelela ngonani, na uri ndaka na pfanelo dza vhathu zwo tsireledzea. Mulayo ndi wa ndeme nahone u fanela u tevhelwa tshifhinga tshoṱhe. U vhuelela ngonani na vhudziki zwi fanela u itea yunivesithi dzashu u itela uri mbekanyamushumo dza akhademi dzi bvele phanḓa ngeno khaedu dza tshifhinga tsha vhukati na dza tshifhinga tshilapfu dzi tshi khou tandululwa.    Khabinethe i vhandela zwanḓa matshudeni vhe vha ima vho khwaṱha vha tshi lwa na khethululo na u lwa na vhatshena vha tshi tikedza nndwa yavho, zwine zwa sumbedza u vha tsumbo ya uri ri nga shumisana u fhaṱa kha mvelaphanḓa na mbuelo yo itwaho kha sekithara ya pfunzo ya nṱha kha u lugisela ṅwaha uno wa akhademi. Ri fanela u tsireledza mvelaphanḓa na u tendela vhudziki kha yunivesithi dzashu.Khabinethe i ita khuwelelo hafhu kha vhathu vhoṱhe vha kwameaho uri vha shumisane u itela uri yunivesithi dzashu dzi vhe vharangaphanḓa vha nyambedzano dza vhoṱhe na khwiniso.5.4. Khabinethe i dzhiela nṱha mukumedzo wa u ṱangana ha mashumele a u panga maboḓeloni mararu a Khamphani ya Coca Cola Afrika Tshipembe. Khabinethe i dzhiela nṱha uri mafhungo aya a ḓo pfiwa phanḓa ha Ndango ya Miṱaṱisano. Khabinethe yo ṱahisa mbilaelo dzayo kha mukumedzo uyu vhunga hu tshi ḓo vha na ndozwo ya mishumo na u fhungudzea ha mishumo kha thengiselano i vhangwaho nga u ṱangana uhu. Ho sedzwa maimo a nṱha a ṱhahelelo ya mishumo, Khabinethe i ita khuwelelo kha dzikhamphani uri dzi vhone uri mishumo a i lozwea nahone maimo a ṱhanganyelo ya mishumo ha khou kwamea.5.5. Khabinethe i fhululedza Muambasada wa Afrika Tshipembe kha Dzangano ḽa Mbambadzo ḽa Ḽifhasi (WTO), Vho Xavier Carim, vhe vha nangwa u vha mudzulatshidulo wa Dzangano ḽa Nzudzanyo ya Khuḓano ḽa Khoro Guṱe ya WTO. Khoro Guṱe ndi tshipiḓa tsha nṱhesa tsha u dzhia tsheo tsha WTO vhukati ha Muṱangano wa Dziminisita. U nangwa ha Muambasada Vho Carim zwi dovha zwa vha tshipiḓa tsha mushumo wa ndeme une Afrika Tshipembe ḽa ita kha WTO nahone hafhu ndi tshipiḓa tsha vhuṱanzi kha vhukoni ha Muambasada Vho Carim.5.6. Khabinethe yo dzhiela nṱha nḓivhadzo ya itwaho nga PLC ya Barclays ya u ḓiimisela hayo u fhungudza mikovhe yayo nga 62.3 wa phesenthe kha Barclays Africa Group Limited (BAGL) miṅwahani mivhili u ya kha miraru. PLC ya Barclays, zwihulusa CEO, o ambedzana na Vhufaragwama ha Lushaka na Bannga ya Mbulungelo kha nyambedzano, nahone i ṱanganedza u ḓikumedzela ha khamphani iyi u thoma maano ayo maswa nga nḓila ine ya fhungudza masiandoitwa kha ikonomi ine BAGL ya shuma khayo. Bannga ya Mbulungelo i ḓo shumisana na Barclays PLC na BAGL u vhona uri khonadzeo ya khombo iṅwe na iṅwe u bva kha thengiselano a dzi nga vhavhi nahone maga o teaho a ḓo dzhiwa u langa u tshimbidza masheleni u itela vhubindudzi zwine zwo vhangwa nga thengiselano.5.7. Khabinethe i vulela muṅadzi vhoṱhe vhe vha swika kha makhaulakhani na vhawini vha Pfufho dza u Funza dza Lushaka dze dza farwa nga ḽa 27 Luhuhi 2016. Vhadededzi avha vho ḓiimiselaho vha bveledza shango ḽashu phanḓa nga u vhona uri kiḽasirumu dzavho dzi bveledza vhagudi vho ṱuṱuwedzeaho vhane vha ḓo shela mulenzhe kha mvelaphanḓa ya Afrika Tshipembe.5.8. Khabinethe i fhululedza Market Theatre ngei Johannesburg kha u pembelela miṅwaha yayo ya 40 i hone. Nga tshifhinga tsha muvhuso wa tshiṱalula ṱhietha yo vha tshiga tsha Nndwa nga u amba nga mafhungo a vhukuma a Afrika Tshipembe.5.9. Khabinethe i fhululedza mudededzi wa muzika, Vho Chad Hendricks, u bva ngei Retreat ngei Cape Flats kha u kunda kha Muṱaṱisano wa Vhalangakwairi wa nṱha wa Len van Zyl kha ḽa Cape Town. Pfufho yavho i katela basari ya miṅwedzi miraru ine ngayo Vho Hendricks vha ḓo guda kha Orchestra ya Philadelphia nahone vha pfumbudzwa nga Muphurofesa a ḓivheaho Victor Yampolsky ngei Chicago.5.10. Khabinethe i fhululedza mubveledzi wa fiḽimu, Vho Anant Singh, kha u wana vhuimo ha vhuraru kha fiḽimu Shepherds and Butchers kha Pfufho dza Vhaṱaleli vha Panorama kha Fiḽimu ya Fikishini ngei Ḓikitani ḽa Fiḽimu ya Dzitshakha ya Berlin. Izwi zwo swikelelwaho ndi zwihulu vhukuma vhunga fiḽimu yo vha i khou ṱaṱisana na dziṅwe fiḽimu dza 51 u bva mashangoni a 33.6. Vhathu vho tholwahoU tholwa hoṱhe hu ḓo thoma ha khwaṱhisedzwa nga ndalukanyo dzavho na u sedzwa arali vhe si na milandu6.1. U engedzwa ha konṱiraka ya Vho Mr Lionel October sa Mulanguli-Guṱe (DG) Muhashoni wa Mbambadzo na Nḓowetshumo, lwa tshifhinga tsha miṅwaha miṱanu.6.2. U tholwa ha Dr Mantlhake J Maboya sa Muthusa DG (DDG): Mbekanyamaitele ya Kharikhulamu na Tsedzuluso Muhashoni wa Pfunzo ya Mutheo.6.3. U tholwa ha Vho Shamilla Chettiar sa DDG: Tshumelo ya Nḓivho na Mbekanyamaitele Muhashoni wa Vhuendelamashango.6.4. U tholwa ha Vho Mbulelo Tshangana sa DG Muhashoni wa Madzulo a Vhathu.6.5. U tholwa hafhu ha Vho Kutoane Obed Kutoane sa Muofisiri Mulangi Muhulwane wa Koporasi ya Ndindakhombo ya Zwikolodo zwa Mbambadzelaseli ya Afrika Tshipembe SOC Limited.6.6. U tholwa ha Vho Vuyo Mafata sa Mukhomishinari wa Ndambedzo: Tshikwama tsha Ndambedzo Muhashoni wa Vhashumi.6.7. U tholwa kha Phanele ya Ndango ya u Dzhia ndaka lwa tshifhinga tsha miṅwaha miṱanu:a) Vho Neo Phakama Dongwana (Mudzulatshidulo);b) Prof Stephanie Marie Luiz (Muthusa Mudzulatshidulo);c) Prof Shirley Zinn (muraḓo wa phanele);d) Adv Rory Voller (muraḓo o nangwaho);e) Vho Wendy Ndlovu (muraḓo o nangwaho);f) Vho Annalie de Bruyn (muraḓo o nangwaho); nag) Vho Nano Abram Matlala (muraḓo wa phanele).6.8. U tholwa kha Bodo ya Koporasi ya Fulufulu ya Nyukḽia ya Afrika Tshipembe lwa miṅwaha miraru:a) Mr Nqaba Ngcobo;b) Dr Namane Magau;c) Dr Xolani Mkhwanazi;d) Dr Alex Smanga Tsela;e) Vho Rosemary Mosia;f) Dr Kelvin Kemm (Mudzulatshidulo);g) Vho Zibusise Comfort Ngidi;h) Vho Pamela Bosman; andi) Mukololo Vho Kennedy Tshivhase.Mbudziso: Vho Phumla Williams (Muambeleli wa Khabinethe vho tou Farelaho)Luṱingo: 083 501 0139"
Tshitatamennde nga ha muṱangano wa Khabinethe nga ḽa 16 Ṱhafamuhwe 2016,17 Mar 2016,https://www.gov.za/speeches/statement-cabinet-meeting-16-march-2016-17-mar-2016-0000,https://www.gov.za/ve/speeches/statement-cabinet-meeting-16-march-2016-17-mar-2016-0000,"1. Tsheo dza ndeme dza Khabinethe1.1. Khabinethe yo asesa Mivhigo ya Mvelaphanda ya Mvelele dza Kotara ya Vhuraru wa tshifhinga tsha Khubvumedzi u ya kha Nyendavhusiku 2015. Mivhigo i khou sumbedza mvelaphanḓa yavhudi kha u thomiwa ha mbekanyamushumo dza muvhuso dzine dza vha na masiandoitwa o livhaho kha u khwinisa matshilo a maAfrika Tshipembe.Mivhigo ya Mvelaphanḓa ya Mvelele i ṋetshedza vhuṱanzi ha uri muvhuso wo ita mvelaphanḓa kha u swikelela zwipikwa zwe zwa buliwa kha Muhanga wa Maano wa Tshifhinga tsha Vhukati 2014-2019. I dovha ya ri swikisa tsini ha u swikelela Bono 2030, sa zwe ḽa ambiswa zwone kha Pulane ya Mveledziso ya Lushaka (NDP), ine ndivho yayo ndi ya u lwa na vhushai, tshaeho ya mishumo na u sa eḓana.Khabinethe yo dzhiela nṱha mvelaphanḓa ya khwine yo itwaho u swikelela zwipikwa zwa ndeme. Khabinethe yo dzhiela nṱha uri vhunga mvelaphanḓa ya khwine yo itwa ho sedzwa vhunzhi ha tsumba mvelaphanḓa, hu tshee na fhethu hune ha kha ḓi ṱoḓa u dzhenelelwa ho pfananywaho nga muvhuso.2. U thomiwa ha mbekanyamushumo dza ndeme dza muvhuso2.1. Khabinethe yo ṱahisa ndivhuho dzayo kha maAfrika Tshipembe vhoṱhe vhe vha fhindula mbidzo nga Khomishini ya Khetho yo Ḓiimelaho (IEC) ya uri vhathu vha ḓiṅwalisele, vha ṱole maimo avho a u ḓiṅwalisela na u lugisa zwidodombedzwa zwavho kha rolo ya vhakhethi nga mafhelo a vhege ya ḽa 5 na 6 Ṱhafamuhwe 2016. Vhathu vha eḓanaho miḽioni tharu vho dalela zwiṱitshi zwa u khethela shango ḽoṱhe nahone 544 552 wa vho ḓiṅwaliselaho vhaswa (78.6%) vho vha vha re fhasi ha miṅwaha ya 30, zwine zwa sumbedza u ḓiimisela nga maAfrika Tshipembe u shela mulenzhe kha u fhaṱa demokirasi.Khabinethe i ita khuwelelo kha maAfrika Tshipembe uri vha shumise pfanelo yavho ya demokirasi nga u ḓiṅwalisela na u humbela avho vho ḓiṅwaliselaho kale uri vha khwaṱhisedze zwidodombedzwa zwavho vhunga hu tshi nga vha na zwiitisi zwo vhalaho zwi itaho uri hu vhe na tshanduko kha rolo ya vhakhethi.2.2. Mafhelo a vhege a u fhedzisela u ḓiṅwalisela a ḓo vha hone nga ḽa 9 na 10 Lambamai 2016 musi zwiṱitshi zwoṱhe zwa u khethela zwi tshi ḓo vula hafhu u bva nga 8:00 u ya kha 17:00. Izwi hu ḓo vha tshifhinga tsha mafhelelo tsha vhakhethi uri vha ḓiṅwalisele na u khwinisa zwidodombedzwa zwavho zwiṱitshini zwavho zwa u khethela. Fhedziha, u ḓiṅwalisela hu khou ḓibvela phanḓa ngei ofisini dza IEC dzapo nga tshifhinga tsha awara dza mushumo u bva Musumbuluwo u swika Ḽavhuṱanu, u swikela rolo ya vhakhethi ya 2016 ya Khetho dza Masipala i tshi vala nga ḓuvha ḽiṅwe ha ḓo ḓivhadzwa ḓuvha ḽa u khetha.Khabinethe i sasaladza pfudzungule kha vhunwe vhupo dze dza khakhisa mafhelo a vhege a u ḓiṅwalisela nahone i ombedzela uri a hu na muthu ane a nga thivhela muAfrika Tshipembe muṅwe na muṅwe kha u shumisa pfanelo yawe ya demokirasi ya u khetha. Khabinethe i ita hafhu khuwelelo kha vhoṱhe vha re na vhuḓifhinduleli uri vha ḓibvise kha maitele ayo a vhugevhenga nahone avho vho kwameaho vha vhige avho vhathu kha mazhendedzi a mulayo. Khabinethe i ita khuwelelo kha mazhendedzi oṱhe a mulayo uri a dzhie vhukando ho khwaṱhaho kha vhane vha pfukha mulayo.2.3. Muphuresidennde Vho Jacob Zuma vha ḓo dalela ngei Port Elizabeth nga ḽa 8 Lambamai 2016 u ita vhuṱoli kha mvelaphanḓa yo itwaho kha u bveledza themamveledziso ya vhuendi ha madini sa tshipiḓa tsha vhurangeli ha shango nga ha Ikonomi ya maḓanzhe. Ikonomi ya maḓanzhe ndi iṅwe ya zwidambo zwiraru zwa Operation Phakisa nahone i isa shango tsini ha u honolola khonadzeo kha maḓanzhe a Afrika Tshipembe, ane a vha na khonadzeo ya u shela mulenzhe u swika kha R177 biḽioni kha zwibveledzwa guṱe zwa shango nahone i ḓo sika mishumo miswa i fhiraho miḽioni.2.4. Khabinethe i ṱanganedza o fhedzwa zwavhuḓi ha Madalo a Muvhuso nga Muphuresidennde Vho Zuma kha Federal Republic of Nigeria u bva nga ḽa 8 u swika ḽa 9 Ṱhafamuhwe 2016, e a khwaṱhisa nyambedzano dza mashango aya mavhili dzi re hone dza polotiki, ikonomi na u farana kha matshilisano. Tshithihi tsha ndeme tsha madalo ayo ho vha hu u alusa Khomishini ya Mashango aya mavhili uri a swike kha maimo a Ṱhoho dza Mivhuso, zwine zwa vhea phanḓa nyaluwo ya ikonomi vhukati ha mashango aya mavhili.Khabinethe yo ṱanganedza u vulwa ha ikonomi ya Nigeria hu tshi itelwa khamphani dza Afrika Tshipembe kha sekithara dzo fhambanaho u fana na kha vhuinzhiniyara, vhudavhidzani ha ṱhingo, u fhaṱa, zwa mabufho, nyanḓadzamafhungo, vhufushi, vhumvumvusi, ndaka, thengiso ya zwishumiswa, na tshumelo ya u tandula ole na gese. Khabinethe yo lavhelela nyaluwo ya tshivhalo tsha vhubindudzi vhu bvaho Nigeria kha ḽa Afrika Tshipembe vhune ha ḓo ṱuṱuwedza mbambadzelano ya vhavhili vhukati ha mashango mavhili.  Mvelele u bva kha vhudavhidzani vhukati ha ikonomi mbili khulu kha dzhango dzi do ṱanganya ikonomi dza dzingu, nga u alusa maraga wa vhoṱhe na u alusa vhurangeli vhu re hone ha nyaluwo ya ikonomi na mishumo Afrika. Izwi zwi sumbedza uri Afrika Tshipembe ḽi kha ḓi vha fhethu ha muṱaṱisano wa vhubindudzi na musi ikonomi ya ḽifhasi i khou thengathenga, nahone zwi ḓo ita uri hu vhe na zwikhala zwa mishumo na mveledziso ya zwikili kha maAfrika Tshipembe.2.5. Khabinethe yo dzhiela nṱha uri Afrika Tshipembe ḽi ḓo shela mulenzhe kha Dzulo ḽa Mbumbano ya Dzitshakha (UN) Khomishini nga ha Maimo a Vhafumakadzi (CSW60) ḽine ḽa ḓo vha hone ngei New York, kha ḽa USA u bva nga ḽa 14 u swika 24 Ṱhafamuhwe 2016 fhasi ha thero: “U Maanḓafhadza Vhafumakadzi na vhuṱumani hazwo kha nyaluwo i vhuedzaho.” Dzulo ḽi khou itea nga ṅwaha wa ndeme kha Afrika Tshipembe vhunga zwi tshi khou sumbedza zwithu zwiraru zwa ndeme, Anivesari ya vhu20 ya Ndayotewa ya Riphabuḽiki ya Afrika Tshipembe ya 1996, Anivesari ya vhu40 ya Migwalabo ya Vhaswa vha Soweto na Anivesari ya vhu60 ya matshi wa vhafumakadzi wa 1956.Afrika Tshipembe ḽo kumedza muvhigo kha UN CSW60 nahone izwi zwi ḽi ṋea tshifhinga tsha u kala mvelaphanḓa yo itwaho u bva u thomani ha demokirasi yashu. Ndi zwa ndeme u dzhiela nṱha uri u bva miṅwahani ya demokirasi ya Afrika Tshipembe, nahone vhukati ha zwiṅwe zwithu, u shela mulenzhe kha Muṱangano wa vhu4 wa Ḽifhasi wa Vhafumakadzi nga 1995, na u sainiwa ha Mulevho wa Beijing na Luvhanḓe lwa Nyito nga ṅwaha wonoyo muthihi.U ya nga thandululo E/RES/2013/18 ya Khoro ya Matshilisano na Ikonomi ya UN, Afrika Tshipembe ḽo ḓikumedzela u bvela phanḓa u shumisa Mulevho wa Beijing na Luvhanḓe lwa Nyito, zwine zwa vha ṅwongo wa u maanḓafhadza vhafumakadzi na u vha bveledza.3. Milayotibe3.1. Khabinethe yo tendela u kumedzwa ha Muvhuso Wapo: Mulayotibe wa Khwiniso wa Zwiimiswa zwa Masipala wa 2016 kha Phalamennde. Khwiniso dzi khou itwa kha Muvhuso Wapo: Mulayo wa Zwiimiswa wa Masipala, 1998 (Mulayo 117 wa 1998), we wa thomiwa phanḓa ha khetho dza mivhuso yapo dza demokirasi dza u thoma we wa itea nga 5 Nyendavhusiku 2000.Khwiniso dzi ḓo khwinisa ndaulo ya khetho dza mivhuso yapo nahone vhukati ha dziṅwe dza tshanduko, u lingedza u:a) khwinisa zwiṱaluli zwa masipala dza Khethekanyo A;b) bvisa referentsi dzoṱhe kha vhupo ha ndaulo ya madzingu;c) bvisela khagala ḓuvha ḽa u thoma mushumo nga mukhantselara;d) ta uri Muphuresidennde u fanela u vhea na u ḓivhadza ḓuvha ḽa khetho dza masipala;e) tendela u engedzwa kha u ḓivhadza mvelelo dza khetho;f) ṱoḓa uri mulanguli wa masipala a ḓivhadze IEC nga ha zwikhala zwi re hone zwa mishumo zwa wadi;g) ta uri Muraḓo wa Khoro Ndanguli a ḓivhadze na u vhea ḓuvha ḽa khetho;h) bvisela khagala ṱhoḓea dza tshivhalo tsha muṱangano wa khoro;i) bvisela khagala nyimele dza u khethwa ha mukhantselara ane a vha mulangadzulo nga tshifhinga tsha muṱangano wa khoro;j) engedza phambano ya tshivhalo tsha vhakhethi kha wadi iṅwe na iṅwe nga tshifhinga tsha muṱangano wa khoro; nak) engedza phambano ya tshivhalo tsha vhakhethi kha wadi iṅwe na iṅwe nga tshifhinga tsha mikano u bvisela khagala nyavhelo ya madzulo kha mimasipala yapo.4. Mitambo ine ya khou ḓa4.1. Muphuresidennde Vho Zuma – vhone sa mudzulatshidulo na Muphuresidennde Vho François Hollande vha France wa Khomishini ya Maimo a Nṱha nga ha Nyaluwo ya Ikonomi na Mishumo ya vha zwa Mutakalo – vho ḓo dzhenela u rwela ṱari hayo ngei Lyon, kha ḽa France nga Ḽavhuraru, ḽa 23 Ṱhafamuhwe 2016. Khomishini yo sedzesa kha ṱhoḓea ya dziphurofeshenala dza mutakalo kha mashango a mbuelo ya fhasi na ya vhukati. Vhurangeli uhu ha UN vhu lavhelelwa u engedza vhutsireledzi ha mutakalo ḽifhasi ḽoṱhe na u ṱuṱuwedza nyaluwo ya ikonomi yo katelaho, zwine zwa shela mulenzhe kha u thomiwa ha Adzhenda 2030 ya Mveledziso ya Tshifhinga tshilapfu.4.2. Muphuresidennde Vho Zuma vha ḓo dzhia Madalo a Muvhuso u ya ngei Kha ḽa Saudi Arabia u bva nga ḽa 27 u swika 28 Ṱhafamuhwe 2016, zwine zwa ḓo khwaṱhisa vhusaka vhukati ha mashango aya mavhili.4.3. Muphuresidennde vha ḓo dzhenela Samithi ya vhu4 ya Vhutsireledzi ha Nyuklia ngei Washington, kha ḽa USA u bva nga ḽa 31 Ṱhafamuhwe u swika 1 Lambamai 2016. Samithi i ḓo amba nga ha khombo ya vhutherorisi ha nyuklia na u vhea khagala maga ane a nga dzhiwa nga tshitshavha tsha dzitshakha u fhungudza tshumiso ya matheriala wo ḓalesaho uranium, u wana matheriala dzi so ngo tsireledzeaho, u ṱoḓisisa na u khakhisa ndingo dza vhutherorisi ha nyuklia.4.4. Muphuresidennde Vho Zuma vha ḓo ranga phanḓa u pembelela Ḓuvha ḽa Pfanelo dza Vhathu ngei Moses Mabhida Stadium kha la KwaZulu-Natal nga Musumbuluwo, wa ḽa 21 Ṱhafamuhwe 2016 fhasi ha thero: “Afrika Tshipembe ḽo vhumbana kha u lwa na khethululo.” Sa zwe zwa ḓivhadzwa kha mulaedza wa phuresidennde vha tshi amba na lushaka nga 2016, ṋaṅwaha Ḓuvha ḽa Pfanelo dza Vhathu ḽi ḓo vha mutheo wa mbekanyamushumo ya tshifhinga tshilapfu ya u fhaṱa lushaka lu sa khethululi nga mbeu – hu nga vha miṱani yashu, zwitshavhani, miṱangano ya tshitshavha, mishumoni kana kha dziṱhingo. Ri fanela u shumisana uri ri swikelele demokirasi yo vhumbanaho, i sa khethululi nga muvhala na nga mbeu.4.5. Miraḓo ya Vhalangulu vhahulwane vha ḓo davhidzana na maAfrika Tshipembe shango ḽoṱhe nga tshifhinga tsha National Imbizo Focus Week vhukati ha ḽa 4 na 10 Lambamai 2016, fhasi ha thero: “Roṱhe ri isa Afrika Tshipembe phanḓa: Alusani Afrika Tshipembe.” Vhege iyi ndi tshiḓakaṅwe na Vhege ya Vhukhethoni ya Phalamennde na tshihumbudzo tsha Ṅwedzi wa Mbofholowo.Khabinethe i ṱuṱuwedza maAfrika Tshipembe u shela mulenzhe kha zwiwo izwi na u davhidzana na vharangaphanḓa vhavho vha polotiki. Imbizo Focus Week i ḓo bvisela khagala u thomiwa ha Pulane ya Mbuno dza Ṱahe ine ndivho yayo ndi u khwaṱhisa nyaluwo ya ikonomi na u sika mishumo ine ya khou ṱoḓea nga maanḓa. I ḓo dovha ya phurofaila u bvelela ha muvhuso wapo, hu tshi katelwa na zwe zwa swikelelwa nga kha mivhuso pulane ya mvusuludzo ya mivhuso yapo – maele a U Vhuelela kha zwa Mutheo.Vhege iyi i dovha ya vha tshiḓakaṅwe na mafhelo a vhege a u ḓiṅwalisela a mafhelelo phanda ha Khetho dza Masipala dza 2016, i tshi dovha hafhu ya ṋetshedza vharangaphanḓa vha polotiki tshifhinga tsha u ṱuṱuwedza na u kuvhanganya maAfrika Tshipembe nga kha mafulo a pfunzo ya vhakhethi uri vha ḓiṅwalisele na u khwaṱhisedza zwidodombedzwa zwavho zwa u khetha.4.6. Mufarisa Muphuresidennde Vho Cyril Ramaphosa vha ḓo vula Samithi ya vhu2 ya Khoro ya Mveledziso ya Vhashumi ine ya ḓo itea ngei Sentharani ya Mabuthano ya Gallagher ngei Midrand nga ḽa 29 na 30 Ṱhafamuhwe 2016 fhasi ha thero: “Vhufarakani ha zwikili – Khuwelelo ya Nyito.” Samithi i khou ḓa na vhakwameaho u bva kha sekithara ya pfunzo ya nṱha u thusa kha mveledziso yayo na u thoma vhufarakani vhune ha sika zwiimiswa zwa pfunzo ya nṱha zwa nḓowetshumo dzo khwaṱhaho-dzo ḓilugiselaho.4.7. Vhege ya Maḓi ya Lushaka 2016 i ḓo itea u bva nga ḽa 14 u swika 22 Ṱhafamuhwe fhasi ha thero: Maḓi a vhathu, maḓi nga vhathu.” Vhege i ḓo phurofaila maḓi sa pfanelo ya vhathu nga u ḓivhadza nga ha vhathu vhane vha si kone u swikelela maḓi o kunaho a nweaho.Muhasho wa Maḓi na Vhuthathatshili u kha maitele a u fhelisa sisiteme ya mabakete nahone u swika zwino wo no fhelisa 78.8% wa sisiteme ya mabakete madzuloni a vhathu a si fomala Afrika Tshipembe. Mavunḓu a sumbe o shuma zwavhuḓi nga u tou angaredza o swikelela 90% ya u fhelisa. Avho vho swikelelaho u fheliswa tshoṱhe madzuloni a vhathu a si fomala ndi KwaZulu-Natal, Devhula Vhukovhela, Mpumalanga na Gauteng,  Kapa Vhukovhela yo swikelela 99.8% ya u fhelisa. U bva kha tshipikwa tsha 26 120 Kapa Devhula, Kapa Vhubvaḓuvha, Devhula Vhukovhela na Free State, ho no swikelelwa sisiteme dza 11 650 u swika zwino.Mvula ya maḓuvha o fhiraho yo fhungudza mutsiko, fhedzi masiandoitwa a gomelelo a khou ḓi bvela phanḓa kha zwiṅwe zwipiḓa zwa shango ḽashu. MaAfrika Tshipembe vha fanela u bvela phanḓa u shumisa maḓi nga vhulondi na u thoma vhurangeli ha u vhulunga maḓi. Muvhuso u bva zwenezwo wo no ṋetshedza R1 biḽioni ya u tandulula thaidzo ya gomelelo.Khabinethe i ṱanganedza mvelaphanḓa i no khou itwa nga mbekanyamushumo ya Nndwa kha u vuḓa ya miṅwaha miṱanu fhasi ha thero: “Shota ḽiṅwe na ḽiṅwe ndi ḽa ndeme”. Ndivho ya mbekanyamushumo ndi u thola, u pfumbudza na u ṋea mushumo vhaswa vha 15 000 vha re na ndalukanyo dza Gireidi 12 kana N3 sa pulambara, vhatsila na mazhendedzi a maḓi.5. Maimo a Khabinethe kha mafhungo a ndeme a mupo5.1. Khabinethe yo ita khumbelo kha vhagwalabi uri vha ḓipfare vha ḓikaidze nahone vha ṱahise mbilaelo dzavho fhasi ha mulayo na Ndayotewa. U tshinyadza na u kwasha ndaka zwi vha zwo no fhira tshikalo tsha pfanelo dza u gwalaba nahone ndi mushumo elemende dza vhugevhenga. Mazhendedzi a mulayo a ḓo tevhela mulayo nga u fara na u hwesa mulandu vhane vha ḓo kwashekanya ndaka dziyunivesithi, na zwiṅwe zwiimiswa zwa pfunzo ya nṱha, zwitshavhani nahone nga tshifhinga tsha migwalabo.5.2. Minisita wa zwa Masheleni ṱalutshedza Khabinethe nga ha maṱano a u kunga e vha a dzhia kha ḽa US na United Kingdom kha vhakwameaho vho fhambanaho, hu tshi katelwa na vharangaphanḓa vha mabindu. Khabinethe yo ḓikumedzela u vhona uri shango ḽi khou shumisana u itela uri ḽi sa tsitselwe fhasi.Madalo aya a ṋetshedza muvhuso tshifhinga tsha u kovhekana tshivhalo tsha vhurangeli ho thomiwaho u tandulula dzikhaedu. Izwi zwi katela nyito dza tshumisano ya u engedza nyaluwo i katelaho, maga a u ṱavhanyisa u pfumbisa masheleni, u engedza u thomiwa ha Mbekanyamushumo ya Vhubindudzi ha Themamveledziso ya R870 wa biḽioni na mvelaphanḓa yo itwaho kha u tandulula ṱhahelelo ya fulufulu, hu tshi katelwa na fulufulu ḽi vusuludzeaho.Khabinethe i ita khuwelelo kha sekithara dzoṱhe uri dzi davhidze mbekanyamushumo dzoṱhe na u dzhenelela ho itwaho u tsireledza ikonomi yashu. Ndi zwa ndeme uri sekithara dzoṱhe dzi vhone uri ikonomi ya shango i khou kona u konḓelela. Nga zwenezwo, Khabinethe yo laela Komiti ya Dziminisita nga ha Vhubindudzi uri i ṱavhanyise tsheo dzoṱhe dza ndeme dzi tshimbilelanaho na ikonomi. Khabinethe i khwaṱhisedza uri u konḓelela ha ikonomi ya Afrika Tshipembe hu fhaṱwe kha mutheo wa ikonomi wo khwaṱhaho na mbekanyamaitele dza phurakithikhala.5.3. Khabinethe yo dzhiela nṱha mulandu wa khothe wo ḓiswaho nga Chamber of Mines uri Thendelanomviswa ya Migodi i vhonwe i sa tevheli ndayotwa nahone i sa shumiswe. Khabinethe yo khwaṱhisedza uri milayo ya Thendelanomviswa ya migodi ndivho yayo ndi u khwinisa nḓowetshumo ya migodi na u khakhulula ḓivhazwakale ya u sa eḓana yo vhangwaho nga muvhuso wa tshiṱalula u itela uri nḓowetshumo i tshimbile huthihi na tshanduko dza Afrika Tshipembe nga ha u khwiniswa ho fhelelaho ha matshilisano, polotiki na ikonomi. U khwinifhadza zwitshavha ndi tshiṅwe tsha ndeme tsho sedzeswaho u itela uri mveledziso dza migodi a dzi ṱutsheli nnḓa zwitshavha zwi kwameaho.5.4. Khabinethe i ita khuwelelo kha vhashumisi vhamagondo, zwihulusa vhane vha khou dzhena nyendoni nga tshifhinga tsha holodei i no khou ḓa, nga u shela mulenzhe nga u dzhia vhuḓifhinduleli ha tsireledzo ya vhone vhane na tsireledzo ya vhaṅwe vhashumisi vhamagondo. U fhelisa khombo dza magondoni zwi kha di vha phanda kha muvhuso. Vhareili vha fanela u dzula vho vula maṱo, vha tevhele milayo ya badani, vha sa nwe vha khou reila, vha tevhele luvhilo lwo tendelwaho na u vhona uri zwiendedzi zwavho zwi nḓilani lwa mulayo.5.5. Khabinethe i fhululedza vhoṱhe vho winaho kha Pfufho dza Pfanelo dza Vha re na Vhuholefhali dza Lushaka dzo farwaho nga ḽa 11 Ṱhafamuhwe 2016. Pfufho idzi dzo dzhiela nṱha vhathu vha re na vhuholefhali na vhalwelwa pfanelo dza vha re na vhuholefhali vhe vha shuma khwine nga 2015.5.6. Khabinethe i bvulela muṅadzi vhawini vhoṱhe vha Pfufho dza Vhukoni dza Lushaka dza Ṅwaha dza vhu3 dza Tshumelo ya Mapholisa ya Afrika Tshipembe (SAPS), dzine dza sedza kha vhukoni ha miraḓo ya SAPS, mapholisa a u thusedza na miraḓo ya foramu dza mapholisa dza tshitshavha.5.7. Khabinethe yo fhululedza vhaṅwali vhavhili Mandla Dube na Leon Otto vha Pambili Media kha fiḽimu yavho Kalushi: The Story of Solomon Mahlangu. MaAfrika Tshipembe vha khou ṱuṱuwedzwa uri vha lavhelese fiḽimu iyi ya polotiki nga ha u rathiselwa ha muṱhanngana wa miṅwaha ya 19 u bva Mamelodi, ngei vhubvaḓuvha ha Pretoria, uri a vhe Ḽizhakandila ḽa u lwela mbofholowo. Khabinethe yo ombedzela uri muvhuso u ḓo bvela phanḓa u tikedza nyaluwo ya nḓowetshumo ya vhutsila kha u pembelela na u toolola mafhungo a Afrika Tshipembe nga kha muhasho wa Mbambadzo na Nḓowetshumo na Vhutsila na Mvelele.5.8. Khabinethe yo fhululedza mulwela vhulamukanyi ha matshilisano Father Michael Lapsley kha u ṱanganedza havho Pfufho ya Mulalo wa Tshitshavha 2016 wa dzitshakha kha khethekanyo ya ‘Mbuedzano na Mulalo wa Ḽifhasi – Ramulalo a Ṱhonifheaho wa Dzitshakha’.5.9. Khabinethe i fhululedza Pieter du Preez kha u nangwa hawe kha Pfunfho dza Laureus dza Ḽifhasi dza vhoramitambo vha ṅwaha vha re Vhaholefhali, nga murahu ha u tamba zwavhuḓi vhukuma nga ṅwaha wa 2015.5.10. Khabinethe i fhululedza Wayde van Niekerk we a ita ḓivhazwakale ya u gidima nga u vha muthu wa u thoma kha ḓivhazwakale u gidima mbambe dzoṱhe tharu: 100m fhasi ha mithethe ya 10‚ 200m fhasi ha mithethe ya 20 na 400m fhasi ha mithethe ya 44‚ sa zwe zwa khwaṱhisedzwa nga Federesheni ya Migidimo ya Dzangano ḽa Dzitshakha.6. Vhathu vho tholwaho6.1. A hu na vhathu vho tholwaho vho ḓivhadzwaho kha muṱangano uyu wa Khabinethe.Mbudziso: Vho Phumla Williams (Muambeli wa Khabinethe vho tou Farelaho)Luṱingo: 083 501 0139 "
Tshiṱatamennde nga ha muṱangano wa Khabinethe wa ḽa 13 Lambamai 2016,21 Apr 2016,https://www.gov.za/speeches/statement-cabinet-meeting-13-april-2016-21-apr-2016-0000,https://www.gov.za/ve/speeches/statement-cabinet-meeting-13-april-2016-21-apr-2016-0000,"1. U thomiwa ha mbekanyamushumo dza ndeme dza muvhuso1.1. Khabinethe i ṱanganedza zwo swikelelwaho zwe zwa bulwa nga Muphuresidennde Vho Jacob Zuma nga tshifhinga tsha musi vho dalela ngei Port of Port Elizabeth kha ḽa Kapa Vhubvaḓuvha, u ya u ṱola mvelaphanḓa yo itwaho kha u thomiwa ha Operation Phakisa: vhurangeli ha Ikonomi ya Maḓanzhe. Muvhuso wo thoma vhubindudzi vhu eḓanaho R17 biḽioni kha ikonomi ya maḓanzhe. U bva tshe ha thomiwa, ho no sikwa mishumo i fhiraho 4500 kha sekithara dzo fhambanaho.Mbili dza khohi kha dza ṱahe dzi no khou fhaṱwa nga vha Southern African Shipyards vha tshi fhaṱela Maanḓalanga a Vhuimangalavha a Lushaka a Transnet (TNPA) kha Vhuimangalavha ha Durban dzi ḓo livhiswa ngei kha Vhuimangalavha ha Port Elizabeth. Muphuresidennde Vho Zuma vho rwela ṱari khohi ya u thoma ngei Port Elizabeth, i vhidzwaho u pfi Mvezo, yo rinwa nga dzina ḽa fhethu he Muphuresidennde wa kale Vho Nelson Mandela vha bebwa hone.TNPA yo ṋetshedza masheleni a fhiraho R7 biḽioni u khwinisa vhuimangalavha hashu. Muphuresidennde vho ṱola fhethu ho vusuludzwaho na u fhaṱululwa ha u dzhenisa ngaho ngalavha ngomu maḓini henengei kha Vhuimangalavha ha Port Elizabeth hune ha ḓo kona u eḓana ngalavha dza 12 hu tshi vhambedzwa na dza zwino mbili.1.2. Khabinethe i khou livhuwa vhabadeli vha mithelo vhoṱhe vhe vha ita vhufarakani na muvhuso nga ṅwaha wa muvhalelano wa 2015/16 vhe vha ita uri hu kone u kuvhanganywa mbuelo yashu ya swika R1 ṱhirilioni lwa u tou thoma. Izwi zwi sumbedza u khwaṱha ha ikonomi yashu ine ya khou aluwa fhasi ha nyimele i konḓaho.Ndi nga kha u badela mithelo ha maAfrika Tshipembe vha tevhelaho mulayo na makuvhanganyele avhudi nga vha Tshumelo ya Mbuelo ya Afrika Tshipembe uri muvhuso u kone u ṋetshedza tshumelo dzi ṱoḓeaho dzine dza shela mulenzhe kha u khwinisa matshilo a maAfrika Tshipembe.1.3. Khabinethe i ṱanganedza nḓivhadzo yo itwaho nga Muphuresidennde vho Zuma nga dzi 3 Ṱhangule 2016 sa ḽone ḓuvha ḽa Khetho dza Mivhuso Yapo dza 2016. Muvhuso wo takala uri mafhelo a vhege mavhili a u ḓiṅwalisela a dzi  5 – 6 Ṱhafamuhwe na a dzi 9 – 10 Lambamai vhathu vhanzhi vho kona u swika zwiṱitshini zwa u khethela, zwihulusa vhane vha khou ya u khetha lwa u thoma na vhaswa.Khabinethe i livhuwa vhoṱhe vhe vha fhindula mbidzo ya u ḓiṅwalisela na u ṱola zwidodombedzwa zwavho kha mutevhe wa vhakhethi. Ndi nga kha u shela mulenzhe hashu roṱhe hune ha ita uri demokirasi yashu i khwaṱhe.Khabinethe i humbela vhadzulapo vhoṱhe vha sa athu ḓiṅwalisela kana u ṱola zwidodombedzwa zwavho uri vha ye ofisini dza Khomishini ya Khetho yo Ḓiimisaho mimasipalani yapo vha lugise zwidodombedzwa zwavho kha mutevhe wa vhakhethi (u ṋea ḓiresi) na u ḓiṅwalisela u khetha khethoni dza dzi 3 Ṱhangule. Vhakhethi vha nga rumela mulaedza vho ṅwala nomboro yavho ya basa kha 32810 kana vha rwela luṱingo kha 0800 11 8000 uri vha khwaṱhisedze maimo avho.U ḓiṅwalisela zwi ita uri dzina ḽavho ḽi vhe kha mutevhe wa vhakhethi u itela uri vha kone u khetha. Khabinethe i ita khuwelelo kha vhadzulapo uri vha shumise pfanelo yavho ya demokirasi ya u khetha kha Khetho dza Mivhuso Yapo dza 2016 nga dzi 3 Ṱhangule 2016.1.4. Khabinethe yo ṱanganedza u rwelwa ṱari ha tshiofisi ha Thandela ya Ndingedzo ya eChannel ya Muhasho wa zwa Muno nga Muphuresidennde Vho Zuma. Sisiṱeme iyi ntswa i tendela vhadzulapo u ita khumbelo ya garaṱa dza Basa nga inthanethe uri vha litshe u ya u fola miduba milapfu.Tshumisano iyi i khou itwa na bannga nṋa khulwane - ABSA, FNB, Nedbank na Standard– u thoma luvhanḓe lwa khumbelo ya Basa ya garaṱa na ḽiṅwalo la u tshimbila nga inthanethe zwi ḓo ita uri vhathu vha kone u dalela zwimausu zwa DHA uri vha ise magunwe na zwinepe nga murahu ha musi vho ḓivhadza uri vha ḓo ḓa  na u ita mbadelo nga inthanethe.eChannel ndi tshipiḓa tsha muhasho tsha maano a u ita zwa musalauno zwa u bva kha tshumelo ya bambiri u ya kha didzhithaḽa, maitele ane a ḓo katela u kunakisa redzhisiṱara ya vhathu.1.5. Khabinethe i ṱanganedza u tshimbila zwavhuḓi ha Vhege ya Imbizo fhasi ha thero ‘Roṱhe ri bveledza Afrika Tshipembe phanḓa’, he vhashumi vha muvhuso vha amba na zwitshavha shangoni ḽashu ḽoṱhe.Khabinethe i fhululedza maAfrika Tshipembe vhe vha shela mulenzhe kha mbekanyamushumo dzi fhiraho 36 shangoni ḽoṱhe, zwe zwa ita uri muvhuso u fhindule ṱhoḓea dze dza topoliwa. Vhege ya Imbizo yo maanḓafhadza zwitshavha nga mafhungo ngaha mbekanyamushumo dza muvhus.1.6. Muhasho wa zwa Madzulo a Vhathu wo vha ṋemuṱa wa muṱangano we wa tshimbila zwavhuḓi wa Mbumbano ya Dzitshakha (UN) hu tshi ambiwa nga ha madzulo a so ngo dzudzanaho, hu tshi ombedzelwa mipfuluwo ya vhathu u ya dziḓoroboni na nyaluwo ya matshakaṱini. Zwazwino vhathu vha biḽioni nthihi ḽifhasini vha khou dzula matshakaṱini. Afrika Tshipembe u bva 1994 ḽo fhaṱa nnḓu dza dzimiḽioni sa tshipiḓa tsha u vhona uri vhathu vha na matshilo a khwine.2. MilayotibeKhabinethe yo tendela mvetamveto ya milayotibe i tevhelaho:2.1. Mulayotibe wa  Tsireledzo ya Themamveledziso ya Shishi wa 2016 une wo ganḓiswa kha Gurannḓa ya Muvhuso u itela vhupfiwa ha vhathu.Mulayotibe u fhelisa maanḓa a Mulayo wa Mbuno dza Ndeme dza Muvhuso, 1980 (Mulayo 102 wa 1980), nahone u lingedza u livhanya maitele a u topola na u ḓivhadza themamveledziso dza shishi nga nḓila i vhonalaho nahone ine ya vha na vhuḓifhinduleli. U ḓo dovha hafhu wa vhona uri themamveledziso ya shishi ya vhutsireledzi ha lushaka ha shango ḽashu yo topolwa nahone tsireledzwa.Mulayotibe u ṋetshedza u thomiwa ha muhanga wa zwiimiswa u itela vhulavhelesi na ndaulo ya u tsireledza themamveledziso ya shishi. U dovha hafhu wa ṱalutshedza mishumo ya dzangano ḽine ḽa ḓo eletshedza Minisiṱa wa zwa Mapholisa kha u ḓivhadza themamveledziso dza shishi.2.2. Mulayotibe wa Khwiniso wa Madzangano a Ndaka a Guṱe wa 2016 une wa ḓo gandiswa u itela vhupfiwa ha vhathu. Mulayotibe u khwinisa nyimele ya zwino ya Mulayo wa Madzangano a Ndaka a Guṱe 1996, (Mulayo 28 wa 1996).Mulayotibe u ḓo khwaṱhisa maitele a vhuvhusi ha demokirasi a Madzangano a Ndaka ya Guṱe are hone kana zwiimiswa zwa Vhufareli zwire hone zwine zwo sedza mavu a nnyi na nnyi. Mulayotibe wo khwiniswaho u ṋetshedza u thomiwa ha Redzhisiṱara kha Muhasho wa Mveledziso ya Mahayani na Mbuedzedzo ya Mavu, na u ṱalutshedza mishumo ya ofisi iyi. Musi Mulayotibe uyu wo no phasiswa uri u vhe mulayo, u ḓo khwaṱhisa ndaulo ya zwiimiswa zwa muvhuso na u khwaṱhisa thikhedzo ya Muvhuso khazwo.U ḓo konisa zwitshavha uri zwi wane, u fara na u laula ndaka nga kha zwiimiswa zwa ndaulo zwo thomiwaho zwi tikedzwaho nga muvhuso.2.3. U ḓivhadzwa ha Mulayotibe wa u Lamukanya ha Dzitshakha wa 2016 Phalamenndeni. Maitele a vhulamukanyi ha dzitshakha ndi a ndeme kha u ita vhubindudzi seli ha mikano ya shango ḽashu. Zwi ḓo khwinisa uri hu kone u swikelelea tshumelo ya vhulamukanyi nga khamphani dzine dza khou ita mabindu nnḓa ha shango na khamphani dza nnḓa dzire Afrika Tshipembe.Mulayotibe u fhelisa maanḓa a Mulayo wa u Ṋetshedzwa ha Vhulamukanyi na u Dzhielwa nṱha ha Khamphani dza nnḓa, 1977 (Mulayo 40 wa 1977) nahone u khwinisa wa zwino Mulayo wa u Tsireledza Mabindu, 1978 (Mulayo 99 wa 1978) Mulayotibe wo kumedzwaho u livhanya na Mulayo wa Modele ngaha Vhulamukanyi ha Makwevho a Dzitshakha, e a ṱanganedziwa nga Khomishini ya UN ngaha Mulayo wa Mbambadzo wa Dzitshakha.2.4. U ganḓiswa ha mvetamveto ya Mulayotibe wa Khwiniso wa Mutheo wa Ṱhoḓisiso wa Lushaka wa 2016 ngomu kha Gurannḓa ya Muvhuso u itela vhupfiwa ha vhathu. Mulayotibe u khwinisa Mulayo wa Mutheo wa Ṱhoḓisiso wa Lushaka, 1998 (Mulayo 23 wa 1998).Mulayotibe u ḓo khwinisa u ṱaṱisana ha Afrika Tshipembe kha mveledziso ya ṱhoḓisiso na vhutumbuli nga kha nḓila yavhuḓi, yo teaho nahone ya ndaulo yo pfananywaho i dzhenelelwaho nga tshitshavha na saintsi, u khwinifhadzea ha u ṋetshedza na u swikelela themamveledziso ya ṱhoḓisiso. U ḓo dovha wa khwinisa u kona u fhindula na u ita zwavhuḓi mveledziso ya ṱhoḓisiso na u ṋetshedza vhutumbuli, u khwinisa kwaḽithi ya matshilo a maAfrika Tshipembe nga kha u livhanya lwa khwine na zwipikwa zwa muvhuso.3. Tsheo dza ndeme dza Khabinethe3.1. Khabinethe yo ṱanganedza Nḓivhadzamulayotibe ngaha Tshipholisa. Mvetamveto ya Nḓivhadzamulayotibe yo ganḓiswa lwa u thoma u itela vhupfiwa ha vhathu nga Ṱhafamuhwe 2015. Nḓivhadzamulayotibe i ṋetshedza tshumelo ya mapholisa ine yo sedzesa kha u dzhenelela ha vhadzulapo na u fhindula luvhanḓe lure hone lwa tshipholisa. U ḓo vha wa ṋetshedza Tshumelo ya Mapholisa ya Afrika Tshipembe na Mapholisa a Ḓorobo are na vhuḓifhinduleli nahone a phorofeshenaḽa.Nḓivhadzamulayotibe i dovha hafhu ya ita khuwelelo ya u thomiwa ha Bodo ya Lushaka ya Mapholisa ine vhukati ha miṅwe mishumo, ya ḓo vha na vhuḓifhinduleli kha u thoma maitele a khwine a u dzhiiwa, u nanga na u thola mapholisa maswa kha tshumelo ya mapholisa.3.2. Khabinethe yo ṱanganedza Nḓivhadzamulayotibe ngaha Tsireledzo na Vhutsireledzi. Nḓivhadzamulayotibe, une wo no ḓi iswa vhathuni uri vha ṋee vhupfiwa nga Luhuhi 2015, u sedzesa kha maele o ṱanganelanaho a mveledziso a tsireledzo nṱha ha maitele a tshipholisa. U lingedza u endedza ngaha maga a tsireledzo ya zwitshavha. Nḓivhadzamulayotibe i topola mihasho yoṱhe i kwameaho na madzangano a zwitshavhani ane a shela mulenzhe kha tsireledzo ya zwitshavha.3.3. Khabinethe yo tendela mvetamveto ya Mbekanyamaitele ngaha Maitele a Sialala a Mirundu Afrika Tshipembe na u tendela Muhasho wa zwa Mafhungo a Sialala u thoma u ita mvetamveto vhusimamilayo ha lushaka nga ha mirundu. Mbekanyamaitele yo no ḓi ya vhathuni vha kwameaho u itela vhupfiwa havho.Mbekayamaitele i ṋea nyendedzi dzine dza vhona uri hu na tsireledzo ya mikhwa ya sialala ya mirundu ṅwaha muṅwe na muṅwe kha vhatukana vhaṱuku hu si khou khakhelwa tsireledzo yavho. Izwi zwi vhumba tshipiḓa tsha maga ane muvhuso u khou a dzhia u khwaṱhisa mikhwa yo teaho yo tendelwaho. I vhuedzedza maimo a ṱanganedzeaho a vhuḓifhinduleli kha vhane vha tshimbidza mirundu na vhabebi vhane vha rumela vhana vhavho zwikoloni izwi.3.4. Khabinethe yo tendela themendelo yo itwaho nga Komiti ya Ṱhoḓisiso nga ha khonadzeo ya mbambadzo ya maṋanga a tshugulu sa tshiṅwe tsha zwithu zwine zwi nga thusa u vhulunga tshitshavha tsha tshugulu dza shango ḽashu. Themendelo dzo khwaṱhisedzwa nga Komiti ya Ngeletshedzo ya Thekinikhaḽa ya Mihasho yo ṱanganelanaho na Komiti ya dzi Minisiṱa yo ṱanganelanaho dze dza nangwa uri dzi ṱoḓisise ngaha khonadzeo ya thengiso ya dzitshakha ya maṋanga a tshugulu i vhe mulayoni.Themendelo i khwaṱhisa maele a maano a ndaulo yo ṱanganelanaho ya Afrika Tshipembe kha u tandulula u zwima kana u tswa tshugulu zwi si mulayoni na u mbambadzo ya tshugulu i si mulayoni. Komiti yo themendela uri maitele a zwino a u dzudza tshivhalo tsho ralo a iswe phanḓa ngeno hu sa khou vhambadzwa maṋanga a tshugulu. Maele a maano a shango a katela vhutsireledzi; u maanḓafhadza tshitshavha; vhusimamilayo vhu fhindulaho nahone vhune ha thomiwa zwavhuwa na tevhelwa; na ndaulo i vumbaho, pulanaho na u laula.3.5. Khabinethe yo tendela makolo a mangwende a tshihumbudzo a 2016 a tevhelaho:a) Serisi ya Khoini ya Ḓivhashango ya Lushaka – Vhurangeli ha Zwimange Zwihulwane: ‘The Cheetah’.b) The Sterling-silver crown na tickey coin series ‘o thomiwaho Afrika Tshipembe –‘Dolosse’.Makolo a mangwende, khathihi na u ḓivhadzwa hao, zwi ḓo ganḓiswa ngomu ha Gurannḓa ya Muvhuso, a konaha u bveledzwa na u rengiswa nga nḓila dzo teaho.4. Mbekanyamushumo dzine dza khou ḓa4.1. Muphuresidennde Vho Zuma vha ḓo dzhia madalo a mushumo vha tshi dalela miraḓo ya Mbumbano ya Tshipembe ha Afrika (SACU) vhukati ha dzi 18 na 22 Lambamai 2016 ane a katela Namibia, Botswana, Lesotho na Swaziland. Madalo aya a ḓo khwaṱhisa mushumo wa ndeme une SACU ya khou ita kha u ṱuṱuwedza u ṱangana ha dzingu na mveledziso ya ikonomi ya miraḓo yoṱhe yayo.4.2. Muphuresidennde vha ḓo dzhia madalo a Muvhuso kha Islamic Riphabuliki ya Iran nga dzi 23 na 24 Lambamai 2016 u khwaṱhisa nyambedzano dza polotiki na dza ikonomi vhukati ha mashango aya mavhili.4.3. Muphuresidennde vha ḓo rangaphanḓa u pembelela Ḓuvha ḽa Mbofholowo ya Lushaka nga dzi 27 Lambamai 2016 ngei Limpopo, tshiṱediamu tsha Giyani fhasi ha thero: “Roṱhe ri fhaṱa zwitshavha zwa khwine – Muvhuso wapo ndi thaidzo ya muṅwe na muṅwe.” Khabinethe i ita khuwelelo kha maAfrika Tshipembe vhoṱhe na dzisekithara uri vha sumbedze u funa shango nga u shela mulenzhe kha mitambo yo fhambanaho ya u elelwa Ṅwedzi wa Mbofholowo.4.4. Vhegeni dzi ḓaho, Phalamennde i ḓo vha i kha dzhatsha ḽa Migaganyagwama ya mihasho. Vhalangi vha mihasho vha ḓo bvisela khagala pulani dza mashumele avho a ṅwaha wa muvhalelano wa 2016/17. Miraḓo ya tshitshavha i ḓo ḓivhadzwa ngaha mbekanyamushumo dza nḓisedzo ya tshumelo ya muvhuso.5. Vhuimo ha Khabinethe kha mafhungo a ndeme a mupo5.1. Khabinethe yo ṱanganedza phindulo khathihi na pfarelo yo itwaho nga Muphuresidennde Vho Zuma kha khaṱhulo ya Khothe ya Ndayotewa i tshimbilelanaho na u tevhedza tsheo dzo dzhiwaho sa dze dza vheiswa zwone kha muvhigo wa Mutsireledzi wa Lushaka.Khabinethe i kha ḓi vhala khaṱhulo u itela u wana arali hu na zwiṅwe zwine zwa fanela u itwa uri hu khwaṱhiswe mushumo wa Tshumelo ya Tshitshavha.Khaṱhulo ya Khothe ya Ndayotewa i khwaṱhisedza na u kumedza demokirasi ya ndayotewa ya Afrika Tshipembe.5.2. Khabinethe yo dzhiela nṱha nyito nga bannga nṋa dze dza ṋea nḓivhadzo ya u valwa ha akhaundu ya bannga ya khamphani. Zwenezwi Khabinethe i khou ṱanganedza milayo na nyimele ya bannga, maitele aya a nga shusha vhazwali vha masheleni vhane vha khou humbula u ita mabindu na Afrika Tshipembe. Khabinethe yo tikedza uri Minisita wa zwa Masheleni, Mishumo na Zwiko zwa Minerala vha fanela u thoma nyambedzano dzi fhaṱaho na dzibannga u itela u wana thandululo ya tshifhinga tshilapfu kha fhungo iḽi.5.3. Khabinethe yo fhululedza Minisiṱa wa Mutakalo, Vho Dokotela Aaron Motsoaledi, vhe vha ṱanganedza pfufho ya dzitshakha ya USAID-TB hu tshi khou dzhielwa nṱha vhurangaphanḓa havho kha nndwa ya ḽifhasi ya u lwa na lufhiha (TB) khathihi na u vha phangami ya vhurangeli ha dzingu na ha Afrika Tshipembe kha u ṱola, dzilafho na u thivhela TB, u kavhiwa lu fhiraho luthihi nga TB/HIV na TB i kundaho dzilafho kana mishonga.5.4. Khabinethe yo ṱanganedza u nangwa ha Afrika Tshipembe sa ḽone muṱanganedzi wa 2016 wa Pfufho ya i Ṱhonifheaho ya Tshumelo ya Dipulomatiki nga Khoro ya Mafhungo a Ḽifhasi ngei Washington, DC. Sa shango ḽa u thoma ḽa Afrika kha u ṱanganedza pfufho iyi, pfufho iyi i dzhiela nṱha u ḓiṋetshedzela ha nṱhesa ha shango kha pfunzo ya ḽifhasi, mafhungo a dzitshakha na vhudavhidzani ha ḽifhasi u isa phanḓa dzangalelo ḽa lushaka.Khabinethe i fhululedza Minisiṱa wa Vhushaka ha Dzitshakha na Tshumisano, Vho Maite Nkoana-Mashabane, kha u shela mulenzhe havho kha nyambedzano dza Afrika Tshipembe dza Dzitshakha; Dzine dza langwa nga bono ḽa “mbumbano ya dzhango ḽa Afrika ḽine ḽa vha ḽa mulalo, ḽa demokirasi, ḽi sa khethululi nga muvhala, ḽi sa khethululi nga mbeu nahone ḽi bvelaho phanḓa, nahone ḽine ḽa shela mulenzhe kha vhudziki hu eḓanaho ha ḽifhasi.”5.5. Khabinethe i ṱanganedza u tholwa ha Muthemendeli Vho Jan Lekhoa Mothibi nga Muphuresidennde Vho Zuma, sa Ṱhoho ya Yuniti ya Tshipentshela ya Ṱhoḓisiso, nahone i vha tamela zwoṱhe zwa khwine kha mushumo wavho muswa wa u lwa na tshanḓa nguvhoni na vhulangi vhuvhi.5.6. Khabinethe i fhirisela ndiliso zwi tshi bva mbiluni kha muṱa wa Vho Makwetu na Pan Africanist Congress nga ha u fhira shangoni ha Vho Clarence Makwetu. Vho Makwetu vha ḓo humbulwa nga u shela havho mulenzhe huhulu na ḓikumedzela havho kha dzangano ḽa mbofholowo na u thomiwa ha Afrika Tshipembe ḽiswa ḽa demokirasi. Muphuresidennde vho itela mushumi wa biko wa mbofholowo Mbulungo ya Tshiofisi ya Vunḓu ya Tshipentshela.5.7. Khabinethe i fhirisela ndiliso zwi tshi bva mbiluni kha muṱa wa Vho Naidoo nga murahu ha u fhira fhano shangoni ha Vho Kumaran Naidoo. Vho Naidoo vho vha vha Mulanguli Guṱe o Imelaho kha Muhasho wa Mveledziso ya Ikonomi. Vho vhuya vha shuma sa Muofisiri Muhulwane wa Masheleni kha Muhasho wa Mbambadzo na Nḓowetshumo. Vho Naidoo shela mulenzhe zwihulu kha ndango ya masheleni ngomu kha Tshumelo ya Tshitshavha.5.8. Khabinethe yo ṱahisa u ṱanganedza hayo u shela mulenzhe ho itwaho nga Vho William Smith, vhe vha shuma sa Muṅwaleli wa Khabinethe. Vho Smith vho ḓirula mushumo vha tshi ya u awela mafheleloni a ṅwedzi wa Ṱhafamuhwe nga murahu ha u shumela Tshumelo ya Tshitshavha miṅwaha ya 27. Khabinethe i vha tamela mashudu kha maḓuvha avho a u awela.6. Khabinethe yo vhudziwa nga ha Muvhigo wa Khomishini ya Ṱhoḓisiso nga ha Mavharivhari a Vhufhura, Tshanḓa nguvhoni na u sa tshimbila zwavhuḓi ha zwithu kha Khomishini ya u Renga Zwiṱhavhani we wa bviswa nga Muphuresidennde matsheloni a ṋamusi.Muvhigo wo wana hu si na vhuṱanzi ha zwo khakheaho, vhufhura, vhumbulu kana tshanḓa nguvhoni kha maitele a u renga zwiṱhavhani, Sa muvhuso ri ṱanganedza mawanwa a Khomishini. Ro vhofholowa sa zwe ra ḓi amba miṅwahani minzhi uri a hu na zwo khakheaho na uri u renga hashu ho vha hu ha nṱha.Ri fulufhela uri mawanwa a ḓo fhelisa phosho ya fhungo iḽi.Ri ima na Muphuresidennde Vho Zuma kha u livhuwa Mulamukanyi Vho Willie Seriti na Muhaṱuli Vho Thekiso Musi, ṱhanzi dzoṱhe, hu tshi katelwa na Muphuresidennde wa kale Vho Thabo Mbeki, vharangaphanḓa vha vhuṱanzi, zwigwada zwa mulayo, vhashumi na vhoṱhe vhe vha shela mulenzhe kha u ita uri mushumo wa Khomishini u vhe wa vhudzivha.7. U tholwaU tholwa ho itwa ho thoma ha khwaṱhisedzwa ndalukanyo dzavho na u sedzwa arali vha si na milandu.7.1. Vho Siyabonga Gama sa Mulanguli Muhulwane wa Tshigwada na Vho Garry Pita sa Muofisiri Muhulwane wa Masheleni wa Tshigwada wa Transnet.7.2. Vho Lufuno Leslie Ṋevhuṱalu sa muraḓo na Mudzulatshidulo wa Bodo ya Mveledziso ya Nḓowetshumo ya Vhufhaṱi.7.3. Vho Andile Nongogo sa Muofisiri Mulanguli Muhulwane wa Sekithara ya Tshumelo ya Maanḓalanga a Vhupfumbudzi na Pfunzo.7.4. Miraḓo ya vhalangi vha si na maanḓa kha Bodo ya Zhendedzi ḽa Vhuendi ha Nḓilani Vhupfukaho Mikano:a) Vho Raymond Dennis Baloyi;b) Vho Keitumetse Mahlangu;c) Vho Ignatia Dikeledi Sekonyela;d) Vho Mosoenyane Ramathe;e) Vho Phurofesa Jan Havenga; naf) Vho Lucky Lempiditse Thekisho.Mbudziso: Liezil CerfLutingo: 076 778 2380"
Tshiṱatamennde nga ha muṱangano wa Khabinethe wa dzi 26 Lambamai 2016,29 Apr 2016,https://www.gov.za/speeches/statement-cabinet-meeting-26-april-2016-29-apr-2016-0000,https://www.gov.za/ve/speeches/statement-cabinet-meeting-26-april-2016-29-apr-2016-0000,"1. U thomiwa ha Mbekanyamushumo dza Ndeme dza Muvhuso1.1. Khabinethe yo ṱanganedza Madalo a Tshiofisi a Muphuresidennde Vho Jacob Zuma ngei Islamic kha Riphabuliki ya Iran, ane a engedza vhushaka ha ikonomi na mbambadzo vhukati ha mashango aya mavhili, nga kha u saina thendelano dza tshivhalo na u ḓikumedzela.Muphuresidennde Vho Jacob Zuma na Muphuresidennde Vho Hasan Rouhani vho khwaṱhisa nyanḓano kha sia ḽa mbambadzo, pfunzo na mveledziso ya zwikili; saintsi na thekhinoḽodzhi; fulufulu, hu tshi katelwa na u tandulwa ha gese ya petrochemical na u sudulula; vhulimi; migodi na mbuelo ya minerala; mveledziso ya themamveledziso na vhuendi; masheleni u vhulunga na ndindakhombo na vhuendelamashango. Zwine zwoṱhe zwi shela mulenzhe kha u thomiwa ha Pulane ya Mveledziso ya Lushaka.Kha sia ḽa dzitshakha, vharangaphanḓa avha vhavhili vho tendelana u khwaṱhisa khuwelelo ya u khwinisa Mbumbano ya Dzitshakha nga maanḓesa Khoro ya Tsireledzo ya UN, vha tshi itela mashango ane a khou bvelela.1.2. Mvelele idzi dzo khwaṱhisedza Madalo a Mushumo a Muphuresidennde kha la United Arab Emirates (UAE) hune mivhuso iyi mivhili yo vusuludza u ḓikumedzela hayo kha u pfumbisa na u vhea maimoni a nṱha vhushaka ha vhavhili, zwihulusa kha mbambadzo, vhubindudzi na masia a ikonomi uri a vhe kha maano a vhuḽedzani ho katelaho.Izwi zwi engedza kha Madalo a Muvhuso a Muphuresidennde Vho Jacob Zuma a Ḽara 2011 e a vhona u thomiwa ha Khomishini yo Ṱanganelanaho ya SA-UAE ye ya engedza mbambadzo yo fhelelaho vhukati ha mashango aya mavhili u bva kha R13 biḽioni nga 2011 u ya kha R27 biḽioni ya 2015.Afrika Tshipembe na UAE o dovha hafhu a tendelana u engedza nyandano ya u dzhenela kha zwikhala zwa Ikonomi ya Maḓanzhe, u ṱuṱuwedza mbambadzelaseli ya zwibveledzwa zwa Afrika Tshipembe zwa vhulimi, zwibveledzwa zwo magiwaho nahone zwihulusa vhuḽedzani na u renga zwa vhupileli.Madalo o dovha a ṱuṱuwedza themamveledziso ya u fhaṱa ya Afrika Tshipembe yo pikaho zwikhala u itela khamphani dza Afrika Tshipembe ngei ṱanoni ḽa EXPO 2020 ngei Dubai, khathihi na nyanḓano kha sia ḽa mulalo, tsireledzo na vhudziki.1.3. Khabinethe yo ṱanganedza maga o khwaṱhaho e a vhewa nga Minisiṱa wa zwa Mitambo na Vhuḓimvumvusi Vho Fikile Mbalula a u fhaṱulula mitwe na khethululo kha luvhanḓe lwa mitambo na vhuḓimvumvusi nga kha Thendelanomviswa ya u Khwinisa. Izwi zwi ḓo engedza u khwinifhadzwa u ya kha sisiṱeme ya mitambo yo vhumbanaho ine ya tikwa nga milayo ya demokirasi, u eḓana, u bvisela khagala, u imelelwa nga mirafho, u swikelela na u engedzea ha u shela mulenzhe zwi tshi tshimbilelana na zwi ṱanwaho nga Pulane ya Mveledziso ya Lushaka.1.4. Khabinethe i ṱanganedza voutu dza migaganyagwama dzine dza khou kumedzwa nga mihasho yo fhambanaho dzire na mivhigo yo khwaṱhaho i gavhelaho ngaha mvelaphanḓa yo itwaho kha u khwinisa matshilo a maAfrika Tshipembe.Izwi zwi sumbedza u thomiwa ha Muhanga wa Maano wa Tshifhinga tsha Vhukati une wa ri swikisa tsini ha u swikelela Bono 2030 ḽa Pulane ya Mveledziso ya Lushaka.Khabinethe i ita khuwelelo kha maAfrika Tshipembe uri vha tevhele voutu dza migaganyagwama kha mbanḓe dzo fhambanaho dza nyandadzamafhungo uri vha kone u pfesesa Mbekanyamushumo dza Nyito dza Muvhuso.1.5. Khabinethe i ita khuwelelo uri hu bvelwe phanḓa u ḓikumedzela u khwinisa mishumoni nga murahu ha mawanwa a bvaho kha Muvhigo wa Ṅwaha wa wa vhu 16 wa Khomishini ya Nyeḓano Mishumoni wa vhatholi vhoṱhe we wa rwelwa ṱari fhasi ha thero “Khwinifhadzo i a pfala mishumoni”. Muvhigo u thusa muvhuso u pfesesa maimo a nyeḓano mishumoni shangoni ḽashu na mvelephanḓa kha khwinifhadzo ya mishumoni nga ṅwaha wa 2015.1.6. Khabinethe yo fhululedza Muhasho wa zwa Madzulo a Vhathu nge wa kona u fhedza nnḓu dza 4,3 miḽioni na zwikhala zwa dzinnḓu u bva u bebwani ha demokirasi yashu. Zwikhala izwi zwi katela nnḓu dza 2, 806 235 dza mutengo wa fhasi u swikeleleaho (nnḓu dza BNG), nnḓu dza u hirisa dza 121 784, 6329 wa Mbekanyamushumo ya Sabusidi ya Masheleni o Livhanaho na Muthu na fhethu ho iswaho  tshumelo ha 986 608.Aya mafhungo o swikelelwaho o neṱshedza vhathu vhane vha fhira 20 miḽioni ṱhanga nahone u pembelela izwi zwo swikelelwaho muhasho wo rwela ṱari fulo ḽa lushaka u phurofaila mvelaphanḓa ya shango.U rwelwa ṱari uhu ha lushaka ho itea ngei COSMO City, nthihi ya thandela dza ndeme dzo ṱanganelanaho u mona na shango ḽoṱhe ine na yone ya khou pembelela miṅwaha ya fumi i hone.Khabinethe yo livhuha maAfrika Tshipembe kha u shela mulenzhe havho, u ḓiimisela na u shumesa kha u vhona uri tshirunzi tsha maAfrika Tshipembe vhane vha khou shaya tsho vhuiswa hafhu nga kha madzulo a vhathu.1.7. Khabinethe i fhululedza Muṅwaleli Guṱe wa Mbumbano ya Dzitshakha kha u ramba Tshimima Tsha Maimo a Nṱha a u Saina a Thendelano ya Paris, ye ya ṱanganedzwa nga Madzangano a 176 nga Nyendavhusiku 2015. U sainwa ha Thendelano ya Paris wo vha murango wa ḽiga ḽa u thoma kha u thomiwa hawo zwine zwa ḓo endedza nungo dza dzitshakha kha; u fhungudza u bviswa ha gese dza greenhouse na u swikelela khaedu dzoṱhe dzi tshimbilelanaho nazwo dzine dza khou ḓiswa nga tshanduko ya kilima. Khabinethe yo lavhelela u fhedzwa ha maga a khwiniso dza tshiṱangani, nga vhoṱhe, u itela uri hu kone u dzhenwa kha maitele a u thomiwa ha Thendelano ya Paris nga 2020.1.8. Khabinethe yo dzhiela nṱha uri Muhasho wa zwa Mupo u khou ḽedzana na Muhasho wa Vhuendelamashango kha u thoma nḓisedzo ya dziḽebu dzi vhidzwaho “Biodiversity Lab: U alusa u shela mulenzhe kha ikonomi ha Afrika Tshipembe kha zwiko zwa tsiko” u bva 10 Lambamai u swika 13 Shundunthule 2016.Ndivho ndi ya u swikelela khonadzeo ya ikonomi ya lupfumo lwa zwithu zwo fhambanaho zwa tsiko zwa Afrika Tshipembe zwine zwo bulwa kha mvetamveto ya Maano a Ikonomi a Bayodivesithi ya Lushaka ye ya tendelwa nga Khabinethe nga Fulwana 2015 uri tshitshavha tshi shele mulenzhe.2. Tsheo dza Khabinethe dza Ndeme2.1. Khabinethe yo tendela Pulane ya Nyito ya Mbekanyamaitele ya Nḓowetshumo (IPAP) 2016/17 – 2018/19, ine ya vha thikhedzo ya Pulane ya Mbuno dza Ṱahe ya Muphuresidennde nahone i shela mulenzhe kha u thomiwa ha Pulane ya Mveledziso ya Lushaka.Izwi ndi ndovhololo ya vhumalo ya ṅwaha ya pulane dza nḓowetshumo dza muvhuso dzi tevhekanaho dzine dza khou fhaṱa kha zwo swikelelwaho, mbanḓe dza mbekanyamaitele na mbekanyamushumo dza ndovhololo yo fhiraho.IPAP 2016/17 i lingedza u swikelela masiandoitwa a nṱha a mbekanyamaitele ya nḓowetshumo fhasi ha nyimele mmbi ya ikonomi. Izwi zwi katela masiandoitwa a no khou bvela phanḓa a mutsiko wa ikonomi wa ḽifhasi hu tshi katelwa na thaidzo ya tsimbi na u wa ha mitengo khathihi na gomelelo na miṅwe mitsiko ya ndeme ya tshiṱangani.Zwo swikelelwaho u bva mahola zwi katela u vhulungwa ha mishumo ine i nga edana 67 000 na u sikwa ha mishumo miswa ya khwine kha sekithara ya Zwiambaro, Mikumba na Zwienda. Vhubveledzi ha sekithara ya zwiliṅwa ndi tshiṅwe tsha sekithara ya vhubveledzi yapo khulwane nga mishumo, yo ṋetshedza mishumo ine ya anganyelwa henefha kha 216 090 nga 2015 hu tshi vhambedzwa na 208 822 ya 2014. Vhubindudzi vhu fhiraho R600 miḽioni ho konadzea nga 2015/16, zwe zwa vha mutheo wa u khwaṱhisa mveledziso ya mabindu ho sedzeswa zwitshavha zwa mahayani.2.2. Khabinethe yo tendela Muhanga wa Mveledziso ya Dziḓorobo wo Ṱanganelanaho wa u Khunyeledza na Pulane ya u Thomiwa ya 2016/19. Mvelelo dzo fhelelaho dza Muhanga wa Mveledziso ya Dziḓorobo yo Ṱanganelanaho ndi khwiniso ya tshikhala. Izwi ndi u thonwa ha kuitele kuswa dziḓoroboni dza Afrika Tshipembe, zwine zwa ḓo thusa kha nyaluwo ya vhupo ha dziḓoroboni uri vhu vhe modele wa nyaluwo i vhuedzaho, yo ṱumanaho nahone ḓorobo dzi re na pfananyo, dzo tsireledzeaho, dzo ḓalaho zwishumiswa na fhethu havhuḓi ha u shuma na u dzula.Izwi zwi fhindula ḽi ambiwa ḽa Pulane ya Mveledziso ya Lushaka ḽa u bveledza mbekanyamaitele ya mveledziso ya dziḓorobo ine ya ḓo vhona uri hu na vhupulani havhuḓi, vhubindudzi ha themamveledziso na ndaulo ya u tikedza nyaluwo na u honolola khonadzeo ya ikonomi ya ḓorobo dzashu.2.3. Khabinethe yo tendela u ganḓiswa ha Mvetamveto ya Mbekanyamaitele ya Tshumelo ya Mveledziso ya Mabuḓo – U fhaṱa Sisiṱeme ya Tshumelo ya Mveledziso ya Mabuḓo ya Afrika Tshipembe i shumaho zwavhuḓi, kha Gurannḓa ya Muvhuso u itela vhupfiwa ha vhathu. Mvetamveto ya Mbekanyamaitele musi yo no thomiwa i ḓo ṋetshedza maele o pfananywaho kha khwaḽithi ya tshumelo ya mveledziso ya mabuḓo kha vhadzulapo vhoṱhe. Izwi zwi ḓo konisa uri vha nange mabuḓo a khwine uri vha wane mishumo, vha shele mulenzhe kha tshitshavha na u fhaṱa ikonomi ya Afrika Tshipembe.Tshumelo ya Mveledziso ya Mabuḓo i na mushumo wa ndeme kha u thusa mimaraga ya mishumo na sisiṱeme ya pfunzo uri zwi swikelele zwipikwa. Izwi zwi shela mulenzhe kha u swikelela kha themendelo dza Pulane ya Mveledziso ya Lushaka dza u ṱuṱuwedza nyaluwo ya ikonomi na mishumo, u vhambedza vhashumi vho tholwaho na mishumo; na u engedza mveledziso ya zwikili na tshivhalo tsha vho bvuledzaho pfunzo dzavho yunivesithi.2.4. Khabinethe yo nyeṱulelwa nga ha u thomiwa ha Sisiṱeme ya Vhupimathengo ya Lushaka na u tendela Muvhigo wa Ṅwaha wa 2014/15 na Pulane ya Vhupimathengo ya Lushaka ya vhuṱanu ya 2016/17 u ya kha 2018/19, sa tshipiḓa tsha fulo ḽa u khwinisa nḓisedzo ya tshumelo.Sisiṱeme ya Vhupimathengo ha Lushaka i bva kha Muhanga wa Mbekanyamaitele ya Vhupimathengo ya Lushaka une wa vhona uri vhuṱanzi vhu fushaho vhu shumaho u bva kha vhupimathengo vhu khou katelwa kha maitele a vhupulani, u ita mugaganyagwama, u khwinisa madzangano a tsedzuluso ya mbekanyamaitele, khathihi na mbekanyamushumo dzine dza khou bvela phanḓa na ndaulo ya thandela u itela u khwinisa mashumele.Vhupimathengo ha 47 ho fhedzwa kana vhu khou bvela phanḓa, vhu katela R75 biḽioni ya tshumiso ya masheleni nga muvhuso. Mivhigo ya 15 ya vhupimathengo yo tendelwa nahone ya 12 yo ambwa nga hayo nga Khabinethe u swika zwino. Pulane dza 14 dza khwinisedzo dzi khou thomiwa nahone mvelaphanḓa yadzo i sumbedza tshanduko khulu, ya u ṱanḓavhudza masiandoitwa.2.5. Khabinethe yo nyeṱulelwa nga ha mawanwa a vhupimathengo nahone ya tendelana na mawanwa yo sedza u engedza masiandoitwa u bva kha u thomiwa ha Mbekanyamushumo ya Mishumo ya Tshitshavha yo Hudzwaho ya Sekithara ya Matshilisano (EPWP-SS).Mbekanyamushumo iyi i na mushumo wa ndeme kha u tsireledza matshilisano a vhaaluwa vha sa shumi vhane a vho ngo holefhala, nga u vha isa kha mishumo ya vhubveledzi na u wana muholo wa ṅwedzi une wa eḓana R1 517. 69. Vhunzhi ha mbekanyamushumo dza sekithara ya matshilisano dzi ṋetshedza tshumelo dzo khetheaho kha vhathu vha ṱoḓaho thikhedzo na zwitshavha zwi tambulaho. EPWP-SS yo aluwa nga u ṱavhanya vhukati ha ḽiga ḽa u thoma na ḽa vhuvhili, u bva kha mbekanyamushumo ṱhanu u ya kha dza 22 dze dza ita uri sekithara i swikelele zwikhala zwa mishumo zwa 175 769 kha ḽiga ḽa u thoma na zwikhala zwa mishumo zwa 866 246 kha ḽiga ḽa vhuvhili, zwi fhiraho tshipikwa tsha 750 000.Themendelo dzi sedza kha u khwinisa u thomiwa ha u fhungudza mashumele a si avhuḓi a u dzhia tsheo, u thomiwa (u badelwa ha muholo) na u ṋetshedza vhupfumbudzi, khathihi na pfananyo.2.6. Khabinethe yo nyeṱulelwa nga ha mawanwa nahone ya tendelana na themendelo dza dizaini na u thomiwa ha vhupimathengo ha Magavhelo a Mveledziso ya Vhudzulavhathu Dziḓoroboni na Pulani yo khwinifhadzwaho.Mawanwa a tikedza u dzudza Magavhelo a Mveledziso ya Vhudzulavhathu Dziḓoroboni sa magavhelo a u engedza ane a lambedza zwo ṱanḓavhuwaho zwi vhuedzaho na madzulo a vhathu a eḓanaho u itela mbuelo ya vhashayaho na miṱa ya mbuelo ya khwinenyana.Izwi ndi zwa ndeme kha u swikelela zwipikwa u bva kha Muhanga wa Maano a Tshifhinga tsha Vhukati; u ṋetshedzwa ha zwikhala zwa dzinnḓu dza 1 495 miḽioni vhupo vhudzuleaho ha khwaḽithi nga 2019.2.7. Khabinethe yo tendela muvhigo nga ha u Thomiwa ha zwi Kwamaho Vhupimathengo ha Mbekanyamushumo ya Nḓowetshumo ya Thekinoḽodzhi na Vhashumi, phindulo ya ndaulo kha muvhigo na pulane ya u khwiniswa yo kumedzwaho nga Muhasho wa Mbambadzo na Nḓowetshumo.Mbekanyamushumo yo ḓivhadzwa nga Muhasho wa Mbambadzo na Nḓowetshumo nga 1992 u khwaṱhisa mveledziso ya zwikili kha saintsi, vhuinzhiniyara na thekinoḽodzhi. I shela mulenzhe kha u sika mishumo nga u ṋetshedza vhaṱoḓisisi vha re na zwikili zwa nṱha na vhalanguli vha thekinoḽodzhi u itela nḓowetshumo na u khwinisa muṱaṱisano wa madzangano a mabindu ane a khou shela mulenzhe.Mbekanyamushumo ndi ya vhukuma, ndi ya ndeme nahone ndi tshithu tshavhuḓi tshi tikedzaho vhutumbuli vhune ha ḓisa ndeme ya tshelede kha mveledziso ya thekinoḽodzhi na vhashumi na zwikili zwi re na vhushaka na nḓowetshumo. I vhambedzwa hafhu na mbekanyamushumo dza dzitshakha.2.8. Khabinethe yo nyeṱulelwa nga ha mawanwa a Muvhigo nga Tshigwada tsha Mushumo tsha Dziminisiṱa tsho sedzaho kha mavharivhari a ‘thengiso ya zwikhala zwa vhadededzi’ dzi kwamaho vhathu, madzangano a vhadededzi na vhaofisiri vha miṅwe Mihasho ya Pfunzo ya Mavunḓu. Khabinethe yo tendela themendelo dza u lwa na mawanwa ayo.Kha Muvhigo wayo wa u fhedzisela Tshigwada tsha Mushumo tsha Dziminisiṱa tshi ṋetshedza tsatsaladzo ya mushumo yo itwaho nga vhoṱhe vha kwameaho kha maitele a u nanga na u thola vhadededzi.Tsho dovha tsha dzhiela nṱha thaidzo dza ndeme kha sisiṱeme ya zwino ya u tholwa kha zwikhala kha sekithara ya pfunzo ya mutheo; nahone tsha ṋetshedza themendelo dza u thusa Muhasho wa Pfunzo ya Mutheo na sekithara ya pfunzo ya mutheo nga u angaredza u tandulula khaedu dzo topolwaho.3. Milayotibe3.1. Khabinethe yo tendela u kumedzwa ha Mulayotibe wa Khwiniso wa Maḓaka wa Lushaka Phalamenndeni. Mulayotibe u khwinisa Mulayo wa Maḓaka a Lushaka, 1998 (Mulayo 84 wa 1998).U thomiwa ha khwiniso hu ḓo khwinisa ndaulo ya maḓaka i vhuyedzaho khathihi na u ṱuṱuwedza u shela mulenzhe nga zwigwada zwi so ngo tsireledzeaho, zwine zwa ḓitika kha maḓaka uri zwi tshile, kha Khoro ya Ngeletshedzi ya Maḓaka ya Lushaka.4. Mitambo ine ya khou ḓa4.1. Muphuresidennde Vho Jacob Zuma vha ḓo dzhenela mushumo wa u rwelwa ṱari na u vhewa tshiduloni ha Muphuresidennde wa Uganda Vho Yoweri Museveni ngei Kampala nga dzi 12 Shundunthule 2016. Aya madalo a ḓo dovha hafhu u khwaṱhisa vhushaka ha nyambedzano dza vhavhili vhu re hone vhukati ha Afrika Tshipembe na Uganda.4.2. Muphuresidennde Vho Jacob Zuma vha ḓo tshimbidza Ḓuvha ḽa Lushaka ḽa Thabelo ḽine ḽa ḓo farwa ngei tshiṱediamu tsha ABSA nga dzi 29 Lambamai 2016. Vharangaphanḓa vha Vhurereli na vharangaphanḓa vha madzangano a zwitshavhani vha ḓo ṱangana na muvhuso kha u rabelela u isa phanḓa u pfumbisa demokirasi, mbumbano ya lushaka, nyanḓano ya matshilisano khathihi na mvelaphanḓa na Khetho dza Mivhuso Yapo dza 2016 dzi re na mulalo.4.3. Khabinethe yo nyeṱulelwa nga ha pulane nga Muhasho wa Vhutsila na Mvelele dza u vha ṋemuṱa wa Ṅwedzi wa Afrika nga Shundunthule 2016 fhasi ha thero: “U fhaṱa Afrika ḽa Khwine na Ḽifhasi ḽa Khwine” sa tshipiḓa tsha u pembela ha dzhango ḽashu u thomiwa ha Dzangano ḽa Vhuthihi ha Afrika, ḽine zwino ḽa vhidzwa Mbumbano ya Afrika na mushumo we ḽa ita. Muphuresidennde Vho Jacob Zuma vha ḓo rwela ṱari Ṅwedzi wa Afrika nga Ḓuvha ḽa Lushaka ḽa Thabelo nga dzi 29 Lambamai 2016.Nga 2016 Ṅwedzi wa Afrika u ḓo sedza kha vhurangeli ha mveledziso ya vhafumakadzi na vhaswa, ngeno hu tshi khou pembelelwa ṅwaha wa vhu 60 wa Matshi wa Vhafumakadzi na ṅwaha wa vhu 40 wa Mvutshelano ya Vhaswa ngei Soweto.MaAfrika Tshipembe vha khou humbelwa u shela mulenzhe kha mbekanyamushumo idzi dzo fhambanaho dzine dza katela nyito nnzhi dzo fhambanaho hu tshi katelwa na vhutsila ha maṱo, ṱhiyetha, muzika, dzipfunzo na semina ya vhoradzipfunzo khathihi na anivesari ya vhu 10 ya Tshikwama tsha Vhufa ha Ḽifhasi ha Afrika. Ṅwedzi wa Afrika u shuma sa luvhanḓe lwa u ḓiṱumanya na u ḓikumedzela hashu hafhu kha Pan Africanism na Mbebuluwo ya Afrika nga u sendedza vhathu vha dzhango ḽashu tsini na tsini. 4.4. Nga dzi 20 Shundunthule 2016 muvhuso u ḓo ranga phanḓa u pembela ha lushaka hu tshi pembelelwa miṅwaha ya 100 ya Yunivesithi ya Fort Hare ngei khamphasini ya Alice kha ḽa Kapa Vhubvaḓuvha.  Kha ndugiselo dza bembela ḽihulwane, Muphuresidennde Vho Jacob Zuma vho thoma Komiti ya Dziminisiṱa dzo Ṱanganelanaho (IMC) uri i pulane na u pfananya bembela iḽi ḽa miṅwaha ya ḓana.Tshiimiswa itshi tsha pfunzo tsho shuma sa bagane nga tshifhinga tsha nndwa ya mbofholowo nahone tshi ḓivhiwa hafhu sa “nkhoni ya vhurangaphanḓa ha Afrika” hu tshi kha ḓi vha tshone tshine tsha vha yunivesithi ya vhathu vhe vha lwa nndwa ya ulwa na tshiṱalula u fana na Vho ZK Matthews, Vho Nelson Mandela, Vho Robert Sobukwe, Vho Oliver Tambo na Vho Govan Mbeki. Ndi yone yunivesithi i yoṱhe ya Tshipembe ha Afrika ye ya bvisa vhavhusi vhaṱanu: Vho Nelson Mandela vha Afrika Tshipembe, Vho Yusuf Lule vha Uganda, Vho Robert Mugabe vha Zimbabwe, Vho Ntsu Mokhehle vha Lesotho na Sir Seretse Khama vha Botswana.Sa tshipiḓa tsha u pembelela miṅwaha ya 100 ya Yunivesithi ya Fort Hare Khabinethe i ita khuwelelo kha Matshudeni vha kale na miraḓo ya tshitshavha u kovhana mihumbulo nga ha Fort Hare u itela fulo ḽa uri Mafhungo a Ambiwe hu tshi shumiswa #MyFortHare.4.5. Mufarisa Muphuresidennde Vho Cyril Ramaphosa vha ḓo ranga phanḓa vhurumelwa ha Afrika Tshipembe kha Foramu ya Ikonomi ya Ḽifhasi ya vhu 26 (WEF) Afrika ngei Rwanda vhukati ha dzi 11 na dzi 13 Shundunthule 2016. Foramu i khou vha hone fhasi ha thero: “U ṱumanya Zwiko zwa Afrika nga kha u Khwiniswa ha Didzhithaḽa”.Muvhuso nga kha Pulane dza Mbuno dza Ṱahe u isa phanḓa khwinifhadzo ya didzhithaḽa ya shango ḽashu. Maga a u thoma a vhurangeli ha burodibennde a khou phaḓaladzwa ane a ḓo ṱumanya zwishumiswa zwa muvhuso zwi fhiraho 5 000 kha mimasipala ya zwiṱiriki ya malo tshifhingani tsha miṅwaha miraru. Ho lambedzwa masheleni a eḓanaho R740 miḽioni kha thikhedzo ya u phaḓaladza uhu.4.6. INDABA 2016 ngei Senṱharani ya Miṱangano ya Inkosi Albert Luthuli ngei Durban u bva nga dzi 7 u ya kha dzi 9 Shundunthule 2016, ndi luvhanḓe lwa Pan-African lune lwa ḓo ṱuṱuwedza vhuendelamashango hashu kha vharengi vha dzitshakha.Vhuendelamashango, sa tshithihi tsha thikhedzo dza rathi dza nyaluwo ya ikonomi ya Pulane ya Mveledziso ya Lushaka, ho ḓisa R357 biḽioni kha GDP yashu nga 2014 na u tikedza 9% ya ṱhanganyelo ya mishumo Afrika Tshipembe. Khoro ya Vhuendelamashango na Vhuendi ha Ḽifhasi i anganyela uri vhuendelamashango vhu ḓo ḓisa R560 biḽioni kha GDP yashu nga 2025 nahone vhu ḓo tikedza mishumo i fhiraho miḽioni mbili.U alusa Vhuendelamashango zwi na masiandoitwa kha Ikonomi ya Maḓanzhe ndi thikhedzo ya ndeme ya Pulane dza Mbuno dza Ṱahe, ho sedzwa khonadzeo i sa athu shumiswa ya maḓanzhe, ine i nga ḓisa nyaluwo ya ikonomi. Ikonomi ya maḓanzhe na vhuendelamashango zwi ṋea zwikhala zwavhuḓi zwa nyaluwo ya ikonomi na tsiko ya mishumo.4.7. Hu tshi elelwa Ḓuvha ḽa Vhashumi nga dzi 1 Shundunthule 2016, Khabinethe i ombedzela u ḓikumedzela ha shango ḽashu kha u tsireledza pfanelo dza vhashumi nga kha vhusimamilayo ha vhashumi vhu re na mvelaphanḓa.U bva 1994, muvhuso nga kha vhusimamilayo u fana na Mulayo wa Vhushaka ha Vhashumi, Mulayo wa Nyimele ya Vhashumi ya Mutheo, Mulayo wa Nyedanyo ya Vhashumi na Mutakalo Mishumoni na Tsireledzo zwo isa phanḓa pfanelo dza vhashumi.4.8. Khabinethe i ita khumbelo kha vhagudi vha Gireidi 12 u thoma u wana dzifomo kha inthanethe dza u ita khumbelo kana u ita khumbelo kha inthanethe kha zwiimiswa zwa pfunzo ya nṱha sa tshipiḓa tsha fulo ḽa Apply Now/ Khetha Career Guidance.Fulo iḽi ḽi itwa ṅwaha muṅwe na muṅwe nga Muhasho wa Pfunzo ya Nṱha na Vhupfumbudzi, nahone ḽi ḓo tshimbidzwa shango ḽoṱhe u swika Tshimedzi 2016 nahone ḽi thusa vhagudi u dzhia tsheo dzo teaho musi vha tshi ita khumbelo kha zwiimiswa zwa pfunzo ya nṱha.Vhagudi vha ṱuṱuwedzwa u kwama Senṱhara ya Tshumelo ya Mveledziso ya Buḓo nga SMS kana vha rumela “please call me” kha 072 204 5056 kana 086 999 0123, imeiḽi kha careerhelp@dhet.gov.za, kha Facebook kha www.facebook.com/careerhelp kana kha Twitter kha ḓiresi http://twitter.com/rsacareerhelp.5. Tshiimo tsha Khabinethe kha mafhungo a ndeme a mupo5.1. Khabinethe i ṱuṱuwedza vhathu vho teaho vha kwameaho uri vha ṋee vhuḓipfi nga ha mvetamveto yo sedzuluswaho ya Thendelanomviswa ya u Mannḓafhadzwa ha Ikonomi yo Ṱanḓavhudzwaho yo Tewaho kha Vharema ya Afrika Tshipembe ya Migodi na Nḓowetshumo ya Minerala, 2016 ye ya ganḓiswa kha Gurannḓa ya Muvhuso.Mvetamveto yo sedzuluswaho ya Thendelanomviswa ya Migodi i isa phanḓa u ṱanganya mbekanyamaitele dza u khwinisa dza muvhuso na theo ya milayo u khwaṱhisa u leluwa ha u ita bindu, u sika khanganyiseo ya milayo, u bvumba na vhungoho. Yo livhanywa hafhu na milayo ya Mulayo wa u Mannḓafhadzwa ha Ikonomi yo Ṱanḓavhudzwaho yo Tewaho kha Vharema, 2003 (Mulayo 53 wa 2003) na khoudu dza Nḓowelo Yavhuḓi (Khoudu dza DTI).5.2. Khabinethe i dzhiela nṱha u tendelwa ha u kumedzwa ha u rengwa ha SAB Miller nga vha AB InBev zwi khou sedzwa nga maanḓalanga a miṱaṱisano. Khabinethe yo ṱanganedza maele o tendelanwaho nga Minisiṱa wa Mveledziso ya Ikonomi na vha AB InBev kha maanḓalanga a miṱaṱisano kha vhunzhi ha mafhungo a kwamaho tshitshavha. U ḓikumedzela nga khamphani zwi shuma sa nyendedzi, kha dzangalelo ḽa tshitshavha, kha dziṅwe khamphani kha u ṱangana na u rengwa ha khamphani fhasi ha nyimele i fanaho.Izwi zwi katela u ḓikumedzela ho tendelanwaho nga khamphani uri i ḓo shumisa R1 biḽioni miṅwahani miṱanu i ḓaho u ṱuṱuwedza vhulimi ha vhorabulasi vhaṱuku na mveledziso ya vhabveledzi vhapo, mabindu maswa, fulufulu na thekinoḽodzhi ya tshumiso ya maḓi yavhuḓi na mveledziso ya vhaswa. U ḓikumedzela kha mishumo hu tshi katelwa u fhulufhedzisa uri a hu nga fheliswi mishumo ya vhathu nga mulandu wa u ṱangana ha mabindu aya na u dzudza zwivhalo zwa vhashumi zwo ralo lwa miṅwaha miṱanu, ndi tshipiḓa tsha thendelano vhukati ha khamphani na muvhuso u tikedza nḓowetshumo, mveledziso ya mabindu maṱuku na u sika mishumo.5.3. Kha maṅwe mafhungo a no khu bvela phanḓa, Khabinethe yo dzhiela nṱha u thoma ha Mulayo wa Khwiniso wa Muṱaṱisano une wa ita uri zwi vhe mulandu wa vhugevhenga kha vhalangi na ndaulo u shumisana kha u vhea mitengo, thandela na mimaraga. Izwi ndi tshipiḓa tsha maga a u engedza nndwa ya ulwa na zwigwada zwine zwa tshinyadza ikonomi na u vhea mitengo ya vharengi nṱha.Ri ita khuwelelo kha mabindu a Afrika Tshipembe uri vha ṱaṱisane vho ḓisendeka nga mitengo ya fhasi, vhutumbuli hunzhi, khwinifhadzo ya kwaḽithi ya thundu dzi ṋetshedzwaho kana tshumelo ya nṱhesa kha vharengi u fhirisa tshumisano mmbi.5.4. Khabinethe yo dzhiela nṱha uri milayo ya sekithara ya dzibannga yo vheeswa nṱha – nahone ḽifhasini, na ṱhoḓea ya uri Afrika Tshipembe ḽi tevhele maimo a dzitshakha u fana na Basel III na milayo ya vhugevhenga ha masheleni ha Mmbi ya Mushumo wa Nyito ya Masheleni (FATF), he ha tendelwa kale nga Khabinethe, nahone ha tikedzwa nga mulayo wo tendelwaho nga muvhuso. Sisiṱeme ya Twin Peaks i ḓo langa vhuḓifari ha mimaraga kha sekithara ya bannga na ya masheleni nga vhuphara.""5.5. Khabinethe i ṱanganedza mvelelo u bva kha Tshikwama tsha Masheleni tsha Dzitshakha na Muṱangano wa Luṱavula wa Zwigwada zwa Dzibannga zwa Ḽifhasi 2016 we wa farwa fhasi ha thero “Khaedu dza Ḽifhasi, Thandululo dza Ḽifhasi”.  Thandululo ya maele mararu u thusa nyaluwo kha maimo a ḽifhasi yo kumedzwa, u ṱuṱuwedza mashango uri a shumise mbekanyamaitele,  u ṱuṱuwedza nyaluwo sa khwiniso ya masheleni na zwivhumbeo. Mashango a re na zwikhala zwa masheleni o ṱuṱuwedzwa u itesa zwinzhi uri a engedze ṱhoḓea; fhedziha, u thomiwa ha khwinifhadzo ya zwivhumbeo ndi zwa ndeme kha vhoṱhe. Kha vhanzhi izwi zwi katela vhubindudzi kha themamveledziso, vhutumbuli na u khwinisa vhupo ha milayo, kha zwiṅwe zwazwo. 5.6. Khabinethe i humbudza vhathu vhoṱhe vhane vha tendelwa u voutha vha sa athu ḓiṅwalisa na khwaṱhisedza zwidodombedzwa zwavho uri vha nga kona u ita ngauralo nga u dalela Ofisi ya Khomishini ya Khetho yo Ḓiimisaho (IEC) yapo. Izwi zwi khou ṱoḓea uri zwi tsireledze dzina ḽavho kha rolo ya vhakhethi zwine zwa ḓo thusa vho teaho u vouta uri vha shumise pfanelo yavho ya demokirasi nga dzi 3 Ṱhangule 2016.Khabinethe i humbela vhathu vho teaho u vouta u vhona uri vha swikelela ṱhoḓea nga u ṋetshedza ḓiresi yavho kha ofisi ya Khomishini ya Khetho yo Ḓiimisaho (IEC). Mbudziso nga ha khetho dzi nga livhiswa kha senthara ya vhukwamani ya IEC kha 0800 11 8000, ine i vula Musumbuluwo u swika Ḽavhuṱanu, u bva nga 7am u ya 9pm.5.7. Khabinethe i fhululedza Transnet, Maanḓalanga Vhutshutshisi ha Lushaka, SABC na Muhasho wa Pfunzo ya Nṱha na Vhupfumbudzi, Vhashaka ha Dzitshakha na Nyanḓano, na Vhulamukanyi na Mveledziso ya Ndawotewa kha u vhewa sa “Mihasho i kungaho” kha u thola Afrika Tshipembe nga khamphani ya u i shumaho zwenezwo, UNIVERSUM.5.8. Khabinethe i fhululedza Minisiṱa wa Saintsi na Thekinoḽodzhi, Vho Naledi Pandor, vhe vha wana Order of Merit u bva kha Riphabuliki ya Federala ya Germany kha u shela mulenzhe havho kha mveledziso ya saintsi ḽifhasini. Pfufho iyi yo ṋetshedzwa vhathu u bva ḽifhasini ḽoṱhe kha zwe vha swikelela kha polotiki, matshilisano kana na sia ḽa maluvhi.5.9. Khabinethe i fhululedza Mulanguli-Guṱe wa Muhasho wa Mafhungo a Mupo Vho Nosipho Ngcaba kha u ṱanganedza havho Pfufho ya 2015/16 ya Lifetime Achievement Eco-Logic, The Enviropaedia, u bva kha khandiso ya mupo.5.10. Khabinethe  i vhandela zwanḓa mutsila Kemang Wa Lehulere nga u vha ""Mutsila wa Ṅwaha"" wa 2017 une wa khou tikedzwa nga  Bannga ya Deutsche. Wa Lehulere, ane a tandula u vha kwao ha mbonalo ya vhutsila kha Afrika Tshipembe ḽa phanḓa ha Tshiṱalula, u ḓo kumedza ṱanoni ḽawe ḽa u thoma e eṱhe ngei Germany kha vha Deutsche Bank KunstHalle ngei kha ḽa Berlin ṅwakani.5.11. Khabinethe yo fhululedza Muhasho wa Vhuendelamashango kha u wina hawo pfufho ya Mbekanyamaitele/Thikhedzo ya Tshitshavha ya Khwine kha Pfufho dza 2016 dza Vhuendelamashango  ha Afrika ha Vhuḓifhinduleli. Muṅene uyu u pfufhiwa muhasho wa sekhithara ya Tshitshavha, maanḓalanga kana tshiimiswa tshine tsho sumbedza u ḓikumedzela na u shela mulenzhe kha u isa phanḓa vhuendelamashango vhu re na vhuḓifhindueli.5.12. Khabinethe i fhululela mutambi wa goḽofu Vho Branden Grace kha u kunda havho PGA Tour yavho ya u thoma ngei RBC Heritage kha ḽa Hilton Head, US.5.13. Khabinethe yo pfa u vhavha nga lufu lwa Vho Bertie Lubner vhe vha shela mulenzhe zwihulu kha mveledziso ya Afrika Tshipembe sa murangaphanḓa wa mabindu, philanthropist na mudzulatshidulo wa vhutshilo hoṱhe wa Dzangano ḽa Majuta ḽa Afrika Tshipembe.5.14. Khabinethe i fhirisela ndiliso dzayo kha dzikhonani na miṱa ya vhabvazwiṱhavhelo vha fumi (Tiisetso Tselo, Sesi Mtshali, Sana Sibeko, Mphikeleli Malindi, Gugulethu Sithole, Vusi Nkabinde, Daphney Linda, Sicelo Kheswa, Sphamandla Gedle na Simphiwe Nhlapo) kha ḽikhaula mbilu ḽa khombo ya bisi musi vha tshi khou vhuya u bva kha Ḓikita ḽa Manifesto wa ANC ngei Port Elizabeth. Khabinethe yo dovha ya tamela mashudu vhoṱhe vho vhaisalaho uri vha ṱavhanye vha fhole.5.15. Khabinethe yo fhirisela ndiliso dzayo kha muṱa na dzikhonani dza Vho Dokotela  Herman Nditsheni Ṋetshidzivhani, muAfrika Tshipembe wa u thoma wa muthu murema u vha ramakone wa muvhibvelo. Sa ene o thomaho kiḽiniki ya muvhibvelo ngei Vhuongeloni ha Park Lane kha ḽa Johannesburg, Vho Ṋetshidzivhani vho thusa maAfrika Tshipembe vhanzhi uri vha thome miṱa yavho.5.16. Khabinethe i fhirisela ndiliso dzayo kha muṱa na khonani dza Vho Dene Smuts, muraḓo wa kale wa Phalamennde wa Democratic Alliance. Khabinethe i vha bvulela muṅadzi kha u shela havho mulenzhe kha mveledziso ya demokirasi yashu ya ndayotewa.5.17. Khabinethe i fhethu huthihi na Muphuresidennde Vho Jacob Zuma kha u tamela mashudu Vho Winnie Madikizela-Mandela uri vha ṱavhanye vha fhole na uri i humbela uri hu ṱhonifhiwe zwine vhathu vha muṱa uyu vha ṱoḓa zwone nga tshifhinga itshi tshivhi. Vho Winnie Mandela vha ṱhonifhiwa nga mulandu wa mishumo yavho kha nndwa yashu ya mbofholowo ye ya shela mulenzhe kha u fhelisa mbekanyamaitele dza u tsikeledza na u ḓisa demokirasi Afrika Tshipembe.6. U tholwaU tholwa ho itwa ho thoma ha khwaṱhisedzwa ndalukanyo dzavho na u sedzwa arali vha si na milandu.6.1. Vho Paul Steenkamp kha Khoro ya Lushaka ya Vhueletshedzi ha Vhutumbuli.6.2. Vho Clarinda Elizabeth Simpson sa Muofisiri Muhulwane wa Masheleni wa SENTECH.6.3. Vho Lumko Caesario Mtimde sa Muofisiri Mulanguli Muhulwane wa Tshumelo dza Yunivesaḽa na Zhendedzi ḽa Tswikelelo ḽa Afrika Tshipembe.6.4. U tholiwa hafhu ha Adv. Vho Rory Wayne Voller sa Mufarisa Khomishinari wa Khomishini ya Ndaka ya Vhuluvhi na Dzikhamaphani.6.5. U engedzwa ha Khonṱhiraka ya Vho Lungisa Fuzile sa Mulanguli Guṱe wa Masheleni a Lushaka.6.6. U engedzwa ha khonṱhiraka ya Vho Nosipho Ngcaba sa Mulanguli Guṱe wa Muhasho wa Mafhungo a Mupo.6.7. Vho N Mafu sa Mufarisa Mulanguli Guṱe: U Maanḓafhadza na Ndaulo ya Vhakwameaho Muhashoni wa Mazhakanḓila a Vhupileli.6.8. Vho TLM Makotoko sa Muofisiri Muhulwane wa Mashumele wa Muhasho wa Mafhungo a Mupo.Mbudziso:Vho Donald Liphoko 082 901 0766"
Tshiṱatamennde tsha ngaha Muṱangano wa Khabinethe wa dzi 11 Shundunthule 2016,12 May 2016,https://www.gov.za/speeches/statement-cabinet-meeting-11-may-2016-12-may-2016-0000,https://www.gov.za/ve/speeches/statement-cabinet-meeting-11-may-2016-12-may-2016-0000,"1. U thomiwa ha Mbekanyamushumo dza Ndeme dza Muvhuso1.1. Khabinethe i khou dzhiela nṱha muvhigo u bvaho kha Minisiṱa wa Gwama u tshi vhigelwa Muphuresidennde, kha mvelaphanḓa ya U kwamana ha Muvhuso na sekithara ya phuraivethe na vuilanguli ha vhashumi kha zwa ikonomi. Muphuresidennde vho kumedzela Minisiṱa uri vha range phanḓa vhukonanyi uvho na vhaḽedzani avha kha u ḓa na maano na maga a u alusa ikonomi na u vhulunga phimo ya u koloda ha shango.Khabinethe i khou takalela uri mushumo uyu u kha vhurangeli ho dziaho hune ha ḓo khwinisa mbonalo ya ikonomi ya shango. nga Musumbuluwo Muphuresidennde vho ḓivhadza vhurangeli ho vhalaho vhu dzhielwaho nṱha, vhu katelaho: (1) tshikwama tsho ṱanganelaho tsha sekithara ya tshitshavha na ya phuraivethe tsha Thikhedzo ya Mabindu Maṱuku, (2) u tandulula zwithivheli kha nyengedzeo ya vhubindudzi hu u itela u ṱavhanyisa nyaluwo i katelaho, (3) vhubindudzi ha muvhuso na ha phuraivethe kha thememveledziso zwi kokodzaho tshenzhemo i bvelelaho ya Mbekanyamushumo ya Mveledziso ya Fulufulu ḽo Ḓiimisaho na (4) u khwaṱhisa Mabindu a Langwaho nga Muvhuso u vhona uri a na masheleni na u khwaṱhisa mushumo wao wa u tshimbidza mveledziso.Nḓivhadzo idzi ndi thestamennde kha zwine shango ḽa nga swikelela musi vhaḽedzani vhoṱhe vha tshi ṱangana vha shumisana vho sedza tshipikwa tshithihi.1.2 Khabinethe i kha ḓi vha na fulufhelo uri khwaṱhisedzo yo dziaho ya masheleni a muvhuso, u kuvhanganywa ha R1 ṱhrilioni zwine zwa vha ḓivhazwakale nga Tshumelo dza Mbuelo ya Afrika Tshipembe na vhudzheneleli ha tshifhinga nyana ho ḓivhadzwaho zwenezwino, zwoṱhe zwo sedzana na pulane ya Mbuno dza Ṱahe u vhona uri hu na tshanduko kha ikonomi yashu. U engedzea ha khuvhanganyo ya mbuelo nga SARS zwi ḓo konisa Muvhuso u ṋetshedza tshumelo dzine dza ḓo khwinisa ndeme ya matshilo a vhadzulapo vhalo.1.3 Khabinethe i ṱanganedza nḓivhadzo nga zhendedzi ḽa Tshumelo dza Vhubindudzi ha Moody, ine kha vhege dzo fhiraho yo khwaṱhisedza phimo ya u koloda ha shango nga notsho mbili dzire nṱha ha gireidi ya tshiteṅwa tsha vhubindudzi. Kha u khwaṱhisedza vhupimi, Moody yo sumbedzisa uri Afrika Tshipembe ḽi khou swikelela vhuimo ha tshanduko nga murahu ha miṅwaha ya nyaluwo i songo khwaṱhaho na uri maga a khwaṱhisedzo yo dziaho kha mugaganyagwama wa 2016 a ḓo dzikisa tshikolodo tsha muvhuso kha GDP ya ṅwaha uno. Mahoro oṱhe o tendelana uri vhuḓidini ho ṱanganelaho vhu khou tea u khwaṱhiswa hu u itela uri ikonomi i vhuelele ngonani. Ri khou dovha ra dzhiela nṱha uri u shuma ha Minisṱa wa Gwama na vhaḽedzani vha matshilisano zwi katela khethekanyo ya kushumele kwa vhupimi ha zwikolodo zwine zwa ḓo topola mbuedzedzo dzo teaho na vhudzheneleli ha u vhulunga maraga ya masheleni yo khwaṱhaho na gireidi ya vhupimi ha tshikolodo.1.4 Muphuresidennde vha khou livhuwa Vouthu dza Mugaganyangwama nga Minisiṱa dzi ṱhonifheaho dzi ambaho ngaha ṱhoḓea dza vhadzulapo vhoṱhe vha Afrika Tshipembe. Mivhigo na pulane dza mvelaphanḓa dzi bvaho kha Vouthu dza Mugaganyagwama wa Muvhuso i sumbedzisa  uri Afrika Tshipembe ndi lushaka lu ne lwa khou shuma, muvhuso u tshi khou ranga phanḓa kha u fhaṱa vhutshilo ha khwine kha vhoṱhe.Huna maga o khwaṱhaho o vhetshelwaho u fhungudza u kwamwa nga nḓila isi yavhuḓi ha ikonomi yashu zwo vhangwa nga kha u tsela fhasi ha ikonomi ya ḽifhasi, na u lugisela nyaluwo yo khwaṱhaho musi ikonomi itshi vha kha tshiimo tshavhuḓi. Ri khou dovha ra shuma vhukuma kha u bvisa zwikhakhisi zwa miṱani kha nyaluwo.Vouthu ya mugaganyagwama i dovha ya sumbedzisa uri muvhuso, vhashumi na mabindu vha khou shumisana, zwi sa athu vhuya zwa vha hone, kha u wana nḓila dza u vhuisa nyaluwo na u fhaṱa matshilo a khwine kha vhoṱhe. Izwi zwi katela khwaṱhisedzo ya u shumiswa ha Pulane dza Mbuno dza Ṱahe, dzo ḓivhadzwaho nga Phuresidennde Vho Jacob Zuma kha Mulaedza wa Lushaka wa 2015 khathihi na Operation Phakisa, yo itelwaho u ṱavhanyisa u thomiwa ha thandululo kha vhupo vhu ṱoḓaho mvelaphanḓa dza ndeme. Mbekanyamushumo idzi dzi sumbedzisa mafhungo a ndeme a bvaho kha Pulane ya Mveledziso ya Lushaka, sa u fhungudza vhushai na vhushayamishumo.1.5 Khabinethe i fhulufhedza vhadzulapo vha Afrika Tshipembe uri nyimele ya u shayea ha mishumo i khou tanduluwa kha kha u thomiwa ha Pulane ya Mveledziso ya Lushaka (NDP) ya shango ḽashu nga kha vhudzheneli ha ikonomi ha Pulane ya Mbuno dza Ṱahe vhune ha ṱoḓa u engedza nyaluwo na u engedza mishumo kha sekithara dza ndeme dza ikonomi yashu. U ṱanganelana ha sekithara ya phuraivethe ndi zwa ndeme kha u bvelela ha mawanwa oṱhe.Muvhuso u khou shumisa vhurangeli hoṱhe vhure hone hu tshi katelwa Pulane ya Nḓowetshumo ya Mbekanyamaitele ya Nyito (IPAP) ine ya vha ya muvhuso kha u sika vhubveledzi vhunzhi vhu ḓisaho mishumo na sekithara dza tshumelo u fhelisa u shayea ha mishumo zwine zwo kwamea nga nyinele dzi konḓaho dza ikonomi yapo na ya ḽifhasi.  Minisṱa wa Mbambadzo na Nḓowetshumo Vho Rob Davies vho rwelaṱari ndovhololo ya ṅwaha nga ṅwaha ya vhumalo ya IPAP ya 2016/17 u swika 2018-19 nga dzi 9 Shundunthule 2016 ya 100% ya feme dzi langwaho nga vharema ngei Gauteng. Muvhuso u khwaṱhisedza ndeme ya u bveledzisa khamphani ya close cooperation na khamphani ya nḓowetshumo dzapo dzine a dziho fhedzi kha mveledziso ya themamveledziso, vhuendi na ḽodzhisitiki, fhedzi dzi katelaho vhupimakoni ha thekhinoḽodzhi, sekithara dzo lugelaho u vhambadzela nnḓa dza ikonomi ya Afrika Tshipembe.Musi vha Tsedzuluso ya Kotara ya Maano a Mishumo vho rekhoda nyegedzeo ya u shayea ha mishumo kha kotare ya u thoma ya 2016 yo imaho kha 26.7%, tshiimo tsha 2016 tsha u tholiwa tshi nṱha nga  204 000 ya vhathu vho tholwaho musi vha tshi vhambedzwa na vha 2015.1.6       Khabinethe i ṱangedza u ṋetshedzwa ha Habu ya Vhaswa vha Beaufort West, ngei Kapa Vhukovhela nga Muphuresidennde Vho Jacob Zuma, i ṋetshedzaho tshomedzo kha vhaswa, hune vha ḓo kona u ḓi manḓafhadza. Habu iyi ina tshomedzo dzo fhambanaho dza u ṋetshedza mveledziso dzi angaredzaho kha vhaswa na tshitshavha nga vhuḓalo. Tshomedzo dzire hone kha habu iyi ya vhaswa dzi ḓo ṋetshedza vhaswa vha bvaho kha vhupo vhu shayaho zwikhala zwa uri vha shele mulenzhe nga nḓila ya khwine kha zwitshavha zwavho na shango ḽa havho.Senthara ya Zwikili i re na zwithu zwoṱhe i khou langwa nga Gudedzi ḽa Tshipembe ha Kapa, i ḓo pfumbudza vha na dzangalelo kha vhulangi ha mabindu, end user computing na mveledziso ya vhana kha vha shelaho mulenzhe vha linganaho 200 nga ṅwaha kha Dzangano ḽa Tshumelo dza Vhaswa vha Lushaka vha Mahayani (NARYSEC). NARYSEC ndi mbekanyamushumo ya tshifhinga tshilapfu ine yo sedza fhedzi kha u kunga na u fha vhaswa vha vhupo ha mahayani khonṱhiraka ya miṅwaha mivhili.Vhaswa vha miṅwaha ya vhukati ha 18 na 25 vha rukhuruthiwa vha ṅwaliswa kha vhupfumbudzi ha zwikilli zwo fhambanaho zwine zwa ḓo vha sia vhe na ndivho ya thyori na nḓowedzo, uri vha ḓisikele mishumo vhone vhaṋe na vhaṅwe vhathu kha zwitshavha zwa havho. Habu ya Vhaswa ndi thandela ya Ndingedzo na uri ndi ya u thoma ya lushaka ulwo, i ḓo iswa vho na kha maṅwe mavunḓu.1.7 Khabinethe i ṱanganedza Muṱangano wo farwaho zwenezwino wa Vhuḽedzani vhure Khagala ha Muvhuso wa 2016 (OGP) wa Dzingu ḽa Afrika we wa vha u khou itelwa fhano Afrika Tshipembe fhasi ha thero ""Muvhuso ure Khagala wa Mvelaphanḓa i Bvelelaho Afrika Tshipembe"" ubva nga dzi 5 u swika dzi 6 Shundunthule 2016.Guvhangano iḽi ḽi khou vha hone nga murahu ha miṅwedzi ya sumbe musi Afrika Tshipembe ḽo nangwa sa Mudzulatshidulo a Rangahophanḓa wa Vhuḽedzani ha Muvhuso ure Khagala. Milayo ya muvhuso ure khagala ndi zwa ndeme kha u swikelela zwipikwa zwa muvhuso u yaho phanḓa, zwi tshi ṱumanya u vha khagala kha muvhuso hu u itela u khwinisa nyimele ya vha shayaho ḽifhasini.Vhuḽedzani ha Muvhuso ure Khagala ndi tshikonisi tsha ndeme tshine tsha ḓo thusa tshitshavha tsha ḽifhasi uri tshi swikelele Adzhenda ya 200 ya Mveledziso i yaho Phanḓa.Samithi ya Dzingu yo vha samithi khulwanesa ya Vhuḽedzani ha Muvhuso ure Khagala (OGP) yo dzudzanywa nga OGP ya vha na mvelelo dza ndeme kha sesheni iṅwe na iṅwe kha khonfarentsi.Kha u tevhedza vhudikumedzeli ha muvhuso kha vhuledzani na vhuvusi havhudi, samithi iyi yo kunga vhadzheneleli vha bvaho kha Madzangano a Tshitshavha Zwatsho (CSO) o fhambanaho u mona na lifhasi kha zwitshavha zwa sekithara dzo fhambanaho nnda ha sialala la dziCSO dzine ndi kale dzi kha vhuledzani.1.8 Khabinethe yo dzhiela nṱha u tendelwa ha u ṱangana ha puḽanti tharu dza u vhea zwiluḓi zwa maboḓeloni uri huvhe na puḽanti khulwanesa ya u vhea maboḓelo kha dzhango, ya Coca-Cola Beverages Africa. Khabinethe i ṱanganedza thendelano kha nyimele dza dzangalelo ḽa tshitshavha ya u ṱangana ha muvhuso na Coca-Cola Beverages Africa zwine zwa nga tikedza vhuḓidini hashu ha nḓowetshumo khulwane kha ikonomi ya Afrika Tshipembe.Thendelano iyi i tsireledza tshiimo tsha u thola kha khamphani lwa tshikhala tsha miṅwaha miraru, i tsireledza vhashumi kha yunithi ya bagaini ubva kha u fhelelwa nga mushumo dzi elanaho na u ṱangana uho, i tikedza u ḓisa tshumelo fhano hayani na u ḓikumedzela kha u bveledza vhorabulasi vho thithiswaho nga ḓivhazwakale na vhaṋetshedzi vha tshumelo kha khamphani. Zwiṅwe hafhu, R400 miḽioni yo iswa kha u lambedza mveledziso ya mabindu a zwa vhulimisi na iṅwe R400 miḽioni ya  nyengedzedzo kha vhubindudzi ha u bveledza phaḓaladzo na khonadzeo ya thengo ya zwiṱuku na zwikili zwi elanaho zwa mveledziso na vhupfumbudzi. Pfungavhuṋe ya  Appletiser i ḓo iswa phanḓa na u bveledzwa Afrika Tshipembe.Thendelano iyo i vula tshikhala tsha u vhea zwixwatudzi kha khuḽara dza ha Coca-Cola kha vharengisi vha mabindu maṱuku: tshikhala tshi linganaho phesenthe dza fumi tsha zwixwatudzi tshi ḓo vha hone kha zwibveledzwa zwi si zwa ha Coca-Cola kha mabindu maṱuku hune ha vha na zwixwatudzi zwa ha Coca-Cola. Izwi zwi khou vulela maraga mavothi maswa, zwi thusaho u thivhela maitele a vhubindudzi vhu thivhelaho mabindu maṱuku na a vhukati nnḓa ha maraga.Hu tshi engedzwa, vhubindudzi ha tshifhinga tshilapfu ha khamphani na mveledziso ya matshilisano vhu ḓo engedzwa nga kha u thomiwa ha tshiimiswa tshihulwane tsho ṱanganelaho fhano Afrika Tshipembe. Thendelano iyi i tevhela iṅwe i ngaho yeneyo yo dzhenwaho khayo nga Annhauser Beush InBev zwi yelanaho na u rengwa ha SAB Miller. Zwi tshi ya kha mishumo, u ḓisa tshumelo hayani na u bveledzisa mabindu maṱuku, thendelano iyi i sumbedzisa ndeme ya u livhanisa u ṱangana huhulwane na mafhungo a kwamaho dzangalelo ḽa tshitshavha na u vhea maimo u itela khamphani dzine dza ṱoḓa u ita zwi ngaho izwo.1.9 Khabinethe yo dzhiela nṱha u rwelwa ṱari ha pulanti ya boḓelo nga boḓelo ya R350 miḽioni ya Mpact Polymers i tshi khou ḽedzana na Coca-Cola. Vhurangeli uvhu vhu khou fhindula muhanga wa mulayo wa Muvhuso u shumaho nga kha Tshiṱirathedzhi tsha Ndango ya Malaṱwa tsha zwa Mupo hu u itela u alusa bindu ḽa u vhuedzedza zwo laṱwaho. Puḽanti iyi ndi ya u tou thoma ya lushaka lwo raliho kha dzhango ḽa Afrika kha u shandukisa thoni dza 29 000 (polyethylene terephthalate) dza maboḓelo a malaṱwa a PET zwine zwa ḓo vhulunga 186 000 cubic metres dza  tshikhala tshine tsha ḓo thusa kha u fhungudza Carbon dioxide (CO2) o linganaho  na 53 000 tonnes nga ṅwaha. Dzangano ḽa Mveledziso ya Ndowetshumo (IDC) ḽo ṋetshedza tshomedzo dza tshikolodo tsha R210 miḽioni khathihii na R30 miḽioni ya ndinganyo yayo ya 21% na Muhasho wa Mbambadzo na Nḓowetshumo wo ṋetshedza khethekanyo ya ṱhuṱhuwedzo ya muthelo ya 12(I). Puḽanti ya u vhuyedzedza zwo no shumaho i ṋetshedza mishumo kha vhashumi vha linganaho 80 na mishumo ya 1 000 kha vhakumbeli vha mathukhwi.Vhuḽedzani vhu ngaho u vhu ndi ha ndeme kha nyaluwo ya ikonomi, zwi sikaho mishumo kha ikonomi ya u vhuedzedza zwo no shumaho zwine zwa lingana R50 biḽioni. Zwazwino, u shumiswa ha mapuḽastiki ono  shumaho fhedzi zwi ḓisa zwikhala zwa mbuelo ya vhadobeli vha mapuḽastiki vha linganaho 60 000. Puḽanti ya tshimodeni ya Mpact Polymers, i tevhedzela maitele a tsireledzo ya zwiḽiwa a EU na uri ndi feme ya u thoma ya Afrika i tevhedzelaho phurothokhoḽo yo fhelelaho ya ha Coca-Cola kha maboḓelo a PET.1.10 Khabinethe i ṱanganedza u vhigelwa murahu kha Ndango yo Ṱanganelaho ya Tshiṱirathedzhi ya Tshugulu ine ya sumbedzisa uri Afrika Tshipembe ḽo ita mbofho ya u tswiwa ha tshugulu. Ubva tshe ṅwaha wa thoma ho no farwa vhazwimi vha tshugulu vha linganaho 206.Maitele a Ndango yo Ṱanganelaho ya Tshiṱirathedzhi o shumiswa nga Khabinethe ubva Ṱhangule 2014 zwo itaho uri Tshigwada tsha Tsireledzo tshi thome u shumisa ndaṱiso dzo vhalaho, vhudzheneleli ha sekithara dzo vhalaho ha u tsireledza tshugulu Afrika Tshipembe.1.11 Khabinethe i fhululedza shango kha u tshimbidza 2016 Tourism Indaba ngei  Durban kha ḽa Kwazulu-Natal, yo khunyeledzwaho nga Musumbuluwo wa dzi 9 Shundunthule 2016 ho vha na u ṱangana hu bveledzaho vhukati ha vhaṱani vha 1 047 vha bvaho kha mashango a Afrika a 18 na vharengi vha linganaho 1 856 vha bvaho kha ḽifhasi na u mona naḽo.  Ṋaṅwaha, INDABA yo fara miṱangano i linganaho 3000 u fhira mahoḽa. Nga u angaredza ho vha na miṱangano ya INDABA ya 14 000 ya vhubindudzi kha maḓuvha mararu, zwi sumbedzisaho mbuelo ya ndeme ya ikonomi. Vhuṱambo uvho ho dzhenelelwa nga vhoramafhungo vha linganaho 575 vha fhano na vha dzitshakatshaka.Indaba yo vha yo sedza kha mabindu maṱukuna na a vhukati (dziSMME) hu tshi khou sumbedzwa na u ṱaniwa zwibveledzwa na tshumelo dza mabindu maṱuku a vhuendi. Mabindu a 70 o vhuelwa kha wekishopho dza uri hu swikelelwa hani makete – na u aluwa. DziSMME dzi na tshikhala tsha u vha mabindu mahulwane. INDABA yo sumbedzisa mushumo u itwaho nga dziSMME kha mveledziso ya ikonomi ya mashango ono bvelelaho na ane a khou bvelela, kha u engedza sekithara ya vhaendelamashango. U vula vhukoni ha dziSMME ndi tshiṅwe tsha zwi tshimbidzi zwa ndeme kha Pulane ya Mbuno dza Ṱahe zwine zwa ḓo engedza na u shandukisa ikonomi na u sika mishumo.2. Tsheo dza ndeme dza khabinethe2.1. Khabinethe yo amba ngaha u thoma Themendelo dza Khomishini ya Ngoho na Vhupfumedzani (TRC) na u kumedza u thomiwa ha Thandela dza Mbuyedzedzo ya Tshitshavha. Muhumbulo wa Thandela dza Mbuyedzedzo ya Tshitshavha u khwaṱhisedza u sa vha hone ha vhulamukanyi ho itwaho kale nga kha mbuyedzedzo ya zwitshavha zwa 128 zwe zwa ṱangana na nyito dza khakhathi na pfudzungule nga tshifhinga tsha nndwa (1 Ṱhafamuhwe 1960-10 Shundundule 1994).Muhasho wa Vhulamukanyi na Mveledziso ya Mulayotewa u ḓo humbela vhafaramukovhe vho teaho uri vha shele mulenzhe (vha tshitshavha na vha phuraivethe) uri hu wanale tshomedzo dzo teaho dzi ḓisaho vhudzheneleli ho fhelelaho kha zwitshavha izwi zwa 128, zwo topolwaho nga TRC nga kha kheisi dzine dza nga fhambana nga ndeme yadzo ine ya nṱhesa ya vha R30 miḽioni. Izwi zwi ḓo vhona uri Thandela idzi dzi konadzeye kha uya kha zwi tamiwaho nga tshitshavha.Izwi zwi shela mulenzhe kha muhumbulo wa Pulane ya Mveledziso ya Lushaka nga kha u engedza vhuthihi ha tshitshavha na u anḓana, u tandandulula u sa vha hone ha ndinganyo ha tshifhinga tsho fhiraho na u vha hone ha mveledziso, u vha shango ḽi konaho ḽi hulisaho vhadzulapo vhalo.2.2 Khabinethe yo nyeṱulelwa ngaha mvelelo dza Khonfaretsi ya Ḽifhasi ya  Vhudavhidzani ha Radio (WRC-15) ye ya farwa ubva dzi 2 u swika dzi 27 Ḽara  2015 ngei Geneva, kha ḽa Switzerland. Afrika Tshipembe ḽo ranga phanḓa nyambedzano dza tshigwada tsha Afrika zwo itaho uri dzingu ḽi wane tshikalo tsha burodibennde thendeleki na uri Afrika ḽo kona u tsireledza tshikalo tsha fhasi tsha  UHF tsha theḽevishini ya didzhithala. Mbetshelo nnzhi dza tshikalo dzo itwa kha tshumelo dza maḓini na tshikhalani.Pulane ya Furikhwentsi ya Radiyo ya Lushaka (NRFP) iḓo ḓadziswa kana u sedzuluswa hu u itela uri i sumbedzise tsheo dza WRC-15, dzine dza do thomaho u shuma nga dzi 01 Phando 2017. Mbetshelwa ya tshikalo kha NRFP I do tshimbidzamusumo wa pulane dza tsumelo dzo fhambanaho dzine dza ha dza ndeme kha u swikelela mbuelo dza ikonomi, mvelele na dza matsilisano nga kha u shumisa tshikalo itshi sa tshiko tsha mvelo. Kha u tikedza zwipikwa zwa NDP, tahikalo tshi do shumiswa kha u phadaladza burodibennde ya lushaka, vhudavhidzani ha seyhelaithi na tsireledzo ya tshitshavha na u funga khombo na dzinwe tshumelo.2.3 Khabinethe yo nyetulelwa ngaha Tsheo yo dziwaho nga Thoho dza Mashango kha Guvhangano la Mbumbano ya Afrika (AU) na Muvhuso ngei Johannesburg nga Fulwi 2015 u sedzulusa nzhenelelo dzi tolwaho nga nwaha nga Mirado ya Shango ubva 2016, uri hu engedzwe vhukoni hayo ha u tshimbidza mbekanyamushumo iyo.Khabineth yo tendela u thomiwa ha vhudzheneleli vhuswa ho ṱolwaho ha Afrika Tshipembe kha AU malugana na Tsheo ya Guvhangano ya Tshikalo tsha Vhuṱoli tshiswa. Izwi zwo tewa kha mulayo wa vhuthihi, mbadelo dzi linganaho khathihi na thikhala tsha u badela, nga nḓila ine ya vhona uri hu si vhe na shango na ḽithihi ḽi sa ṱangani na u kovhelwa ha mugaganyagwama hu sina ndivhanyo.3. Mbekanyamushumo dzine dza khou ḓa3.1. Muphuresidenndeofisi Vho Jacob Zuma vha ḓo Dala lwa Tshiofisi ngei Doha, khala Qatar nga dzi 19 Shundunthule 2016 uya u khwaṱhisedza vhushaka ha polotiki na ikonomi vhukati ha mashango mavhili.3.2. Mufarisa Muphuresidennde Vho Cyril Ramaphosa, sa Muimleli o Khetheaho wa Muphuresidennde Vho Jacob Zuma vha ḓo ya Tshipembe ha Sudan, u dalela Juba nga dzi 16 Shundunthule 2016. Ḓuvha iḽi ndi ḽa ndeme kha vhathu vha Tshipembe ha Sudane musi vha tshi humbula Ḓuvha ḽa Mbofholowo ya Mmbi ya Vhathu vha Sudan.Mufarisa Phuresidennde kha madalo avho vha ḓo sedzana na u thomiwa ha thendelano ya mulalo. Shango ḽa Tshipembe ha Sudan ḽo swikelela tshipikwa tshaḽo mafheloni a ṅwedzi wa Lambamai 2016 musi hu tshi dzhena muvhuso wa vhuthihi ha lushaka.3.3. Muphuresidennde Vho Jacob Zuma vha ḓo rangaphanḓa vhuṱambo ha lushaka na  Tshitshavha tsha Mveledziso ya Tshipembe ha Afrika (SADC) ha Yunivesithi ya Senthenari ya Fort Hare nga dzi 20 Shundunthule 2016. U shela mulenzhe ha yunivesithi kha u bveledza matshudeni a nṱhesa kha shango na vhuṱambo ha u pembelela Ṅwedzi wa Afrika wa thikho ha Tshipembe ha Afrika.3.4. Khabinethe i ṱuṱuuwedza vhathu uri vha dzhenelele kha mbekanyamushumo ya ndayondangi dzo vhalaho dza Ṅwedzi wa Afrika zwi katelaho mirafho yo fhambanaho fhasi ha thero “U Fhaṱa Afrika ḽa Khwine na [ifhasi ḽa Khwine”. Mishumo yoṱhe i khwaṱhisedza u shumiswa ha zwitshavha zwapo zwi katelaho milayo yo fhambanaho hu tshi katelwa: muzika, vhurendi, mitshino, fiḽimu, cuisine, fesheni, vhutsila na makolo, vhudzheneleli vhu kwamaho vhuṱali na mushumo wo ṱanganelaho u bvaho kha vhatsila vha Afrika Tshipembe na vhashumisani navho vha kha dzhango na Tsudzuluso.3.5. Ḓuvha ḽa Dzitshakatshaka ḽa Miṱa ḽi ḓo pembelelwa nga dzi 15 Shundunthule 2016 fhasi ha thero ya dzitshakatshaka “Miṱa, matshilo a mutakalo na Vhumatshelo vhu yaho Phanḓa” zwi elanaho na Adzhenda ya 2030 ya Mveledziso iyaho Phanḓa (yo thomaho nga 2015). Ḓuvha ḽa Dzitshakatshaka ḽa Miṱa ḽo bulwa nga Guvhangano Guṱe ḽa Mbumbano ya Dzitshaka ḽo sedza kha miṱa: mutakalo wa vhana na vhuvha ha vhaswa; ndingano ya u shuma ha muṱa na mvelelo dza mutakalo; na ndeme ya khwine ya vhutshilo kha vhaaluwa.3.6. Ubva dzi 16 u swika dzi 20 Shundunthule 2016 Muhasho wa Maḓi na Vhuthathatshili u ḓo rangaphanḓa Vhege ya Vhuthathatshili na Tsiravhulwadze fhasi ha thero ine ya ri: “Asi ngaha u gwedzha”. Fulo iḽi ḽi ḓo engedza tsivhudzo na ndivhiso khandeme ya vhuthathatshili na u alusa maitele a khwine a vhuthathatshili.Mbekanyamushumo ya ndeme ndi Mbekanyamushumo ya  Fhelisa u Shumiswa ha Mabekete sa Mabunga; mvelaphanḓa i katela u fhelisa mabakete sa mabunga kha vhupo ha mikhukhuni ngei KwaZulu-Natal, Devhula Vhukovhela, Mpumalanga na  Gauteng. Vunḓu ḽa Kapa Vhukovhela ḽi kha 99.8% kha u fhelisa izwo. Mvelaphanḓa kha maṅwe mavunḓu i katela u fheliswa ha mabakete sa mabunga a linganaho 20 560: Free State (4 056), Kapa Vhubvaḓuvha (2 672); Kapa Devhula (2 421) na Devhula Vhukovhela (398).Minisiṱa wa Maḓi na Vhuthathatshili Vho Nomvula Mokonyane vha ḓo dzhenelela kha Komiti ya Dzitshakatshaka ya vhu84 ya Madamu Mahulwane (ICOLD) ngei  Sandton Convention Centre ubva dzi 15 u swika dzi 20 Shundunthule 2016. Luvhanḓe ulwu lu ḓo kovhela nḓivho ya dizaini, u fhaṱa, u ṱhogomela na tshanduko kha madamu mahulwane. Zwi ḓo dovha zwa katela u endelwa ha madamu mahulwane a Tshipembe ha Afrika na uri zwi ḓo shela mulenzhe kha vhuḓidini hashu ha u vhulunga maḓi.3.7. Sa tshipiḓa tsha Ḽitheresi yo Ṱanganelaho ya Lushaka na Tshiṱirathedzhi tsha Lushaka, Muhasho wa Pfunzo ya Mutheo u ḓo fara muṱaṱisano wa 2016 Spelling Bee kha u khwinisa kushumele kwa vhagudiswa kha dzinyambo.Khabinethe i ita khuwelelo kha zwikolo, vhadededzi na vhabebi uri vha ṱuṱuwedze vhagudiswa vha tshikolo tsha phuraimari uri vha dzhenelele muṱaṱisano uyu wa  2016 Spelling Bee musi u sa athu vala nga dzi 31 Shundunthule 2016. U wana vhuṱanzi vhunzhi kha vha dalele www.education.gov.za.4. Vhuimo ha khabinethe kha mafhungo a mupo4.1. Khabinethe i hanedzana yo khwaṱha na maitele a khethululo nga muvhala o sumbedziswaho nga vhaṅwe vhathu kha shango ḽashu, nga mannḓa kha puḽatifomo dza nethiweke ya matshilisano. Maitele ayo ha elani na ethosi ya Ndayotewa yashu, vhuḓifhinduleli na ndeme, na uri zwilwa na pfanelo dza vhathu vhashu. Hezwi a zwi na tshikhala kha lushaka lwa demokirasi yashu. Zwiṅwe hafhu, Khabinethe i lwisana na maipfi a khethululo o ṱahiswaho nga muraḓo wa Khaṱhulo, Muhaṱuli Muhulwane wa Khothe Vho Mabel Jansen.Zwiito izwo a zwi lavhelelwi kha muraḓo a ṱhonifheaho wa vhuhaṱuli a ḓivhaho mulayo, a si zwine tsitshavha tsha lavhelela. Vhaḓivhi vha mulayo vha tea u shuma vha sa fheli mbilu nga nḓila i sa solisei.U konḓelela na ṱhonifho zwo vha yone thikho ya nndwa yashu ya mbofholowo na uri zwi kha ḓivha tshipiḓa tsha mutheo wa demokirasi ya Afrika Tshipembe. Kha ri farane hafhu uri ri lwisane na khethululo ya muvhala kha tshitshavha tshashu.Muhasho wa Vhulamukanyi na Mveledziso ya Ndayotewa u khou pulana u shumana na maitele ayo nga kha u thomiwa ha buthano ḽa u amba ngaha khethululo ya muvhala na kuambele ku vhaisaho.KhabinetheiI isa phanḓa na u ita khuwelelo kha maAfrika Tshipembe vhoṱhe uri vha ṱhonifhane sa zwo sumbedziswaho kha Mulayotibe wa Pfanelo.4.2. Khabinetthe i dovholola zwo bulwaho nga Muphuresidennde Vho Zuma kha u lwisa u thithiswa ha zwikolo zwa 24 nga vhathu vhane vha khou humbulelwa u vha vha vhadzulapo vha tshiṱiriki tsha Vhembe ngei Limpopo. Thithiso iyi ya themamveledziso ya pfunzo i khakhisa vhana vhashu na u dzhiela fhasi vhuḓidini ha shango ḽashu ha u ṋetshedza pfunzo ya ndeme.Khabinethe i ṱanganedza muṱangano nga Muphuresidennde Vho Jacob Zuma na Khosi ya Vhavenḓa, Khosikhulu Thovhele Vho Toni Mphephu Ramabulana, wo vhaho hone nga khumbelo ya muṱhomphei nga dzi 8 Shundunthule 2016 u itela u tandulula mafhungo a Vuwani.Muphuresidennde Vho Jacob Zuma vho ta tshigwada tsha u shumana na izwo tsho rangwaho phanḓa nga Muhasho wa Tshumisano ya Mavhusele na zwa Sialala uri u range phanḓa u bveledzwa ha thandela ya themamveledziso ya matshilisano kha Masipala Wapo wa Makhado. Khabinethe i livhuwa Tshigwada tsha Dziminisiṱa tsho rangwaho phanḓa nga Minisiṱa Vho Desmond van Rooyen kha zwo itwaho u itela u tandulula fhungo iḽi na u livhuwa mushumo wo itwaho nga Ofisi ya Mulangavunḓu Vho Stanley Mathabatha, na Meyara Mhulwane wa Vhembe, Vho Tshitereke Matibe;  Meyara Muhulwane wa Thulamela, Vho Grace Mahosi na Meyara Muhulwane wa Makhado, Vho David Mutavhatsindi.Nga tshifhinga tsha muṱangano wa Tshigwada itshi tsha u Shuma, vharangaphanḓa vha sialala vho u dzhenelelaho vho ḓikumedzela uri vha ḓo shumisana na muvhuso u tandulula na u lwisana na u tshinyadzwa ha ndaka na khakhathi na uri vho ita khuwelelo ya uri hu vhe na thandululo nga u ṱavhanya kha nyimelo iyi. Kha miṱangano iyi vharangaphanḓa vha sialala na Tshigwada tsha u Shuma vho khwaṱhisedza mvelelo dza muṱangano na Phuresidennde vha sumbedzisa uri vha ḓo vhiga ngaha mvelaphanḓa kha muphuresidennde. Zwino ri tshi khou amba Tshigwada tsha Dziminisiṱa tshi khou ambedzana na vhashumisani sa vhuḓidini vhu yaho phanḓa nga muvhuso uri nyimele i vhuye ngonani ngei Vuwani na kha mivhundu ya tsini.Khabinethe i livhuwa miraḓo ya tshitshavha na vharangaphanḓa vha sialala vhe vha dzhenelela kha u tsireledza zwikolo zwo salaho na u ita uri nyambedzano dzi bvele phanḓa.Ahuna muhumbulo wo dziaho une wa nga ṱalutshedza khakhathi idzo dza u tshinyadza themamveledziso ya ndeme ya tshitshavha i ngaho tshikolo. Vhadzulapo avho vho vhoniwaho mulandu kha u fhisa zwiimiswa zwa tshitshavha vha ḓo ḓivhiswa mulayo nga nḓila khulwane.Khabinethe i humbudza vhadzulapo vhoṱhe vha Afrika Tshipembe uri demokirasi yashu  fha vhadzulapo vhoṱhe tshikhala tsha u ṱahisa mbilaelo dzavho na u lavhelela zwivhuya kha nyambedzano dza u wana thandululo. Vhadzulapo vha tshiṱiriki itshi vha ṱuṱuwedzwa u ḓisendedzela kule na vha itaho zwiito zwa u tshinyadza vhumatshelo ha vhana vhashu na uri vha tea u vha vhiga kha mazhendedzi a shumanaho na mulayo.Kha zwiito zwi ngaho izwo zwo bvelelaho kha vhuṅwe vhupo, khabinethe yo dzhiela nṱha zwo itwaho itshi vhilaedzwa zwihulwane nga khakhathi dzi yaho phanḓa, u thithiswa ha zwikolo na u fhiswa ha tshiimiswa tsha muhasho wa vhuendi kha vhupo ha Grabouw ngei Kapa Vhukovhela. Khabinethe i khwaṱhisedza uri mulayo u ḓo dzhiya vhukando wo khwaṱhisa kha vhane vha ḓo wanwa vha na mulandu wa zwiito zwa vhutshinyi.4.3. Khabinethe i livhisa ndiliso kha muṱa na khonani dza avho vho lozwaho matshilo avho zwo vhangwa nga miḓalo kha vhupo ha KwaZulu-Natal. Muvhuso u khou ṋetshedza tshumelo dza ndango ya khombo na u thusa vhapondwa.4.4. Khabinethe i humbudza vhadzulapo vha Afrika Tshipembe uri vha shumise maḓi nga nḓila yavhuḓi u itela uri ri kone u a shumisa na tshifhinga tshi ḓaho, vhunga hu tshi kha di vha na vhupo kha shango ḽashu hune ha vha na gomelelo.Thikhedzo ya muvhuso i isa phanḓa na u fhungudza zwiitisi zwa gomelelo nga kha mbetshelwa dza mugaganyagwama wa tshifhinga tshipfufhi, tsha vhukati na tshifhinga tshilapfu u lambedza mbekanyamushumo dza muhasho wa ngomu dzi fhundulaho ṱhoḓea dzo khetheaho dza vhupo vhu na gomelelo na ṱhoḓea ya u tandulula u lozwea ha maḓi kha nethiweke dza ndeme dza ṋetshedzo.Muvhuso wo thoma Tshigwada tsha Dziminisiṱa tsha u Shuma kha Nḓisedzo ya Tshumelo, na vhurumelwa vhu bvaho kha sekithara dzo fhambanaho. Sa tshipiḓa tsha maga a u fhungudza o dzhiwaho u itela u fhelisa zwivhangi zwa gomelelo, milayo ya kushumele kwa madamu i khou shumiswa kha madamu a 35 na sisiṱeme nṋa he ha itwa thivhelo zwi tshi elana na tshomedzo dza maḓi (thivhelo dza ndango kha tshumiso ya maḓi miṱani na kha vhulimi).U fhungudza zwivhangi zwa gomelelo kha vhashumisi vha maḓi, Muhasho wa Maḓi na Vhuthathatshili wo shumisa masheleni a fhiraho R500 miḽioni kha vhudzheneleli ha tshifhinga tshipfufhi ngei KwaZulu-Natal, Free State, Devhula Vhukovhelela, Kapa Vhubvaḓuvha, Mpumalanga, Limpopo, Kapa Vhukovhela na Kapa Devhula. Vhudzheneleli ha tshifhinga tsha vhukati uya kha ha tshifhinga tshilapfu ho itelwa u vhona uri ro khwaṱha kha u shanduka ha kilima, zwi fhungudzaho khombo ya u fhelisa gomelelo tshifhinga tshi ḓaho.Maitele o shumiswaho nga muvhuso kha u tandulula thaidzo ya gomelelo na thaidzo ya u fhungudzea ha mavu, a lulamisa phindulo ya u vha khagala na muvhuso wa ngomu wo ṱanganelaho, sa, mbekanyamushumo ya Ṱhogomelo ya Mavu, U shumela Maḓi, U shuma kha Mulilo na u Shuma Matzhavani, zwine zwa ḓo thusa kha u sika mishumo, u vha hone ha zwiḽiwa, mveledziso ya zwikili, ndondolo, mbuyedzedzo ya mavu na mbuyedzedzo khathihi na mveledziso ya vhupo ha mahayani. U vha hone ha gomelelo zwazwino zwi khou ṱoḓa u shumiswa ha thekhinoḽodzhi zwi yaho kha u tzemba. Zwo ralo nga 2015 Afrika Tshipembe ḽo tendela u shumiswa ha mavhele ane a kona u konḓelela gomelelo kha u tandulula thaidzo ya u vha hone ha zwiḽiwa. Ri khou engedza dizaini dza tshanduko na dzithekhinoḽodzhi dzi ṱoḓeaho kha u vhuedzedza vhupo ho kwameaho kha u fhelisa phungudzeo ya mavu na u bveledzisa mavu.Sa tshipiḓa tsha maitele aya o ṱanganelaho Afrika Tshipembe ḽo ḓikumedzela u shumisana na u vha muvhuelwa kha tshipikwa tsha ḽifhasi tsha mbekanyamushumo ya thikhedzo ya Buthano ḽa Mbumbano ya Dzitshaka kha u Fhelisa Gomelelo (UNCCD), ri khou dzhiona ḽifhasi kha u thomiwa ha zwipikwa zwa u ḓinangela zwa lushaka sa tshipiḓa tsha u swikelela Zwipikwa zwa MveledzisoiI yaho Phanḓa. Mulayo wa ndeme wa Dzimavhuhali kha Phungudzo ya Mavu u khwaṱhisedza mushumo wa vhathu vhapo kha maga a u pulana na u thomiwa ha u fhungudza u humiselwa murahu ha u fhungudza mavu. Tshiṱirathedzhi tsho khunyeledzwaho zwenezwino tsha Tshanduko ya Mavu tshi sumbedzisa vhudzheneleli ha vhuvhekanyandeme na u shumisana na ndeme ya maḓi, Vhulimi, phambano zwa zwimela na zwifuwo, Mutakalo, Madzulo a Vhathu, na pulane dza Phungudzo ya Khombo kha Pulane ya Lushaka i katelaho. U bviswa ha Alien Species nga kha mbekanyamushumo ya u Shuma na Maḓi ubva kha zwo kavhiwaho na zwivhangi zwa maḓi zwi shela mulenzhe kha ndeme na tshivhalo tsha maḓi o khwiniswaho.4.5. Khabinethe yo dzhiela nṱha na u vhilaedzwa nga tshiṱereke tsha Poswo ya Afrika Tshipembe, zwine masiandoitwa a hone a kwama u vhuelela hayo kha u shumela Afrika Tshipembe.Muvhuso nga kha Muhasho wa Vhudavhidzani ha Ṱhingo na Tshumelo dza Poso u khou shumana na u tandulula thaidzo dza Poswo uri hu vhe na vhudziki nyimelo i shanduke. Mahoḽa nga Ṱhangule, Muhasho wo nanga komiti ya bodo ntswa, CEO ntswa na u khwaṱhisedza vhalangi uri vha tshimbidze kushumele na u ḓisa vhudziki kha SAPO. Vhudziki kha masheleni a SAPO zwi dzula zwi zwa vhuvhekanyandeme ha nṱha.Poswo ya Afrika Tshipembe i kha ḓivha tshiimiswa tsha ndeme kha u engedza muvhuso, e-commerce na tshumelo dza masheleni kha maAfrika Tshipembe nga kha zwiimiswa zwa 2 448. Ro ṱuṱuwedza vhalangi na vharangaphanḓa vha vhashumi vho dzudzanaho vho ḓikumedzela u ita nyambedzano sa nḓila ya u tandulula phambano dzavho.4.6. Khabinethe i fhululedza tshigwada tsha vhagudiswa vha Afrika Tshipembe (Liam Baker, Dylan Nelson, SangEun Lee, Ralph McDougall, Timothy Schlesinger, Hannah Clayton, Rauseenah Upadhey, and Mpho Nkwana) kha u wina Pan African Mathematics Olympiad ya vhu 24 ngei Senegal. Lee, wa miṅwaha ya 17, o wana pfufho ya u vha Musidzana Makone wa Mbalo wa Afrika kha muṱaṱisano wa vhasidzana kha ṅwaha wa vhuvhili wa vhubveleli.Mbudziso:Vho Donald LiphokoVhukwamani: 082 901 0766"
Tshitatamennde nga ha muṱangano wa Khabinethe wa ḽa 25 Shundunthule 2016,26 May 2016,https://www.gov.za/speeches/statement-cabinet-meeting-25-may-2016-26-may-2016-0000,https://www.gov.za/ve/speeches/statement-cabinet-meeting-25-may-2016-26-may-2016-0000,"1. U thomiwa ha Mbekanyamushumo dza ndeme dza Muvhuso1.1 U pembelela miṅwaha ya ḓana ha Fort Hare he ha itwa ofishala nga Muphuresidennde Vho Jacob Zuma ho tshimbila zwavhuḓi. Maḓana a vhueni, hu tshi katelwa Mutshudeni wa kale nahone Muphuresidennde wa Zimbabwe Vho Robert Mugabe khathihi na vhadipulomati vho dzhenela vhutambo uhu ha maimo a nṱha kha ḓivhazwakale ya Afrika.Izwi zwo vha tshiḓakaṅwe na Ṅwedzi wa Afrika, une wa vha tshihumbudzo tsha u ṱhonifha u thomiwa ha Dzangano ḽa Vhuthihi ha Afrika ḽa kale; ḽine ṋamusi ḽa vhidzwa Mbumbano ya Afrika (AU).Khabinethe i ṱanganedza mvelaphanḓa yo itwaho kha u tandulula mafhungo a matshudeni, ane o vha a so ngo fanela u vhanga u tshinyadza ndaka.1.2 Kha madalo a Muphuresidennde Vho Jacob Zuma a mushumo ngei kha Riphabuliki ya Uganda, Vharangaphanḓa avha vhavhili vha mivhuso vho tendelana u khwaṱhisa vhushaka ha nyambedzano dza mashango aya mavhili, na u haseledza nyimele ya polotiki na tsireledzo kha Riphabuliki ya Burundi na ngei vhubvaḓuvha ha Riphabuliki ya Demokirasi ya Congo.Muphuresidennde Vho Jacob Zuma vho dovha hafhu vha dzhenela vhuṱambo ha u rwela ṱari Muphuresidennde Vho Yoweri Museveni. Afrika Tshipembe na Uganda u swika zwino mashango aya o no saina thendelano dza vhavhili dza 20, ngeno hu na khamphani dza Afrika Tshipembe dzine dzi nga anganyelwa henfha kha 70 dzine dza khou shuma ngei Uganda. Nga 2015, mbambadzelaseli nga Afrika Tshipembe u ya kha ḽa Uganda yo swika R1.7 biḽioni ngeno zwe Afrika Tshipembe ḽa ṱunḓa zwo eḓana R98 miḽioni.1.3 Khabinethe i ṱanganedza u fhela havhuḓi ha madalo a Muphuresidennde Vho Jacob Zuma he vha dalela Shango ḽa Qatar nga zwa mushumo he ha ḓo sainiwa thendelano dza tshivhalo na u ḓikumedzela hunzhi, u fana na Thendelano nga ha Nyanḓano ya Vhupileli, Nyanḓano ya Mapholisa na Nyanḓano kha Vhutsila, Mvelele na Vhufa. U thomiwa ha Komiti yo Ṱanganelanaho ya Vhubindudzi ya u ḓo vhonana na u thomiwa ha dzithendelano hu tshi ingwa Vhukwamani ha Vhavhili ho dzudzanyeaho zwi khwaṱhisa na u alusa vhushaka ha mashango mavhili uri vhu vhe kha maimo a maano a khwine.Nyambedzano dza Muphuresidennde na Foramu ya Mabindu ya Afrika Tshipembe na Qatari zwo ṱuṱuwedza nyanḓano vhukati ha Bindu na Bindu ndivho i ya u fhambanya ikonomi idzo dzoṱhe. Vhunga mashango aya mavhili a wela fhasi ha mashango a maḓanzhe khonadzeo ya nyandano kha Ikonomi ya Maḓanzhe na yone yo haseledzwa. Tshivhalo tsha khamphani dza Afrika Tshipembe, zwihulu sekithara dzi re na vhushaka na Petrochemical dzi khou shuma Qatar. Nthihi ya vhubindudzi vhuhulu ha Afrika Tshipembe ngei Vhubvaduvha Vhukati ndi Sasol, ine ya mishumo wayo muhulu ndi wa u bveledza mbetshelwathungo dza gese ngei Qatar.Manwe mafhungo o ambiwaho ngao a katela mbambadzo na vhushaka ha ikonomi khathihi na mafhungo a tsireledzo na mulalo wa dzingu na wa ḽifhasi.1.4 Muphuresidennde Vho Jacob Zuma vho ṋetshedza ndiliso ya mavu sa tshipiḓa tsha Ḽiga 1 ḽa dzudzanya dza mbilo ngei Kruger National Park. Ṱhanganyelo i eḓanaho R84 miḽioni yo netshedzwa zwitshavha zwa rathi, zwiraru u bva Limpopo na zwiraru u bva Mpumalanga. U ya nga vhuhulu ha mavu aya a eḓana egere dza 18 000.Modele wa nzudzanyo wo sedza hafhu ndeme ya Kruger National Park na u khwaṱhisedza ndiliso ya khwine ya masheleni vhunga vhavhili vha nga si kone u wana mavu avho. Izwi zwi tshimbilelana na nyeḓaniso ya khwinifhadzo fhasi ha mbekanyamushumo ya muvhuso ya mbuyedzedzo ya mavu nahone zwa ndeme kha u khwinisa mbekanyamushumo ya shango.Kha u isa phanḓa u maanḓafhadza izwi zwitshavha, phesenthe nthihi ya tshikwama tsha vhuendelamashango ha tshitshavha yo dzhenisa masheleni a anganyelwaho kha R6.5 miḽioni nga nwaha u itela mbuelo ya tshitshavha. Izwi zwo vhanga u fhaṱa tshivhalo zwishumiswa zwa pfunzo hu tshi katelwa na tshifhaṱo tsha ndangulo ngei Tshikoloni tsha Nṱha tsha Dumisani, ḽaborothari ya khomphutha ngeiTshikoloni Tsha Nṱha tsha Masiza, ḽaborothari ya saintsi ngei Tlakulani na tshikolo tsha nṱha tsha Sibusisiswe, zwishumiswa zwa kishini na mudavhi wa vhagudi vha Gireidi R ngei Tshikoloni tshaPhuraimari tsha Takheleni. Nga 2016/17 hu tshi itwa vhukwamani na zwitshavha zwo kwameaho, u fhaṱwa ha ḽaborothari nṋa dza saintsi ngei Tshikoloni tsha Nṱha tsha Mbuyane; Tshikolo tshaSekondari tsha Mahlale; Tshikolo tsha Nṱha tsha Lepato a Tshikolo tsha Sekondati tsha Makuya, ho kuvhatedzwa mavunḓu a Limpopo na Mpumalanga ndi one o vhewaho phanḓa.Khabinethe yo ombedzela ndeme ya vhuḽedzani vhukati ha zwitshavha zwa mirafho yo fhambanaho zwine zwa shela mulenzhe kha u vhuthihi ha zwitshavha. Modele wa Afrika Tshipembe wa mbuedzedzo ya mavu u khou itea wo ḓisendeka nga thangela tshenzhemo nahone zwino u tikedzwa nga u sika zwitshavha zwi vhuedzaho mbuelo ya ikonomi u fhira u fhirisela masheleni a luthihi a re khomboni ane a anzela u sia zwitshavha zwi so ngo vhuelwa. Ḽiga 2 ḽa mbadelo dza mbilo ḽi ḓo vhumbwa nga thandela dzine ndivho dzadzo ndi u vhona uri zwitshavha zwi bvela phanḓa u vhuelwa lwa tshifhinga tshilapfu u bva kha zwikhala zwa mabindu zwi re hone afha Phakhani.1.5 Mvelelo u bva kha Samithi nga ha u Ṱanganywa ha Sisiteme ya Ndiliso fhasi ha thero “U swikelela u edana, hu sa nanguludzi na sisiteme ya ndiliso ya tshifhinga tshilapfu” zwo ita uri Minisita wa zwa Mutakalo na Mishumo, Vho Aaron Motsoaledi na Vho Mildred Oliphant, nahone vha tshi tikedzwa nga Muthusa Minisita wa Zwiko zwa Minerala, Mutakalo, Mishumo na Zwiko zwa Minerala dzo ṱanganedzwa.Samithi yo sedzesa kha mutakalo wa mishumoni na tsireledzo muhumbulo u wa u bveledza sisiteme ya ndiliso yo ṱanganelanaho ya Afrika Tshipembe. Minisita u bva kha madzingu a Mashango a Mveledziso ya Tshipembe ha Afrika; Nḓowetshumo ya Migodi ya Afrika Tshipembe na madzangano a vhashumi khathihi na madzangano a vhashumi vha migodini vha kale na vhone vho shela mulenzhe kha Samithi.Nga kha sisiteme ya ndiliso yo ṱanganelanaho yo lavhelelwaho, muvhuso u ḓo vhona uri vhashumi na vhashumi vha kale vha migodini vha wana mbuelo ya ndiliso yo teaho ine ya ḓo thusa u vhuedza miṱa yavho. Nga kha u shumisana na vhaimeleli vha vhashumi na sekithara ya migodini, muvhuso una ndivho ya u thoma u sisiteme ya vhuṱoli na vhulavhelesi ine ya ḓo ṋea dzikhamphani dzi re na tsireledzo yavhuḓi na u tevhela milayo ya ndiliso magavhelo.1.6 Khabinethe yo ṱanganedza u vulwa ha Senthara ya Mveledziso ya Nḓowetshumo ya Bio-Manufacturing (BIDC) ya u thoma shangoni ḽashu ngei Pretoria nga Muhasho wa Saintsi na Thekinoḽodzhi.Mushumo wa senthara ndi tshipiḓa tsha Pulane ya Mbuno dza Ṱahe ya shango dza u honolola khonadzeo ya mabindu maṱuku, a vhukati na maṱukusa (SMMEs). I tikedza dziSMME dzo ḓidzhenisaho kha bio-manufacturing nga u dzi konisa u dzhia zwikhala maragani. Dzikhamphani dzo kuvhatedzwaho nga BIDC dzi kona u swikelela zwishumiswa zwa bio-manufacturing zwo lugelaho u shuma, thikhedzo ya ṱhoḓisiso na mveledziso ya dziḽaborothari.Ḽiga ḽa mathomo ḽi ḓo vhuedza nga u sika mishumo ya tshoṱhe na ya tshifhinganyana ngeno masiandoitwa a ikonomi a lavhelelwa kha R250 miḽioni nga ṅwaha miṅwaha miṱanu iḓaho. Zwazwino BIDC i khou tikedza mabindu a 19 ane a 16 ndi mabindu a vhathu vhatswu, hu tshi katelwa a 10 ane vhane vhao ndi vhafumakadzi. Zwiṅwe hafhu, 55 wa mishumo ya tshoṱhe na 171 wa mishumo ya tshifhinga nyana yo no ḓi sikiwa, ngeno vhagudela mushumo vha 54 vho pfumbudziwa.1.7 U ḓivhadzwa nga Minisita wa zwa fulufulu, Vho Tina Joemat-Pettersson nga ha u bveledza Mbekanyamaitele ya Gese zwi endedza shango u ya kha ikonomi ya gese ya mupo i vhuedzaho. U ḓivhadzwa ha gese sa tshiko tsha u engedza fulufulu Afrika Tshipembe zwi ḓo fhungudza u ḓitika nga malasha na u vhona uri hu na fulufulu ḽinzhi, ḽo fhambanaho nahone ḽo tsireledzeaho ḽi re hone kha vhadzulapo na ikonomi, zwino na kha vhumatshelo. Izwi zwi ḓo engedza nḓila ya shango ya u swikelela ikonomi yo vusuludzwaho nḓowetshumo, nḓila ya nyaluwo i katelaho nahone ya nṱha na u sikwa ha mishumo.Zwazwino Muhasho wa Fulufulu u khou dzhia mbekanyamushumo ya u isa gese kha fulufulu, ine ya ḓo ḓisa 3,726MW wa muḓagasi khathihi na u thusa kha u ṱavhanyisa mveledziso ya nḓowetshumo ya gese yapo ine ya ḓo ṱuṱuwedza u tandula kha mupo u konisa vhabindudzi. Zwikhala zwa mishumo zwi tshimbilelanaho na zwo livhaho na zwi so ngo livhaho kha mveledziso ya nḓowetshumo iyi zwi do swika 1, 25 miḽioni ya zwikhala zwa mishumo ya tshoṱhe tshifhingani tsha miṅwaha ya 25. Kha tshifhinga tshipfufhi mbekanyamushumo ya u isa gese kha fulufulu i ḓo shela mulenzhe u tikedza ikonomi na u tsitsa na u thusa u thivhela u lozwea ha mishumo.1.8 U phaḓaladzwa ha ofishala ha fulo la lushaka la u “vhulunga fulufulu” nga tshifhinga tsha Muṱangano wa 2016 African Utility Week, wo rangwaho phanḓa nga Muhasho wa Fulufulu, zwi fhaṱa kha fulo ḽa muvhuso ḽa u vhulunga fulufulu ḽo rwelwaho ṱari nga Muphuresidennde Vho Jacob Zuma nga 2015.    1.9 Hu khou rwelwa hafhu ṱari fulo ḽa u sedza zwishumiswa zwa muḓagasi, nḓila ya khwine ine ya ḓo ṋea vharengi maanḓa a u ḓinangela musi vha tshi renga zwishumiswa. Zwi ḓo lebuliwa zwoṱhe u sumbedza uri zwi shuma hani zwi tshi vhambedzwa na Zwitandadi zwa Mashumele a Fulufulu o Teaho.1.10 Khabinethe yo dzhiela nṱha Africa Energy Inward Buying Mission ye Muhasho wa Nḓowetshumo na Mbambadzo na South African Electrotechnical Export Council zwa vha ṋemuṱa. Khamphani dza Afrika Tshipembe dzi re na vhukoni ha tshumelo ya vhubveledzi na vhuinzhiniyara dzo ṱaniwa kha vhaimeleli vha zwiimiswa zwa fulufulu u bva Ethiopia, Kenya, Tanzania, Tshipembe ha Sudan na Nigeria. Izwi zwo vhea khamphani dza Afrika Tshipembe kha maimo a khwine u shela mulenzhe kha zwikhala zwa u phaḓaladzela Afrika vhubindudzi zwa themamveledziso ya fulufulu yo anganyelwaho u vha vhukati ha $20 biḽioni na $42 biḽioni nga ṅwaha miṅwahani ya 10 iḓaho.1.11 Khabinethe i ṱuṱuwedzwa nga u rwelwa ṱari ha thandululo ya tshifhinga tshilapfu ya Acid Mine Drainage (AMD) ngei kha AMD Central Basin ngei Germiston ine ya ḓo lambedzwa mbili tshararu nga sekithara ya migodini ngeno nthihi ya tshararu i tshi ḓo lambedzwa nga vhashumisi vha maḓi.Izwi zwi tevhela nga murahu ha u fhedzwa zwavhuḓi ha thandululo ya tshifhinga tshiṱuku fhasi ha Komiti ya Dziminisita dzo Ṱanganelanaho nga ha AMD. Nga 2011 muvhuso wo ṋea maanḓa Trans-Caledon Tunnel Authority, tshiimiswa tsha muvhuso fhasi ha Muhasho wa Maḓi na Vhuthathatshili, u ṋetshedza thandululo ya tshifhinga nyana kha khaedu ya AMD ngei Gauteng.Ndivho ya thandululo ya tshifhinga tshilapfu ndi u isa phanḓa u kunakisa maḓi nga u bvisa muṋo kana dziṅwe esidi na u sika maḓi ane a a ḓo shumiswa mabinduni sa o tsireledzeaho u a nwa kana kha zwa nḓowetshumo.1.12 Khabinethe i ita khuwelelo kha vhathu vha Lesotho vha dzulaho Afrika Tshipembe lu si mulayoni uri vha ite khumbelo ya Lesotho Special Permit ngei Sentharani ya Tshumelo ya Vhutshimbidzi ha Visa phanḓa ha ḽa 30 Fulwi 2016.Lesotho Special Permit i bviswa fhasi ha maitele a tshipentshela a vhathu vha Lesotho vhane vha khou shuma, u guda kana u langa mabindu Afrika Tshipembe nahone vho vha ngomu shangoni ḽashu phanḓa ha ḽa 30 Tshimedzi 2015. Hafhu, vhaitakhumbelo vha Lesotho vhe vha wana maṅwalo a Afrika Tshipembe ng vhufhura vha khou eletshedzwa u a vhuisa ofisini dzo teaho dza Muhasho wa Muno u itela uri vha wane luṅwalo lwa pfarelo. Pfarelo iyi i ḓo swika mafheleloni nga ḽa 31 Nyendavhusiku 2016. Vhatholi vha vhathu vha Lesotho vha fanela u shumisa itshi tshifhinga u wana phemithi iyi.1.13 Khabinethe i ṱanganedza u ḓivhadzwa nga Minisita wa zwa Mitambo na Vhuḓimvumvusi Vho Fikile Mbalula uri mutambo wa mavili wapo u khou ḓo vhoniswa hafhu kha SABC. U swika zwino mbekanyamushumo ya “Boxing is Back” na “TKO” kha SABC yo no swikelela miṱa i fhiraho 1.3 million. U vhuiswa ha mutambo uyu kha thelevishini, zwi ḓo vhuedza zwihulu mbuelo ya Boxing South Africa, u khwaṱhisa mutambo wa mavili wa vhafumakadzi na u tikedza vhabveledzi na vhoramavili vhane vha khou bvelela.2. Tsheo dza Khabinethe dza ndeme2.1 Khabinethe yo totelwa nga ha u fhela ha nyambedzano na u thuthwa lwa mulayo ha Thendelano ya Vhuledzani ha Ikonomi vhukati ha Tshigwada tsha Tshitshavha tsha Mveledziso tsha Tshipembe ha Afrika na Mbumbano ya Yuropa (EU).Khabinethe yo tenda uri Thendelano ya Vhuḽedzani ha Ikonomi i kumedzwe phalamenndeni.Thendelano i ḓo thoma mbambadzo vhukati ha Southern African Customs Union (SACU) na EU. I ḓo konisa hafhu Afrika Tshipembe ḽi dzhielwe nṱha kha u swikelela maraga wa Mbumbano ya Yuropa u itela zwibvledzwa zwa vhulimi zwa fhambanaho u fana na swigiri, ethanol, veine, vhureakhovhe na mitshelo. EPA i ḓo aluswa nga Thendelano ya Nyandano ya Mveledziso ya Mbambadzo (TDCA) YE Afrika Tshipembe ḽa saina nga 2000 na EU.Thendelano ya Vhuḽedzani ha Ikonomi i ṋea Afrika Tshipembe tshikhala tsha mbekanyamaitele tsho engedzeaho fhethu hunzhi. Afrika Tshipembe ḽo dovha ḽa ambedzana nyambedzano dza vhavhili dza Thendelano nga ha Zwisumbi zwa Ḓivhashango na EU, nga mulandu wa nyaluwo ya dzangalelo kha u tsireledza madzina a veine na madzina a zwibveledzwa zwa vhulimi zwa tshipentshela. Nga u ralo, madzina a veine a 102 a ḓo tsireledzwa fhasi ha Thendelano na madzina mararu a zwibveledzwa zwa vhulimi ane ndi Rooibos, Honeybush, Karoo Lamb.Thendelano i ḓo vhona uri u ya nga zwipikwa zwa Pulane ya Mveledziso ya Lushaka Afrika Tshipembe ḽi bvisela phanḓa nḓowetshumo na u ṱuṱuwedza mbambadzelaseli ya zwithu zwa Afrika Tshipembe maragani wa EU. Zwa ndeme nga maanḓa, EPA i ṱuṱuwedza mveledziso ya mbambadzo ya dzingu Afrika zwenezwo ya shela mulenzhe kha u ṱanganya dzingu.2.2 Khabinethe yo tendela u ganḓiswa ha Thangela Mulayombisi nga ha Mipfuluwo ya Dzitshakha gurannḓani ya muvhuso u itela vhupfiwa ha vhathu. Khabinethe yo dovha ya nyetulelwa nga ha vhukwamani na vhathu vhakwameaho na nyambedzano nga ha Thangela Mulayombisi nga 2016/17.Thangela Mulayombisi yo livhanywa na Pulane ya Mveledziso ya Lushaka na uri i dzhia maimo a uri u fhedza vhushai na u sika mishumo ya khwine, hu fanela u shumiswa mipfuluwo u kwashekanya phatheni idzi, nga u fhaṱa mutheo wa zwikili zwashu na nḓivho nga u bvisa zwikhukhulisi kha mveledziso ya dzingu. Izwi zwi ṱoḓa uri Afrika Tshipembe ḽi bindudze nga maano kha u isa phanḓa mveledziso ya khwine ya sisiteme ya mipfuluwo ya tsireledzo.U thomiwa ha Mipfuluwo ya Dzitshakha zwi ḓo ri swikisa tsini ha u swikelela ndinganyiso vhukati ha u swikelela ṱhoḓea dza Afrika Tshipembe dza mveledziso ngeno hu tshi tsireledzwa tshirunzi tsha Afrika Tshipembe na tsireledzo ya lushaka.2.3 Khabinethe yo tendela Muhasho wa Vhulimi, Madaka na Vhureakhovhe u vha ṋemuṱa wa Muṱangano Tshitshavha tsha Mvelele ya maḓini ya Ḽifhasi, khathihi na Dzangano ḽa Mvelele ya maḓini ḽa Tshipembe ha Afrika, u bva nga ḽa 26 u ya 30 Fulwi 2017 Afrika Tshipembe. Izwi ndi lwa u thoma hune Muṱangano wa Mvelele ya maḓini (Aquaculture) wa ḓo farwa Afrika.Sekithara ya aquaculture yo vhewa phanḓa nga muvhuso uri i shele mulenzhe kha tsireledzo ya zwiḽiwa na nyaluwo ya ikonomi ya shango. Aquaculture yo dzheniswa kha vhurangeli ha ndeme ha Operation Phakisa: Ikonomi ya maḓanzhe. U farwa ha Muṱangano uyu zwi ḓo konisa Afrika Tshipembe u ṱavhanyisa mveledziso ya na vhubindudzi kha sekithara ya aquaculture nga kha mafhungo na u kovha nḓivho khathihi na zwikhala zwa vhuṱumani.U vha nemuta zwi ḓo thusa u sika zwikhala kha sekithara ya vhuendelamashango u sumbedza nyito dza vhuendelamashango ha shango na vhorabulasi vhapo vha ḓo sumbedza vhutumbuli ha thekinoḽodzhi ṱanoni ḽa mbambadzo ḽine ḽa ḓo dzhenelwa nga vhathu vha fhiraho 100 vho ṱanaho u bva kha tshakha dza aquaculture ḽifhasi ḽoṱhe.Mashango a Afrika a ḓo wana tshifhinga tsha u shela mulenzhe na u sumbedza zwibveledzwa zwao zwine zwa ḓo vha na masiandoitwa avhudi kha mveledziso ya ikonomi ya sekithara ya aquaculture kha dzingu ḽa Afrika na Afrika Tshipembe.2.4 Khabinethe yo tswelwa nga ha u khwiniswa ho itwaho kha Muhanga wa Maano wa Tshifhinga tsha Vhukati (MTSF) Thero nga ha Mvelelo 12 na Mbekanyamushumo ya Nyito 2016/17. Izwi zwi fhindula tsheo ya Khabinethe ya u eḓanyisa vhukati ha Thero ya MTSF nga ha Mvelele 12 – Tshumelo ya Tshitshavha ya khwine i shumaho zwavhuḓi na mveledziso, lwa tshifhinga tsha 2014-2019 na Pulane ya Mveledziso ya Lushaka.3. Mitambo ine ya khou ḓa3.1 Nga ṅwedzi wa Fulwi hu ḓo pembelelwa anivesari ya vhu40 ya Fulwi 16 1976 ya u vutshela muvhuso, ye ya shandukisa nyimele ya matshilisano a polotiki Afrika Tshipembe. Bembela iḽi ḽi khou tshimbidzwa nga Komiti ya Dziminisita dzo Ṱanganelanaho.Ṅwedzi wa Vhaswa u ḓo rwelwa ṱari nga ḽa 1 Fulwi 2016 fhasi ha thero “Vhaswa vha isa Afrika Tshipembe phanḓa” ngei Tshihumbudzoni tsha Hector Petersen, Soweto nga Minisita ofisini ya Muphuresidennde, Vho Jeff Radebe. Izwi zwi ḓo vhona mbekanyamushumo ya ṅwedzi woṱhe, yo pfananywa na nga Zhendedzi ḽa Mveledziso ya Vhaswa ya Lushaka, yo ḓikumedzela kha u konisa na u ṱuṱuwedza vhaswa vhashu uri vha dzhie zwikhala kha sekithara dzo fhambanaho u itela u khwinisa matshilo avho na u vha konisa u shela mulenzhe zwavhuḓi kha mveledziso ya ikonomi na ya shango.Izwi zwi rangela phanḓa matshimbidzele a Ḓuvha ḽa Vhaswa ḽa Lushaka nga ḽa 16 Fulwi 2016, ḽine ḽa ḓo tshimbidzwa nga Muphuresidennde Vho Jacob Zuma ngei Orlando Stadium kha ḽa Soweto.3.2 Muhasho wa Mveledziso ya Matshilisano u ḓo rwela ṱari Vhege ya Tsireledzo ya Vhana ya Lushaka ngei Bulasini ya Braakspruit, Klerksdorp nga ḽa 29 Shundunthule 2016 fhasi ha thero: “Kha ri Tsireledze Vhana u Isa Afrika Tshipembe Phanda Rothe”. Vhege i ḓo vha tshiḓakaṅwe na Ḓuvha ḽa Vhana ḽa Dzitshakha nga ḽa 1 Fulwi 2016 ḽine ḽa ḓo rangwa phanḓa nga Muphuresidennde Vho Jacob Zuma ngei sentharani ya vhaswa vha tsiwana ngei Atteridgeville, Gauteng nahone ḽi ḓo fhela nga 5 Fulwi 2016 ngei Amersfoort, Mpumalanga.Khabinethe i humbela zwitshavha u tsireledza vhana kha u sa ṱhogomelwa, u tambudzwa, pfudzungule na u shumiswa nga u vhiga zwiwo izwo zwoṱhe kha maanḓalanga o teaho.3.3 Muhasho wa Mafhungo a Mupo u ḓo ranga phanḓa shango kha u pembelela Ḓuvha ḽa Mupo ḽa Ḽifhasi nga ḽa 5 Fulwi 2016 u kuvhanganya maAfrika Tshipembe u ḓigana u tsireledza pulanete yashu. Ṋaṅwaha thero ya Ḓuvha ḽa Mupo ḽa Ḽifhasi ndi: “Go Wild for Life,"" yo sedzesa kha vhugevhenga ha matshilo a ḓakani na tshinyalelo ine ya khou vhangiwa.Mvelaphanḓa ya Afrika Tshipembe kha ndondolo ya bayodaivesithi yashu yo ita uri shango ḽi vhe ḽone ḽo pikwaho kha vhugevhenga ho dzudzanywaho, mupo seli ha mikano na vhugevhenga ha matshilo a ḓakani. Masiandoitwa a vhugevhenga ha matshilo a ḓakani na kha mupo a si avhuḓi kha tshitshavha tsha zwitshilaho hune zwa tshila hone, matshilo a vhuedzaho lwa tshifhinga tshilapfu na vhuendelamashango.3.4 U pembelela Ḓuvha ḽa Maḓanzhe la Ḽifhasi nga ḽa 8 Fulwi 2016 fhasi ha thero “Maḓanzhe o takalaho, Pulanete yo Takalaho” zwi ri tendela u sumbedzisa masiandoitwa a maḓanzhe na nḓila dzo fhambanaho dzine maḓanzhe a nga shela mulenzhe kha ikonomi yashu. Zwi dovha zwa sumbedza khaedu kha u lwa na tshikafhadzo ya maḓanzhe, u ṱhogomela maḓanzhe uri a langule kilima ya ḽifhasi, nḓisedzo ya tshumelo ya matshilo a muponi na u ṋetshedza matshilo a vhuedzaho tshifhinga tshilapfu na vhuḓimvumvusi ho tsireledzeaho.4. Maimo a Khabinethe kha mafhungo a ndeme a mupo4.1 Muvhuso u kha ḓi vha wo sedzesa kha engedza nyaluwo ya ikonomi, u vhulunga mishumo i re hone na u sika mishumo minzhi ya tshifhinga tshilapfu nga kha u shumisana na mabindu na mishumo. Nga kha mbekanyamushumo yashu ya mvusuludzo ya zwivhumbeo na u pfumbisa masheleni, muvhuso u ḓo shuma fhasi ha gemo ḽa mashumisele a masheleni u vhona uri ikonomi yashu ḽa khwaṱha musi ikonomi ya ḽifhasi itshi khwinifhadzea.Muphuresidennde Vho Jacob Zuma vho ranga phanḓa u dzhenelela ha tshivhalo hu shumaho nga kha vhuḽedzani, fhano hayani na mashangoni a nnḓa u khwaṱhisa nyaluwo ya ikonomi na u sika mishumo.4.2 Khabinethe yo dzhiela nṱha u aluwa ha vhurangeli ha vhubindudzi he ha ḓivhadzwa shangoni ḽashu u sumbedza fulufhelo nga zwitshavha zwa vhubindudzi zwa dzitshakha kha ikonomi ya Afrika Tshipembe. I dovha hafhu ya sumbedza uri shango ḽashu ḽi kha nḓila yo teaho ya u vuwa nahone ḽi khou bvela phanḓa u ḽone ḽa khwine kha u bindudza.Vhubindudzi vhu tevhelaho vhu sumbedza u bvela phanḓa ha fulufhelo ḽine vhabveledzi vha mimoḓoro vha ḽifhasi vha vha naḽo kha Afrika Tshipembe sa fhethu ha u bindudza, na mupo wa mbekanyamaitele dzi tikedzaho dzine muvhuso wa ṋetshedza.  4.3 Izwi zwi katela vhubindudzi nga Toyota nga kha mamaga maswa a Toyota Hilux na Fortuner ngei Prospecton, Durban, e a vulwa nga Muphuresidennde Vho Jacob Zuma. Izwi zwo konadzeiswa nga thikhedzo yo ṋetshedzwaho nga Muhasho wa Mbambadzo na Nḓowetshumo we wa kona u kunga vhubindudzi vhu fhiraho R25 biḽioni kha nḓowetshumo ya mimoḓoro miṅwahani miṱani yo fhiraho.Vhubindudzi uhu vhu ḓo tikedza mishumo i fhiraho 4 000 ine ṱhanganyelo yayo afho limagani i vho fhira mishumo ya 8 000.Ḽimaga iḽi ndi tshipiḓa tsha Toyota tsha u ḓisa vhubindudzi ha R6.1 biḽioni kha nḓowetshumo ya vhabveledzi ya Afrika Tshipembe na vhubveledzi ha mimoḓoro shangoni ḽashu.Toyota yo engedza marengele apo kha ngeḓane ya nḓisedzo u tikedza vhaḓisi vhapo, khamphani yo dovha hafhu ya sedza kha u thola dzithekinisheni dza vhafumakadzi na u ṋea zwikhala zwinzhi vhafumakadzi mishumoni.4.4 Khabinethe yo ṱanganedza nḓivhadzo nga BMW ya u thomiwa ha u fhaṱwa ha ḽimaga ḽiswa ḽa u bveledzela. U hudzwa uhu hu ḓo konisa BMW u bveledza na u vhambadzelaseli murafho muswa wa mimoḓoro ya X3. Izwi zwi sumbedza Ḽimaga ḽa Rosslyn sa ḽo dzhenaho fhasi kha vhuṱumani ha vhubveledzi ha BMW ḽifhasini u ya nga mitengo ya vhubveledzi na khwaḽithi.4.5 Kha vhuṅwe vhubindudzi, Minisita wa Mbambadzo na Nḓowetshumo vho rwela ṱari masheleni a eḓanaho R100 miḽioni kha Limaga ḽa u Phurosesa ḽa Dursots & All Joy Tomato ngei Modjadjiskloof tsini na Tzaneen. Ḽimaga zwa zwino ḽo thola vhathu vha 70 ngeno hu na khonadzeo ya u swika kha 300 ṅwaha uḓaho. Ḽi ḓo dovha ḽa sika hafhu mishumo ya khalaṅwaha ya 900. Khamphani yo thoma vhurangeli ha mbambadzelaseli nahone i khou pulana u vhambadzelaseli 25% wa zwibveledzwa zwayo ngei Vhubvaḓuvha Vhukati, China na Afrika ḽoṱhe.Vhubindudzi uhu vhu sumbedza u thoma u itea ha Pulane ya Mbuno dza Ṱahe na Pulani ya Nyito ya Mbekanyamaitele a Ndowetshumo (IPAP) yo sedzaho kha nyaluso ya u engedzwa ha vhubveledzi, u sika mishumo na mbambadzelaseli u alusa ikonomi na u sika mishumo. Na musi hu na mutsiko kha ikonimi ya ḽifhasi, ikonomi ya Afrika Tshipembe i ḓo ḓi aluwa.4.6 Khabinethe i humbudza vhakhethi vhoṱhe vho teaho u vha na vhuḓifhinduleli nga u shumisa pfanelo yavho ya demokirasi nga ḽa 3 Ṱhangule 2016. Khabinethe yo tahisa ndivhuho dzayo kha vhoṱhe vhakhethi vhe vha dzhia tshifhinga tshavho u ḓiṅwalisela na u khwaṱhisedza zwidodombedzwa zwavha, u vhona uri madzina avho a khou vhonala kha mutevhe wa vhakhethi, une zwino wo no vala.Minisita Vho Van Rooyen vho ḓivhadza gurannḓani ya muvhuso ḓuvha ḽa khetho dzapo dza muvhuso, vha tshi itela na uri vhakhethisi vha thome maitele avho a ndugiselo u ya nga tsumbatshifhinga ya khetho. Nḓivhadzo i dovha hafhu ya vala mutevhe wa vhakhethi kha u ḓiṅwalisela u shela mulenzhe kha khetho dziḓaho.Khabinethe yo ṱanganedza u sainiwa ha Khoudu ya Vhuḓipfari ya Khetho nga madzangano a polotiki a tshi khou fulufhedzisa u tevhela milayo na u vhona uri khetho dzo vhofholowa. Izwi zwi sumbedza u dzia na goḓombela ha demokirasi yashu.4.7 Khabinethe yo ṱanganedza Buthano ḽa Miraḓo ya Lushaka ya Tshipentshela 2016 le la farwa nga vha Dzangano ḽa Muvhuso Ḽapo ḽa Afrika Tshipembe (SALGA). Izwi zwi ḓa musi shango ḽi tshi khou ḓilugisela muratho wa u ya kha themo ya mivhuso yapo phanḓa ha khetho dza 2016 dza masipala.Buthano iḽi lo bvisela khagala nga ha mvelaphanḓa yo no itwaho miṅwahani ya 16 nahone nga itshi tshifhinga tsa muvhuso wapo. Mushumo wa muvhuso wapo kha nḓisedzo ya tshumelo na u vhuedzedza tshirunzi tsha vhathu zwo phurofailiwa. Khaedu dza ndeme na dzone dzo tandululwa nahone ha ḓikumedzelwa hafhu kha mbekanyamushumo ya COGTA ya u Vhuela kha zwa Mutheo.Izwi zwi vulela nḓila themo ya muvhuso wapo wa demokirasi wa vhuna nga u netshedza mbekanyamushumo ya thikhedzo kha dzimasipala na u langa muratho wa u vhona uri hu na vhudziki na u sa khakhisea ha nḓisedzo ya tshumelo kha vhathu vha Afrika Tshipembe.4.8 Khabinethe yo ṱahisa mbilaelo kha u khakhiswa ha Phalamennde, hune hu khou hulela. Phalamennde ndi tshiimiswa tsha demokirasi yo lwelwaho zwi tshi vhavha nahone ndi luvhanḓe lwa tshitshavha lune lu fanela u ṱhonifhiwa nga vhoṱhe.4.9 Khabinethe i khoḓa mushumo wa Komiti ya Dziminisita dzo Ṱanganelanaho yo rangwaho phanḓa nga Minisita wa Tshumisano ya Vhuvhusi na Mafhungo a Sialala Vho Des van Rooyen na tshigwada tsha mushumo tsha vundu u vhuedzedza tshiimo fhethu ho teaho ngei Vuwani, ngeno hu tshi dzhielwa nṱha uri khaedu dzi khou ḓi bvela phanḓa kha zwiṅwe zwipiḓa.Muvhuso wo shuma u sa neti u ambedzana na zwitshavha u tshi lingedza u tandulula mafhungo na u ḓisa tshumelo, hu tshi katelwa na pfunzo i tshi vhuedzedzwa kha mashumele kwao. U ṋetshedzwa ha kiḽasirumu dza tshifhinganyana zwo ita u funzwa hu bvele phanḓa.Muvhuso u ita khuwelelo hafhu kha zwitshavha na vharangaphanḓa u ṱahisa mafhungo nga kha fhethu ho teaho he ha itelwa u konadzeisa nyambedzano. Maitele aya a sa takadziho a tshinyadzo ya ndaka na u imisa matshilo a vhana vhashu ha ṱanganedzei na luthihi.Khabinethe i khoḓa mazhendedzi oṱhe a mulayo kha mushumo wo itwaho we wa swikisa kha u farwa ha vhathu vha 34, vhane vha khou humbulelwa uri vho shela mulenzhe kha tshinyadzo ya zwikolo zwa 28, zwine zwo khakhisa vhumatshelo ha vhaswa vhane vha kha ḓi shumisa izwi zwishumisa nga maanḓa.Khabinethe i khoḓa zwitshavha na madzangano a zwitshavhani e a shuma u kunakisa na u kuvhanganya masheleni u itela u vula hafhu zwikolo. Vhabebi vhoṱhe, vhaunḓi na miraḓo ya tshitshavha vha khou humbelwa u thusa vhana uri vha swike ho teaho kha mishumo yavho ya tshikolo nga shedulu ya pulane ya mushumo ya Muhasho wa Pfunzo ya Fhasi. IMC i ḓo bvela phanḓa u ambedzana na vhakwameaho na zwitshavha u vhona uri vhupo uhu hoṱhe ho dzika nahone vhu vhuelela maimoni o teaho.4.10 Khabinethe yo ambedzana nga ha pfudzungule ngei Hammanskraal nahone yo sumbedzisa uri Muhasho wa zwa Madzulo a Vhathu u khou ranga phanḓa u dzhenelela afho vhuponi uhu khathihi Muhasho wa Gauteng wa Tshumisano ya Vhuvhusi na Mafhungo a Sialala na Vhudzula Vhathu, na Meyara Muhulwane wa Tshwane, Cllr Kgosientso Ramokgopa.Khabinethe i pfa u vhavha nga mpfu dza vhorakonṱiraka vhavhili vhe vha vha vho dzhenela pfuluswa ha vhathu ngei Hammanskraal nahone i ṱahisa u pfela hayo vhuṱungu kha miṱa ya vhorisiaho.Mazhendedzi a mulayo a do khwaṱhisa kavhili nungo dzao u wana vhavhulayi na u vha vhea fhasi ha ndango ya mulayo.4.11 Khabinethe i fhululedza tsheo ya Koporasi ya Khasho ya Afrika Tshipembe ya u do tamba 90 wa phesethe wa vhitsila hapo kha zwititshi zwoṱhe zwa radio u itela u ṱuṱuwedza zwithu zwo bikwaho kha ḽino.Tsheo iyi i sumbedza mbekanyamaitele ya muvhuso ya khasho ine ya tutuwedza tsireledzo, u pfumisa na u khwaṱhiswa ha mvelele na zwitshavha za Afrika Tshipembe. Izwi zwi ṱuṱuwedza nambi dzoṱhe dzi re na vhukoni dza Afrika Tshipembe.Khabinethe i ṱuṱuwedza vhadzulapo vhoṱhe u tikedza nḓowetshumo ya muzika wapo une wa ḓo thusa u shela mulenzhe kha ikonomi na u vhulunga u fhambana ha mvelele dzashu.4.12 Khabinethe yo dzhiela nṱha u ṱoḓisiswa ha magungwa a ṱahe a nnḓa a u rea khovhe nga Muhashu wa Vhulimi, Madaka na Vhureakhovhe nahone u takalela tshumisano i katelaho Maswole a madini a Afrika Tshipembe, Muhasho wa Vhureakhovhe na Maanḓalanga a Tsireledzo Maḓanzheni a Afrika Tshipembe e a ita uri magungwa maṋa a farwe.U farwa ha ayo magungwa zwi sumbedza u futulela hashu sa shango u tsireledza mikano yashu na fhethu ha ikonomi ho khetheaho. Zwithu zwashu zwa maḓanzheni ndi zwone zwiko zwa tsireledzo ya zwiḽiwa nahone zwi na mishumo muhulu kha uri ri swikelele zwipikwa zwashu kha Operation Phakisa zwenezwo zwi fanela u tsireledzwa.4.13 Khabinethe yo ṱanganedza u bviswa ha muvhigo wa tshigwada tsha mushumo tsha minisita tsho nangwaho nga Minisita Vho Angie Motshekga u ṱoḓisisa mavharivhari a u rengiswa ha zwikhala zwa mishumo zwa vhadededzi nga mirado ya madzangano a vhadededzi na vhaofisiri vha muhasho ngei mihashoni ya pfunzo ya mavunḓu.4.14 Khabinethe yo fhululedza vhaṱanganedzi vhavhili vha Afrika Tshipembe, ramabindu Luvuyo Rani na The Clothing Bank, vhe vha vha vhukati ha vhaṅwe vhawini vha pfufho dza Vhoramabindu Tshitshavhani 2016 nga vha Mutheo wa Schwab wa Vhoramabindu Tshitshavhani we wa kumedzwa ngei kha Foramu ya Ikonomi ya Ḽifhasi (WEF) Afrika, Kigali ngei Rwanda.4.15 Khabinethe i vulela muṅadzi na u fhirisela mashudu mavhuya kha Muthusa Mulamukanyi Muhulwane wa kale Vho Dikgang Moseneke vhe vha ḓirula mushumo u bva kha Bannga nga murahu ha u dzhena Khothe ya Ndayotewa nga 2002.Muthusa Mulamukanyi Muhulwane wa kale ndi ramilayo wa nṱha nahone ḽidzhakanḓila ḽi ṱhonifheaho ḽa nndwa ya mbofholowo ya shango ḽashu. Vha tshi kha ḓi vha muswa, Vho Moseneke vho ḓidzhenisa kha zwa nndwa ya mbofholowo sa muraḓo wa Pan Africanist Congress. Vho sengiswa vha valelwa nga mulandu wa mishumo yavho ya polotiki nahone vhe na miṅwaha ya 15, vha vha mufariwa muṱukusa we a valelwa Robben Island. Vho ḓo vha vha vha tshipiḓa tsha komiti ya theinikhala ye ya ita mvetamveto Ndayotewa ya tshifhinganyana nga 1993 nahone vha tholwa sa muthusa mudzulatshidulo wa Khomishini ya Khetho yo Ḓiimelaho phanḓa ha khetho dza demokirasi dza u thoma dza Afrika Tshipembe.Khabinethe i fhululedza hafhu Muhaṱuli Muhulwane wa Khothe Khaṱhuli Khulwane Vho Lex Mpati vhe na vhone vha ḓirula mushumo nga murahu ha miṅwaha ya 27 ya tshumelo yavhuḓi kha Afrika Tshipembe. Muhaṱuli Vho Mpati vha nga fanyiswa na mikhwa ya nṱhesa, u ḓikumedzela na vhukoni; na vhuḓipfari havhuḓi. Khabinethe i fhululedza na u fhirisela mashudu mavhuya kha Mulamukanyi Vho Baaitse “Bess” Nkabinde sa Muthusa Mulamukanyi Muhulwane o imelaho wa Khothe ya Ndayotewa u swika tshikhala itshi tshi tshi thivhiwa.5. Vhathu vho tholwahoU tholwa hoṱhe hu ḓo thoma ha khwaṱhisedzwa nga ndalukanyo dzavho na u sedzwa arali vhe si na milandu.5.1 Ofisi ya Khomishini ya Tshumelo ya Tshitshavha:a) Dr DC Mamphiswana sa, Mualnguli Guṱe, Ofisini ya Khomishini ya Tshumelo ya TshitshavhaMbudziso:Liezel CerfLuṱingo: 076 778 2380 "
Tshiṱatamennde nga ha muṱangano wa Khabinethe wa dzi 8 Fulwi 2016,9 Jun 2016,https://www.gov.za/speeches/statement-cabinet-meeting-8-june-2016-9-jun-2016-0000,https://www.gov.za/ve/speeches/statement-cabinet-meeting-8-june-2016-9-jun-2016-0000,"1.1. Ro dzhiela nṱha tsedzuluso nga dzangano ḽa dzitshakha ḽa phimo ḽa Fitch, Standard & Poor’s na Moody’s, ḽe ḽa khwaṱhisedza phimo ya zwikolodo ya gireidi ya vhubindudzi ya Afrika Tshipembe na uri ri tshe ro ima fhethu huthihi. Tsedzuluso ya phimo i khwaṱhisedza u bvela phanḓa ha mushumo nga muvhuso wa u vhuedzedza ikonomi ho teaho na u ṋea shango tshikhala tsho teaho kha u bvela phanḓa na u thoma pulane dzaḽo dza vhudzheneleli.1.2. Mushumo wa u ḓikumedzela wa Tshigwada tsha Afrika Tshipembe tsho vhumbwaho nga muvhuso, mabindu na vhashumi u khou vhona uri Afrika Tshipembe ḽi khou tinya u pimiwa kha maimo mavhi. Afrika Tshipembe ḽi khou thoma mbekanyamushumo dzi bvaho kha Pulane ya Mveledziso ya Lushaka (NDP) dzine dza ḓo vhona uri shango ḽi dzule ḽi fhethu hu takalelwaho ha vhubindudzi.Izwi zwi sumbedza uri nga tshumisano ri nga khwaṱhisa hafhu ikonomi yashu, u kunga vhubindudzi na u sika mishumo u itela maAfrika Tshipembe.1.3. Na musi Zwibveledzwa Gute (GDP) zwa Afrika Tshipembe zwo fhungudzea nga 1.2% nga kotara ya u thoma ya 2016, u ya nga dzimbalombalo dzo bviswaho nga Vhadzimbalombalo vha Afrika Tshipembe (Stats SA), muvhuso u kati na u thoma u dzhenelela ha ndeme kha sekithara dzo kwameaho nga maanda u fana na vhulimi, vhuendi, muḓagasi na migodi, zwine zwa khou tandululwa nga kha fulo ḽa Operation Phakisa, u bvisa zwikhukhulisi zwa mutsiko kha ikonomi.1.4. Maanḓalanga a nyanganyelo ya GDP zwino o no vha fhasi ha Stats SA. Kha ḓivhazwakale, vhuḓifhinduleli ha u kuvhanganya na u phaḓaladza sisiṱeme ya Afrika Tshipembe ya akhaundu dza lushaka ho vha ha uri Stats SA ndi yone ire na vhuḓifhinduleli ha nyanganyelo yo ḓisendekaho kha vhubveledzi ha kotara na ha ṅwaha ha GDP ngeno Bannga ya Mbulungelo ya Afrika Tshipembe yone i tshi ganḓisa nyanganyelo yo ḓisendekaho kha tshumiso ya masheleni ya kotara ya GDP.1.5. Sa muvhuso ri tandulula ṱhoḓea dza vhadzulapo nahone ri tshi khou shuma roṱhe ri khou shandukisa matshilo a maAfrika Tshipembe. Ḽimaga ḽa u kunakisa maḓi ḽa R116-miḽioni ngei Steytlerville, nnḓa ha Port Elizabeth kha ḽa Kapa Vhubvaḓuvha, ḽi ḓo lwa na ṱhahelelo ya maḓi. Iḽi ḽo rwelwa ṱari nga Muhasho wa Mbambadzo na Nḓowetshumo (dti), nga kha Mbekanyamushumo ya Themamveledziso ya Shishi, Muhasho wa Maḓi na Vhuthathatshili, Masipala Wapo wa Baviaans.Kha shango ḽi shayaho maḓi, ḽimaga iḽi ḽiswa ḽa u kunakisa maḓi ḽi ḓo sika nḓadzo ya tshitshavha na mabindu uri a kone u wana ḽithara dza 24 nga mithethe u bva kha ḽithara dza malo u ya kha 10 wa ḽithara, ane o eḓana u swikelela ṱhoḓea ya maḓi ngei Steytlerville lwa miṅwaha ya 15.Ḽimaga ḽiswa ḽi dovha ḽa vha tshipiḓa tsha mveledziso ya ikonomi ya ḓorobo vhunga ḽi tshi ḓisa vhudziki kha vhorabulasi, mabindu maṱuku na vhabindudzi. U lambedzwa hu bvaho dti u ya kha Masipala Wapo wa Baviaans u itela themamveledziso zwo ita uri thandela i sike mishumo ya vhufhaṱi i anganyelwaho kha 238 vhuponi uhu. Thandela iyi ndi ya ndeme kha u khwaṱhisa nyaluwo ya ikonomi na u sika mishumo ine ya khou ṱoḓea zwihulu.1.6. Sa tshipiḓa tsha mbekanyamushumo ya mvusuludzo ya zwidimela ya muvhuso, Khabinethe yo ṱanganedza u lingwa ha zwidimela zwiswa zwa vhaṋameli zwa Mega X’Trapolis nga vha Zhendedzi ḽa Zwidimela zwa Vhaṋameli ḽa Afrika Tshipembe.Zwidimela izwi zwiswa zwa vhutsila ha nṱha zwine zwa ḓo thoma u shuma nga Tshimedzi ṋaṅwaha zwi na miṋango i ḓivulaho, ngomu hazwo ndi huhulu kha tshidimela tshoṱhe, muya u rotholaho wa u langwa, thelevishini dzo itelwaho u engedza tsireledzo ya vhaṋameli.Zwidimela izwi zwi farekanya maAfrika Tshipembe nahone zwi na mushumo wa ndeme wa u tikedza vhuendi ha tshitshavha na u engedza nyaluwo.1.7. Kha u konisa khwine mabindu maṱuku, Tshikwama tsha Lushaka na Khoro ya Mabindu ya Vharema vho thoma senthara ine ya ḓo thusa mabindu maṱuku nga u ḓiṅwalisela kha Central Supplier Database (CSD), mbilaelo dza e-tender na dziṅwe tshumelo dza Tshikwama tsha Lushaka.Izwi zwi ḓo thusesa kha u fhungudza milayo minzhi ine ya fanela u tevhelwa na u leludzela mabindu, zwihulusa mabindu maṱuku, uri a dzhie zwikhala kha ikonomi nahone a shele mulenzhe kha mveledziso ya ikonomi yashu na ya shango.1.8. Ri ṱuṱuwedza vhane vha tama u ḓisa tshumelo na vha re khazwo zwazwino u ḓiṅwalisela kha CSD, hune ha vha hone tshiko tsha mafhungo a vhaṋetshedzi vha tshumelo kha masia oṱhe a muvhuso. Ndivho ya u vhea maanḓalanga a zwidodombedzwa zwa vhaṋetshedzi vha tshumelo fhethu huthihi nga muvhuso ndi u itela u fhungudza ndovhololo na mutengo kha muvhuso na kha vhaṋetshedzi vha tshumelo ngeno hu tshi khou khwiniswa maitele a kurengele a eḽekiṱhironiki.1.9. U shela mulenzhe huṅwe hafhu kha u sika mishumo ya khwine nga kha nyaluwo ya ikonomi yo katelaho ho farwa maḓuvhani a si gathi o fhiraho sa Ṱano ḽa Mishumo ḽa Lushaka fhasi ha thero: “Samithi ya Mishumo na Ṱano ḽa Mishumo – mushumo wanga vhumatshelo hanga” ḽi maanḓafhadza vha sa shumiho nga zwikili, mafhungo na zwikhala u ṱoḓa mishumo vhathu vho sedzana, nga maanḓesa kha mafhungo a u guda u ya phanḓa, u ḓithola, mabindu maṱuku na mbekanyamushumo dza mishumo ya tshitshavha.1.10. U phasiswa ha Mulayotibe wa Mukovho nga Phalamennde zwi ṋetshedza fulufhelo ḽa mulayo kha Muvhuso kha u bvela phanḓa na u thoma mbekanyamushumo ya shango lashu ya khwinifhadzo ya ikonomi ya matshilisano u itela u tandulula fhungo ḽa mavu ḽine ḽa vha kha adzhenda.U ṱalutshedza “maitele a sa khethululi” ane maanḓalanga a mukovho a fanela u tevhela. Mulayotibe wa Mukovho uyu na Mulayo wo lavhelelwaho zwi ṋetshedza kuitele kwa khwine, fulufhelo na mikovho ya tshihaḓu zwine zwa takalelwa nga tshitshavha, hu tshi katelwa na mbuedzedzo ya mavu. Muthu kana tshitshavha tsho dzhielwaho ndaka miṅwahani yo fhiraho vha na pfanelo dzi ṋetshedzwaho nga Mulayotibe uyu u vhuedzedzwa kha ndaka iyo.U dovha wa vhea milayo ine muvhuso wa nga kona u ita mbilo ya mavu “u itela tshitshavha” na “ndivho ya tshitshavha”. Mulayotibe u tevhela maitele a Mulayo wa Pfanelo dza vhathu na Ndaka dzine ha ḓo sedzwa khadzo musi hu tshi liliselwa mukovho. U ḓo dovha wa tendela vhaṋe vha ndaka uri vha liliswe nga nḓila i pfalaho ya khwine.Musi wo no saina u vha mulayo, Mulayotibe u humisela murahu Mulayo wa Mukovho, 1975 (Mulayo 63 wa 1975).1.11. Nyaluwo yo katelaho ndi yone yo sedzwaho nga Khoro ya Vhueletshedzi ya Muphuresidennde ya u Manḓafhadza Ikonomi yo Sedzaho kha Vharema (B-BBEE) ye ya ṱangana maḓuvhani a si gathi o fhiraho. Khoro ya Vhueletshedzi ya B-BBEE i ḓo shumisana na Tshigwada tsha Mushumo tsha Phurofeshinaḽa tsha Muphuresidennde, tsho thomiwaho nga Muphuresidennde Vho Jacob Zuma, u vhona uri mafhungo a kwamaho dziphurofeshinala dza vharema a khou lugiswa.Muṱangano uyu ndi iṅwe tsumbo ya muya wa vhuthihi na vhuḽedzani ha u vusuludza nyaluwo yo katelaho, ho sedzwa zwipkwa zwa BEE u itela uri hu iwe phanḓa na u khwinisa na u fhelisa khethululo kha ikonomi.1.12. Afrika Tshipembe lwa u thoma ḽi khou shela mulenzhe kha Foramu ya Thekinoḽodzhi ya Mafhungo ya Dzitshakha ya VIII ya maḓuvha mavhili ngei Khanty-Mansiysk, kha ḽa Russia, ḽo imelwa nga Minisiṱa Vho Faith Muthambi. Foramu i khou thoma nga dzi 8 u swikha dzi 9 Fulwi 2016, nahone i shumisa saintsi na thekinoḽodzhi u tandulula dziṅwe khaedu khulwane kha pfunzo yashu na sisiṱeme ya mutakalo.Vhurumelwa kha foramu vhu katela vhaimeleli u bva kha mabindu, madzangano a phurofeshinala, ṱhoḓisiso, vhomakone vha IT na pfunzo u bva kha miraḓo ya mashango a BRICS (Brazil, Russia, India, China na Afrika Tshipembe).1.13. Khoro ya Ndangulo ya Thukhwi ya Ṅwaha ya vhuṱanu, yo rangwa phanḓa nga Minisiṱa wa zwa Mupo fhasi ha thero “U Ṱuṱuwedza Vhutumbuli na u Alusa Mveledziso ya Mabindu” yo pika u khwinisa nḓisedzo ya tshumelo, u vhona uri mbekanyamushumo dza ndaulo ya mathukhwi dzi khou shuma nga u ṱavhanya u ṱuṱuwedza ikonomi ya u bikulula, ngeno hu tshi khou vhuiswa zwitshavha zwinzhi uri zwi ḓe kha ikonomi ya shango, nga u engedza tswikelelo ya zwikhala zwa mishumo kha sekithara ya mathukhwi.1.14. U bviswa ha mvelele dza odithi ya mivhuso yapo ya 2014/15 zwi sumbedza u khwinifhadzea ha mvelele dza odithi nga mimasipala u bva 2010/11 u ya 2014/15.Tshivhalo tsha mimasipala ye ya wana odithi i si na mbilaelo ya masheleni tsho aluwa u bva kha 13 u ya kha 54.Tshiṅwe hafhu, zwiimiswa zwa u engedza zwa mimasipala ya 18 zwo swikelela odithi yo kunaho, zwine zwa isa tshivhalo tsha ṱhanganyelo ya odithi dzo kunaho kha 72 kha tshifhinga tsha zwino. Ho vha na u fhungudzea ha mihumbulo na maitele a si avhuḓi, zwe zwa tsa u bva kha 30% nga 2010/11 u ya kha 11% ya mimasipala kha tshifhinga tsha zwino.Khwiniso iyi kha mvelelo dza odithi ya dzimasipala yo vha hone nga murahu ha Mbekanyamushumo ya u Humela khazwa Mutheo, Operation Clean Audit, vhurangaphanḓa vhu konaho u dzhia tsheo, khwinifhadzo ya ndangulo ya masheleni na mashumele na u kona u vhulunga dzirekhodo.1.15. Khabinethe yo dzhiela nṱha khaṱhulo nga Khothe Khaṱhuli Khulwane i ambaho uri Mbekanyamaitele ya Muratho wa Khasho wa Didzhithala nga 2015 a i ho mulayoni, a yo ngo tea nahone kha i imiswe. Ofisi ya Muphuresidennde, mihasho ya Vhudavhidzani, Themamveledziso ya Vhudavhidzani na Tshumelo dza Poswo, Vhulamukanyi na Mveledziso ya Ndayotewa khathihi na Mbambadzo na Nḓowetshumo i ḓo eletshedza muvhuso nga ha masiandoitwa a khaṱhulo.1.16. Vhunga Khetho Dzapo dza Muvhuso dzo tetshelwa u farwa nga Ḽavhuraru ḽa dzi 3 Ṱhangule 2016, madzangano oṱhe a polotiki a fanela u tevhela mulayo wa vhuḓifari ha khetho, we madzangano oṱhe a saina. Izwi zwi vhofha madzangano oṱhe ane a khou dzhenela khetho uri a shele mulenzhe kha khetho dzo vhofholowaho. Madzangano a polotiki na vhatevheli vha fanela u tevhela Ndayotewa nahone vhane vha ḓo wanala vhe na mulandu wa nyito dza vhugevhenga vha ḓo shumiwa navho zwi mulayoni.Ho sedzwa u sa anḓana lwa polotiki maḓuvhani a si gathi o fhiraho, Minisiṱa wa Mapholisa vho thoma tshigwada tsha mushumo tsha ndaṱiso tshine tsho vhumbwa nga Tshumelo ya Mapholisa ya Afrika Tshipembe (SAPS) Vhuḓivhi ha Vhugevhenga, Tshumelo ya Mafogisi, Hawks u tikedza bono ḽa Mvelelo ya Vhuraru ya Muhanga wa Maano a Tshifhinga tsha Vhukati, une wa amba uri “Vhathu vhoṱhe Afrika Tshipembe vha pfa vho tsireledzea”.1.17. Kha mafhungo a tsivhudzo nga ha ṱhaselo o bviswaho nga Embasi ya ḽa United States (US) ngei Pretoria. Khabinethe i ombedzela tshiṱatamennde tsho bviswaho nga ofisi ya Muphuresidennde uri Vhatsireledzo vho ṱangana mulovha u amba nga ha fhungo iḽi u ya phanḓa, ndivho i ya u vhona uri hu na tsireledzo ya vhoṱhe shangoni ḽashu.Hu tshi ḓadziswa, Muvhuso wa Afrika Tshipembe u ḓo bvela phanḓa u haseledza fhungo iḽi na Muvhuso wa US sa tshipiḓa tsha u anḓana hune ha khou ḓi bvela phanḓa kha mafhungo a tsireledzo vhukati ha mashango aya mavhili. Afrika Tshipembe na US a khou bvela phanḓa u ḓiphina nga vhushaka ho khwaṱhaho kha masia o fhambanaho a nyanḓano hu tshi katelwa polotiki, matshilisano na mafhungo a tsireledzo.1.18. Uno ṅwaha ndi wa tshihumbudzo tsha anivesari ya vhu40 ya  dzi 16 Fulwi 1976, ye ya shandukisa nyimele ya matshilisano a polotiki Afrika Tshipembe.Muphuresidennde Vho Zuma vha ḓo tshimbidza mushumo wa Ḓuvha ḽa Vhaswa ḽa Lushaka ngei Orlando Stadium kha ḽa Soweto nga dzi 16 Fulwi 2016 fhasi ha thero: “U isa Vhaswa vha Afrika Tshipembe Phanḓa”. Mavhalaanngwe a ḓuvha hu katelwa Muphuresidennde vha tshi amba na vhuṱambo ha u vhewa ha maluvha ngei tomboni ḽa Hector Pietersen.Hu ḓo vha na u amba na vhoramafhungo ho khetheaho nga Ḽavhuvhili, 14 Fulwi 2016 u ṋetshedza zwiṅwe zwidodombedzwa nga ha mbekanyamushumo ya Ḓuvha ḽa Vhaswa. Minisiṱa na Vhafarisa Minisiṱa vha khou ambedzana na vhathu, nga maanḓa vhaswa nga uno ṅwedzi u vha ṱuṱuwedza u dzhia zwikhala kha sekithara dzo fhambanaho u itela u khwinisa matshilo avho na u vha konisa u shela mulenzhe kha mveledziso ya ikonomi ya shango ḽashu. Mbekanyamushumo dza dziminisita dzi re kha zwa Mbekanyamushumo ya Ṅwedzi wa Vhaswa dzi ḓo ganḓiswa kha webusaithi ya muvhuso na kha mbanḓe dza nyanḓadzamafhungo ya ṱhingo.1.19. Vhunga tshi tshifhinga tsha mirundu, vhaṱhanngana vhanzhi vha khou ḓiimisela u dzhena sialala iḽi ḽa u vha rathisela kha u vha vhanna.Muvhuso, wo rangwa phanḓa nga Muhasho wa Tshumisano ya Mavhusele na zwa Sialala (CoGTA), u khou shuma na Zwiimiswa zwa Vhurangaphanḓa ha Sialala na vhoṱhe vha kwameaho u vhona uri khalaṅwaha ya mirundu ya 2016 a i khou vha na “dzimpfu” zwine zwi khou tshimbidzwa nga kha thero – “Ri Funa Sialala Yashu, Ri Takalela Matshilo a Vhaswa Vhashu”.Miṱa, vhabebi na vhaunḓi vha re mulayoni vha fanela u vhona uri vhaṱhanngana vha khou nanga mirundu i re fhasi ha mulayo, hune ha vha na u ṱolwa phanḓa ha u rubiswa, na vharubisi vho pfumbudzwaho zwavhuḓi vhane vha ḓivhiwa nga vhabebi.Zwitshavha zwi khou humbelwa u vhiga nyito dzoṱhe dzi si mulayoni kha 0800 111 166 kana #mirundu i si na dzimpfu.2. Tsheo dza ndeme dza Khabinethe2.1. Muphuresidennde wa Riphabuliki ya Afrika Tshipembe, Vho Jacob Zuma, vho nangiwa kha Phanele ya Maimo a Nṱha ya Maḓi ya Vharangaphanḓa vha Mivhuso; ngeno Mulanguli Guṱe wa Muhasho wa Maḓi na Vhuthathatshili o nangwa sa Sherpa (mushumomi wa muvhuso kana mudipulomati ane a ita mishumo ya ndugiselo phanḓa ha samithi ya muṱangano) kha Muphuresidennde wa Afrika Tshipembe sa Muraḓo wa Phanele kha Phanele ya Maimo a Nṱha nga ha Maḓi.Bodo ya Vhueletshedzi ya Muṅwaleli Guṱe (UNSG) wa Mbumbano ya Dzitshakha nga ha Maḓi na Vhuthathatshili yo themendela u thomiwa ha Phanele ya Maimo a Nṱha ya Vhurangaphanḓa ha Mivhuso yo tou nangwaho nga ha Maḓi u ranga phanḓa vhurangeli nga ha maḓi na u khwinisa, nga murahu ha u ṱanganedzwa ha Adzhenda ya Mveledziso ya 2030 nga UNSG nga Khubvumedzi 2015.Phanele i ḓo engedza luvhilo lwa u thomiwa ha Tshipikwa tsha vhurathi tsha Mveledziso i Vhuedzaho (maḓi o kunaho na vhuthathatshili), tshine tsho sedza nga huswa masiandoitwa a tshanduko ya kilima kha mutevheṱhanḓu wa maḓi. Ndi nga kha hezwi nahone ho sedzwa gomelelo ḽo ḓineaho maanḓa shangoni ḽashu, hune Tshigwada tsha Afrika Tshipembe tshi a ṱuṱuwedzea u shela mulenzhe kha u kulumaga milambo, miedzi na maroroma nga dzi 18 Fulwana, sa tshipiḓa tsha nyito dza ṅwaha dza Ḓuvha ḽa Vho Mandela Afrika Tshipembe.2.2. Maano a Vhudavhidzani nga ha Bono ḽa 2030 ḽa NDP a sumbedza u thomiwa ha NDP nahone a ḓo davhidzana nga masiandoitwa a NDP kha maAfrika Tshipembe. U amba na vhoramafhungo ho khetheaho hu ḓo vha hone u itela bvisela khagala maano a vhudavhidzani, u shumiswa ha luswayo (logo), maele a pfungavhuṋe na mashumisele u itela u fhirisela mulaedza muthihi u fanaho kha mihasho yoṱhe ya muvhuso na mazhendedzi ane a khou shumana na izwi.2.3. Muvhigo nga ha u muelo wa Vhuswoga Afrika Tshipembe na masiandoitwa  kha ikonomi ya vhupo ha mahayani na maano a re na vhushaka a khou thomiwa  u itela u tandulula khaedu idzi.Masiandoitwa a mavu a tshi vha swoga, Munangudzo wa Mavu na Gomelelo zwi kundisa ndingo dzo livhaho kha u fhelisa vhushai, u londola tsireledzo ya zwiḽiwa, u engedza ndeme na vhunzhi ha maḓi, u konḓelela na khwiniso kha tshanduko ya kilima khathihi na u swikelela mveledziso i vhuedzaho.Nga nḓila iyi, Afrika Tshipembe ḽo ḓivhadza tshivhalo tsha zwishumiswa zwa vhusimamilayo, mbekanyamaitele, maano na mbekanyamushumo dza nḓowedzo dzine ndivho yadzo ndi u tandulula uri mavu a si vhe swoga na munanguludzo wa mavu kha nyimele dzoṱhe. U dzhenelela uhu hu ḓo shela mulenzhe kha ndondolo na u takula ikonomi ya zwitshavha ngeno hu tshi khou sikwa zwikhala zwa mishumo, mveledziso ya zwikili na u engedza matshilisano.2.4. U bviswa ha muvhigo uyu zwi shela mulenzhe kha u dzhielwa nṱha ha dzi 17 Fulwi sa Ḓuvha ḽa Ḽifhasi ḽa u lwa na u tinya Swoga na Gomelelo, ḽe ḽa ḓivhadzwa nga Buthano Guṱe ḽa UN. Ṋaṅwaha Ḓuvha ḽa Ḽifhasi ḽa u lwa na u tinya Swoga na Gomelelo ḽi tikedza ndeme ya nyanḓano yo katelaho u vhuisa na mbueledzo ya munanguludzo wa mavu na u shela mulenzhe u ya kha u swikelela Zwipikwa zwoṱhe zwa Mveledziso i Vhuedzaho. Nga u ita izwi, Afrika Tshipembe ḽi vha ḽo ita zwipikwa zwaḽo fhasi ha Muṱangano wa UN wa u Lwa na u tinya Swoga.2.5. Muvhigo wa phindulo nga mafhungo o ṱanganedzwaho u bva kha komiti ya UN nga ha Pfanelo dza Vhana, wo tendelwa. Izwi zwi na vhushaka na muvhigo wa vhuvhili nga ha u thomiwa ha Muṱangano nga ha Pfanelo dza Vhana na Phurotjokholo ya u ḓinangela nga ha Thengiso ya Vhana, U shumisa Vhana kha Vhudzekani ha masheleni na U shumisa Vhana kha fiḽimu dza Vhudzekani.Izwi zwi ḓo sedzwa kha Dzulo ḽa vhu73 ḽine ḽa ḓo farwa ngei Geneva u bva nga dzi 13 u ya kha dzi 30 Khubvumedzi 2016. Khabinethe yo dzhiela nṱha u thomiwa ha maitele a u kuvhanganya mafhungo u itela mivhigo ya thendelano ya tshifhinga nga ha Thendelanomviswa ya Afrika nga ha Pfanelo na Mutakalo wa Vhana na Muṱangano wa UN wa Pfanelo dza Vhana une wa ḓo kumedzwa nga dzi 7 Phando 2017 na dzi 15 Fulwana 2017.2.6. U themendelwa uhu na mikumedzo u bva kha Muvhigo wo Katelaho nga ha u thomiwa ha Mulayombisi wa Mutakalo wa Matshilisano wa 1997 yo tendelwa. Izwi zwi ḓo ṱavhanyisa ndovhololo ya Mulayombisi nga ha Mutakalo wa Matshilisano, une u na vhushaka na zwipikwa zwa muvhuso zwa u fhaṱa zwitshavha zwo faranaho, zwi londolanaho, zwo tsireledzeaho zwi vhuedzaho.Themendelo dzo sedza kha zwipikwa zwa kha NDP, zwine zwa topola tsireledzo ya matshilisano na mveledziso ya mutakalo wa matshilisano sa nḓila dza u bvelaphanḓa u swikelela mveledziso ya tshitshavha. U thomiwa ha izwi zwithu hu ḓo vha na masiandoitwa avhudi kha matshilo a vhathu vha re khomboni, vhane vha kungea na vhane vha vha kha vhushai vhuhulu, zwihulusa vhafumakadzi, vhana na vhathu vha re na vhuholefhali.Zwi ḓo ita uri zwigwada izwo zwi kone u swikelela tshumelo dza mutheo dzo teaho dza mveledziso ya tshitshavha dzine dza ṱoḓea u khwinisa maimo a matshilo na u engedza mutakalo wa matshilisano.2.7. Afrika Tshipembe ḽi do dzhena kha Khwiniso ya Thendelano ya u Isa vhahumbulelwa/zwivhotshwa na Riphabuliki ya Botswana, u ya nga tshiteṅwa tsha 231(1) tsha Ndayotewa.Ndivho ndi ya nyanḓano ya khwine vhukati ha Afrika Tshipembe na Botswana u itela u tshimbidza khumbelo dzo ṱanganedziwaho dza u isa vhahumbulelwa/zwivhotshwa u bva Botswana hune tshigwevho tsha lufu ndi khaṱhulo i konadzeaho.Izwi zwi ombedzela uri Afrika Tshipembe a ḽi nga vhi shango ḽo tsireledzeaho kha zwigevhenga nga u tendela uri zwigevhenga zwi re mushavhoni zwi iswe mahayani na u tshimbidza mashumele a maanḓalanga a mulayo kha u thivhela, ṱhoḓisiso na u sengiswelwa vhugevhenga.2.8. Mapholisa vha SAPS hu si kale vha ḓo ganḓisa muvhigo muthihi nga ṅwaha wo fhelelaho na dzimbalombalo dza vhugevhenga ha kotara iṅwe na iṅwe. Muvhigo wa ṅwaha wo fhelelaho u ḓo katela na u dzhiela nṱha tshanduko kha dzimbalombalo dza vhugevhenga dzine dza ḓo thusa kha khwaṱhisedzo ya khwaḽithi na tshanduko dzi re na vhushaka na maimo a milandu ine i nga itea vhukati ha ṅwaha.Ṱhoḓea ya dzimbalombalo tshifhinga tshoṱhe dzi ḓo konisa muvhuso kha tsheo dzawo dza u tandulula mafhungo a nḓowelo dza vhugevhenga. Izwi zwi ḓo shela mulenzhe kha mutheo wa NDP, une wa amba uri vhathu vha Afrika Tshipembe vha fanela u shela mulenzhe kha u fhaṱa zwitshavha zwo tsireledzeaho.3. Milayotibe3.1. Mulayotibe wa Khwiniso wa Nzivhanyedziso na Mulayotibe wa Khwiniso wa Tsireledzo ya Vhabvumbedzwa u ḓo ḓivhadzwa Phalamenndeni. Mulayo wa Nzivhanyedziso, 1978 (Mulayo 98 wa 1978) na Mulayo wa Tsireledzo ya Vhabvumbedzwa, 1967 (Mulayo 11 wa 1967) yo no vha ya kale nahone a i dzhieli nṱha mveledziso kha maimo o fhambanaho kana mafhungo a shumaho na didzhithaḽa.Izwi zwo livhanywa na zwipikwa zwa NDP zwa u ṱuṱuwedza vhusiki, khwiniso ya vhubveledzi, u tevhela ikonomi ya ndivho na mbambedzo na mipikisano ya khwine.Ndovhololo ya zwino ya mbekanyamaitele yo ḓitika nga ṱhoḓea ya u livhanya ndayotheo ya Ndaka ya Muhumbulo na tshifhinga tsha didzhithala na mveledziso kha maimo o fhambanaho. Izwi zwi tseireledza maele a mbekanyamaitele nthihi kha lushaka na maimo a dzitshakha u bva kha muvhuso. Ndovhololo iyi i katela u dzheniswa ha khonadzeo dza ndeme  kha vhupo ha khophiraithi na tsireledzo ya vhatambi/vhabvumbedzwa.4. Mitambo ine ya khou ḓa4.1. Komiti ya Minisita dzo Ṱanganelanaho yo no vha kha maimo a khwine kha ndugiselo dza u vha ṋemuḓi wa Muṱangano wa AIDS wa Dzitshakha wa vhu21, une wa ḓo farwa ngei Sentharani ya Miṱangano ya Dzitshakha ya Inkosi Albert Luthuli ngei Durban u bva nga dzi 18 u swika dzi 22 Fulwana 2016, une muvhuso na Tshitshavha tsha AIDS tsha Dzitshakha vha ḓo vha ṋemuḓi.Afrika Tshipembe ḽo ḓiimisela u vha ṋemuḓi wa muṱangano, zwine zwa ḓo thusa nḓowetshumo ya vhuendelamashango, mabindu maṱuku, a vhukati na maṱukusa, na sekithara ya mbambadzo ya i songo dzudzanaho.Muṱangano u ḓo ṋetshedza tshikhala tsha ndeme kha shango uri ḽi sumbedze u bvelela haḽo kha u tandulula mafhungo a HIV na AIDS.U na ndeme khulu kha ḽifhasi vhunga u tshi ḓo kunga vhathu vhane vha ḓo dzhenela vha re vhukati ha 18 000 na 20 000 vha bvaho mashangoni a 180. Vharangaphanḓa vha ḽifhasi u bva mivhusoni, polotiki, dzikapuṱeni dza nḓowetshumo, madzangano a zwitshavha, vhaḽedzani vha mveledziso na zwiimiswa zwa pfunzo vha ḓo shela mulenzhe.Muṱangano u tevhelaho wa IMC u ḓo farwa ngei Durban nahone u katela u ṱolwa ha zwishumiswa. Hu ḓo vha na u amba na vhoramafhungo nga Musumbuluwo, wa dzi 13 Fulwi 2016.4.2. Muphuresidennde Vho Zuma vha ḓo dalela ngei Kwaggafontein kha madalo avho a u ṱola a Siyahlola ngei Mpumalanga nga Ḽavhuṱanu ḽa dzi 10 Fulwi 2016.Madalo aya a ḓa murahu ha nyambedzano ya Muphuresidennde vha tshi amba na maAfrika Tshipembe nga ṅwedzi wa Luhuhi 2016 ngei Marabastad kha ḽa Pretoria he vhaṋameli vha ṱahisa mafhungo a khaedu ya nḓisedzo ya tshumelo ngei Kwaggafontein.Mbekanyamushumo ya Muphuresidennde ya Siyahlola i ḓo konisa Muphuresidennde Vho Zuma na vharangaphanḓa vha muvhuso u vhona nga maṱo zwo swikelelwaho na khaedu vhuponi uho. Muphuresidennde vha ḓo shumisa hafhu madalo aya u dovha vha fhindula khaedu dzine vhadzulapo vha khou ṱangana nadzo fhasi ha Masipala Wapo wa Thembisile Hani. 5. Tshiimo tsha Khabinethe kha mafhungo a ndeme a mupo5.1. Ri fhululedza na u tamela mashudu mavhuya kha zwi tevhelaho:a. Vho David Gatebe na Vho Charné Bosman kha u kunda havho kha khethekanyo ya vhanna na ya vhafumakadzi ya 2016 Comrades Marathon. Gatebe o swikelela rekhodo ntswa ya vhanna nga u gidima awara ṱhanu na minete dza 18.b. Nḓivhadzo ya uri ḽimaga ḽa Tshigwada tsha Volkswagen tsha Afrika Tshipembe (VWSA) ḽi re ngei Uitenhage kha ḽa Kapa Vhubvaḓuvha ḽo dzhielwa nṱha sa ḽone ḽimaga ḽa nṱha ḽa vhubveledzi kha ḽifhasi ngau bveledza vhuṱumani ha VW nga 2015. VWSA yo swikelela tshikoro tsha nṱhesa tsha 113.2% vhukati ha mamaga a 13 ḽifhasini ḽoṱhe.c. Tshigwada tsha vhadzimamulilo vha 301 tsha Afrika Tshipembe u bva kha Mbekanyamushumo ya u Shuma nga Mulilo tsha Muhasho wa Mafhungo a Mupo tshe tsha ya ngei Canada, u thusa maanḓalanga a henengei u lwa na u mililo ya maḓakani ine ya khou sokou duga i sa langulei lwa ṅwedzi u swika zwino. Khabinethe i vha tamela mashudu na uri vha vhuye vho vhulungea.d. U pfufhiwa ha The Order of Merit ha Minisita Vho Derek Hanekom, zwine zwa vha pfufho ya nṱhesa ine shango ḽa Germany ḽa ṋetshedza vhathu vho swikelelaho zwinzhi kha polotiki, ikonomi, matshilisano na mahumbulele. Pfufho yo ṋetshedzwa hu tshi dzhielwa nṱha Minisiṱa Vho Hanekom kha u shela mulenzhe kha nyanḓano vhukati ha Germany na Afrika Tshipembe nga tshifhinga tsha musi vha Minisiṱa wa Saintsi na Thekinoḽodzhi.e.  UtTamela mashudu vhathu vhoṱhe vha maMuslim Ramadan yo shudufhadzwaho.5.2. Ri ṱahisa ndiliso dzashu kha zwi tevhelaho:a. Vhathu vha Saharawi kha u fhira fhano shangoni ha Muphuresidennde Vho Mohamed Abdelaziz.b. Muṱa wa ha Browde kha u lovha ha Adivokheithi Vho Jules Browde SC vhe vha imelela zwigidigidi zwa vhathu vhe vha vha vha tshi khou fanela u bviswa ngomu nḓuni dzavho fhasi ha Mulayo wa Fhethu wa Zwigwada nga tshifhinga tshivhi tsha khethululo. Advocate Browde vho imelela vhalwela mbofholowo vha si gathi, hu tshi katelwa na Phuresidennde dza kale dza African National Congress Vho Nelson Mandela na Vho Oliver Tambo. Vho vha muṅwe wa muraḓo wa vho thomaho dzangano ḽa Maaxennḓe a Pfanelo dza Vhathu.c. Muṱa, khonani na tshitshavha tsha vhurereli nga ha u lovha ha Vhafunzi Vho Dokotela Simon Gqubule. Ndi muṅwe wa vharangaphanḓa vha vhurereli shangoni ḽashu, muakhademi na ḽizhakanḓila la ḽilwela mbofholowa. Vho Dokotela  Gqubule vho pfufhiwa nga Order of Luthuli ya Musuku nga dzi 28 Shunduthule 2016 nga Muphuresidennde, hu tshi khou dzhielwa nṱha u shela havho mulenzhe kha nndwa ya u lwela mbofholowo na kha sia ḽa pfunzo na vhurereli.d. Muṱa na khonani dza mutambi makone wa kale na mutshimbidzi Vho Nyembezi Kunene, vhe vha lovha nga murahu ha u lwala lwa tshifhinga tshilapfu. Vho Kunene vho vha na buḓo ḽavhuḓi nahone vho shela mulenzhe zwi vhonalaho kha u bveledzela phanḓa nḓowetshumo ya fiḽimu dzapo.e. Muṱa na khonani dza mugudisi wa kale wa Bafana Bafana, Vho Ted Dumitru, vhe vha vha na budo ḽavhuḓi musi vha tshi gudisa vhatambi kha Kaizer Chiefs, Mamelodi Sundowns na Orlando Pirates. Vho dovha hafhu vha vha mugudisi wa Bafana Bafana ngei kha Khaphu ya Dzitshakha ya Afrika nga 2006.f. Muṱa, khonani na vhathu vha Nigeria kha u lovha ha ḽizhakanḓila ḽa bola ya milenzhe ḽa Nigeria, Vho Stephen Keshi. Vho wina Tshiphuga tsha Dzitshakha tsha Afrika sa mutambi khathihi na sa mugudisi, nahone vho shela mulenzhe kha bola ya milenzhe ya Afrika na ya ḽifhasi.g. Ri fhethu huthihi na tshitshavha tsha ḽifhasi kha u lilisa ngwena ya mavili ya kale ya tshilemeleme nahone ramitambo wa dzitshakha Vho Muhammad Ali. Vho Ali vho vha muthu ane vhanzhi vho guda khavho ḽifhasini ḽoṱhe nahone vho shumisa maimo avho u vha phangami ya u lwela pfanelo dza vhathu, vhulamukanyi na u eḓana.6. U tholwaU tholwa ho itwa ho thoma ha khwaṱhisedzwa ndalukanyo dzavho na u sedzwa arali vha si na milandu.6.1. Tshikwama tsha u Maanḓafhadza Lushaka:Vho Philisiwe Mthethwa vho tholwa hafhu sa Mulanguli Muofisiri Muhulwane (CEO).6.2. Zhendedzi ḽa Mveledziso ya Mabindu Maṱuku:Vho Nondumiso Mandisa Tshikwatamba sa CEO.6.3. Zhendedzi ḽa Tsireledzo ya Matshilisano ḽa Afrika Tshipembe:Vho Thokozani William Magwaza sa CEO.6.4. Muhasho wa Vhulimi, Maḓaka na Vhureakhovhe:Vho Michael Mlengana sa Mulanguli Guṱe.Mbudziso: Vho Nebo Legoabe (Mulangi Guṱe o tou farelaho wa GCIS)Luṱingo: 082 453 2874"
Tshiṱatamennde nga ha muṱangano wa Khabinethe wa dzi 22 Fulwi 2016,23 Jun 2016,https://www.gov.za/speeches/statement-cabinet-meeting-22-june-2016-23-jun-2016-0000,https://www.gov.za/ve/speeches/tshi%E1%B9%B1atamennde-nga-ha-mu%E1%B9%B1angano-wa-khabinethe-wa-dzi-22-fulwi-2016-23-jun-2016-0000,"1. U thomiwa ha mbekanyamushumo dza ndeme dza muvhuso1.1. Khabinethe yo amba nga ha mivhigo ya mvelaphanḓa ya kotara ya vhuṋa ya u thomiwa ha Mbekanyamushumo ya Nyito ya muvhuso (PoA) na mvelelo. Muvhuso u khou bvela phanḓa u tandulula khaedu na u dzhenelela kha u vala magake kha u thomiwa ha PoA.Muvhuso u na fulufhelo uri u kha nḓila ya khwine ya  u shuma ya Muhanga wa Maano wa Tshifhinga tsha Vhukati, Pulane ya Mbuno dza Ṱahe na u swikelela Bono 2030 ḽa Pulane ya Mveledziso ya Lushaka (NDP).Vha Vhudavhidzani ha muvhuso (GCIS) vha khou pfananya u vhigela murahu nga kha u amba na vhanyanḓadzamafhungo u itela uri lushaka lu ḓivhe zwi no khou itea.1.2. Khabinethe i ṱanganedza mvelelo u bva kha Tshigwada tsha Mushumo tsha Vhashumi tsha Muphuresidennde, tshe tsha ṱangana nga dzi 21 Fulwi 2016 u amba nga ha ikonomi na maṅwe mafhungo a ikonomi ya matshilisano.Muṱangano wo tendelana u khwaṱhisa u ḓikumedzela hawo kha u shumisana u itela u kunda khaedu dzine Afrika Tshipembe ḽa khou ṱangana nadzo u fana na zwe zwa itwa ngei murahu. Ri fanela u fhaṱa kha vhuḽedzani na vhuthihi he ha fhaṱwa nga 2008 musi vhaḽedzani vha zwitshavha vha tshi swikelela thendelano i tsireledzaho vhashumi kha mutsiko wa ikonomi ya ḽifhasi. Muṱangano wo swikelela uri hu tea u vhewa phanḓa u tsireledza mishumo, u sika mishumo ya khwine – zwihulusa kha vhaswa – na u khwinisa nyimele dza mishumoni dza vhashumi vhoṱhe u itela u sika matshilo a khwine a vhoṱhe.Samithi ya Mishumo yo pulanwaho nga muvhuso na vhashumi i ḓo tendela maAfrika Tshipembe u haseledza uri hu nga sikwa hani mishumo na u alusa ikonomi yashu kha kilima ya mutsiko wa ikonomi ya zwino.1.3. Khabinethe yo ṱahisa u ṱanganedza hayo nahone i livhuwa maAfrika Tshipembe vhoṱhe vhe vha ṱhonifha na u dzhia tshifhinga tshavho u ṱhonifha Anivesari ya vhu40 ya u vutshela muvhuso ha Soweto, zwine zwa sumbedza vhuhali ha nndwa dza vhaswa vha 1976. Ḓuvha ḽa Vhaswa ḽa Lushaka ḽo pembelelwa fhasi ha thero “Vhaswa vha Isa Afrika Tshipembe Phanḓa”.U pembelela ha lushaka, he ha rangwa phanḓa nga Muphuresidennde Vho Jacob Zuma ngei tshiṱediamu tsha Orlando nga dzi 16 Fulwi, ndi huṅwe ha mitambo ye ya farwa u mona na shango ḽashu u itela u ṱhonifha vhufa ha murafho wa 1976.Muvhuso u khou khwaṱhisedza kha vhaswa vhashu uri nndwa ya u lwela u swikelela pfunzo ya vhoṱhe hu kha ḓivha zwithu zwo vhewaho phanḓa nga muvhuso. Muvhuso a u nga aweli u swika u tshi swikelela tshipikwa itshi sa zwe zwa bulwa kha Thendelanomviswa ya Mbofholowo nahone zwo kuvhatedzwa ngomu ha Mulayotewa  wa Pfanelo ngomu ha Ndayotewa, ine ṋaṅwaha yo fara miṅwaha ya 20 u bva tshe ya ṱanganedzwa.Mbekanyamushumo ine ya khou bvela phanḓa ṅwedzi woṱhe i na vhurangeli ho fhambanaho nga muvhuso, mabindu na zwitshavha kha u alusa mafhungo a vhaswa nga kha nyito dzo fhambanaho.1.4. Afrika Tshipembe ḽo vha ṋemuṱa wa khwine kha Samithi ya Ḽifhasi ya Ṅwaha ya Foramu ya Thundu dza Vharengi ya vhu60 (CGF), ye ya ambiwa nayo nga Mufarisa Muphuresidennde Vho Cyril Ramaphosa. Izwi zwi khwathisa u bvelela ha dzhango ḽashu sa maraga wa vharengi une wa sumbedza zwikhala zwiswa.Afrika Tshipembe, nḓowetshumo ya vharengi vha thundu ndi yone ine ya langa nyaluwo ya ikonomi. Vhupo ha mabindu a shango ḽashu ho dzika, vhu na manyanyu nahone ho tea kha u engedzwa ha mbambadzo na vhubindudzi. Vhabindudzi vhapo na vha dzitshakhatshakha vho tsireledzwa nga milayo yo teaho.Khamphani dzo fhambanaho dza Afrika Tshipembe na dza mashangoḓavha dzine dza vha miraḓo ya CGF dzi khou vhambadza na u bindudza Afrika Tshipembe, dzi tshi shela mulenzhe kha nyaluwo ya ikonomi na u sika mishumo.1.5. Thendelano ya mbambadzo ntswa ye ya sainwa nga Minisiṱa wa Mbambadzo na Nḓowetshumo Vho Rob Davies na European Union (EU) yo ṱanganedzwa. Izwi zwi ḓo vhona vhunzhi ha zwibveledzwa zwa Afrika Tshipembe zwi tshi vhambadzelwa seli ngei Yuropa. Afrika Tshipembe khathihi na Botswana, Lesotho, Mozambique, Namibia na Swaziland ḽo saina Thendelano ya Vhuḽedzani ha Ikonomi (EPA) ye ya ambedzaniwa ngayo na EU.EPA i ṋetshedza zwikhala zwa tswikelelo ya mimaraga yo khwinifhadzeaho kha zwibveledzwa zwa Afrika Tshipembe, hu tshi katelwa na u khwinisea huhulu kha veini na tswikelelo ya mimaraga miswa ya swigiri na ethanol. Fhasi ha thendelano ntswa, veine dza Afrika Tshipembe dzi sa badeli mithelo dzi vhambadzelwaho EU dzi khou lavhelelwa u aluwa kavhili. Milayo ya Vhubvo ha zwiambaro na yone yo leludzwa nahone zwi ḓo ṱuṱuwedza mbambadzo ya zwiambaro zwa Afrika Tshipembe kha EU.EPA i khou dzhena maimoni a thero ya mbambadzo kha Thendelano ya Nyanḓano na Mveledziso ya Mbambadzo, yo sainwaho nga 2000, vhukati ha EU na Afrika Tshipembe. Thendelano i dovha hafhu ya ṋetshedza tsireledzo ya zwisumbi zwa ḓivhavhupo ya Afrika Tshipembe ine ya katela zwihulusa madzina a veine ya Afrika Tshipembe, Rooibos, Honeybush na nngu dza Karoo.1.6. Vhubindudzi ha R500-miḽioni ya senthara ya vhutumbuli ngei Johannesburg nga khamphani khulu ya United States, General Electric (GE), ho ṱanganedzwa nahone ndi tsumbo ya uri Afrika Tshipembe na dzhango ḽashu ndi fhethu hune mashango a nga bindudza. Izwi ndi lwa vhufumi ḽifhasini he khamphani iyi ya thoma senthara nahone ndi ya u thoma Afrika. Tshifhaṱo itshi tshi dovha hafhu tsha vha Ofisi khulwane dza Ndondola mutakalo ya GE, tshine tsha sumbedza thekinoḽodzhi dza fhambanaho dza ndondola mutakalo. Izwi zwi sumbedza u ḓikumedzela ha tshifhinga tshilapfu ha GE kha dzhango na kha u wana thandululo dza vhutumbuli kha themamveledziso ya Afrika na thaidzo dza ndondola mutakalo.Ndivho ya senthara ndi u engedza fulufhelo ḽa mabuḓo a dzhiinzhiniyara dzi fhiraho 100 vha bvaho kha miṱa ina tsikeledzwa kale ya vhushai. Tshikhala tsho ṋetshedzwa hafhu u itela thandela dza tshumisano na thandululo ya mutheo na Transnet ine i kha vhuḽedzani na GE kha thandela dza zwiporo dzo fhambanaho dzapo. Senthara i tama hafhu u tikedza mveledziso ya mabindu maṱuku ane a nga kona u thusa mimaraga ya fhano hayani khathihi na mimaraga ya GE ya ḽifhasi. Khabinethe i ita khuwelelo kha dziṅwe khamphani khulwane u edzisa tsumbo yo itwaho nga GE.1.7. Khabinethe yo ṱanganedza u fhedzwa ha luṱa lwa u thoma lwa Phakha ya Nḓowetshumo ya Botshabelo yo vusuludzwaho ngei Free State, ye ya rwelwa ṱari nga Minisiṱa Vho Davies.Luṱa lwa u thoma lwa mvusuludzo lu katela u khwinifhadzwa ha themamveledziso ya tsireledzo, luhura, mavhone a zwiṱaraṱani na ṱhoḓea dza muḓagasi dza shishi nga mutengo wa R24 miḽioni. Izwi ndi tshipiḓa tsha R189 miḽioni yo bindudzwaho kha u kuvhatedza phakha dza rathi dzo vhewaho phanḓa dzi re na vhuṱumani na Pulani ya Nyito ya Mbekanyamaitele ya Nḓowetshumo (IPAP). Phakha ya Nḓowetshumo ya Botshabelo i ḓo sika mishumo u itela vhathu vha Botshabelo na fhethu ha tsini, u ṱuṱuwedza nḓowetshumo na nyaluwo ya mabindu maṱuku na dzikoporasi, u kunga vhubindudzi na u ṱuṱuwedza vhubveledzi.1.8. Kha phindulo ya ṱhoḓea ya maḓi ya Masipala Wapo wa Moqhaka, Khabinethe yo ṱanganedza u rwelwa ṱari ha Mushumo wa u Kunakisa Maḓi o no Shumaho a Kroonstad nga Minisiṱa wa Maḓi na Vhuthathatshili, Vho Nomvula Mokonyane.Vhupo uhu ho kwameswa nga gomelelo ḽa zwino nahone nyimele ya maḓi yo swika kha tshiimo tsha shishi. Thannge dza maḓi dzo ṋetshedzwa nahone ndingo dza tshifhinga tshipfufhi na tsha vhukati dzi katela u vhora maḓi na mvusuludzo ya migodi ya maḓi ngei Kroonstad u engedza nḓisedzo ya maḓi.1.9. Muphuresidennde Vho Zuma vho dzhenela Samithi Zwayo ya vhurathi ya Muṱangano wa Dzitshakha wa dzingu ḽa Great Lakes (ICGLR) fhasi ha thero: “U engedza kuthomele ku bveledzaho kwa Thendelano na Phurothokholo u itela demokirasi yo dzikaho ya Dzingu ḽa Great Lakes”. Samithi yo haseledza, vhukati ha maṅwe mafhungo, maimo a polotiki na tsireledzo kha Dzingu ḽa Great Lakes hu tshi katelwa na Tshipembe ha Sudan, Burundi, Riphabuḽiki ya Demokirasi ya Congo na Riphabuḽiki ya Vhukati ya Afrika, nahone muvhigo wo fhelelaho wa samithi ya ICGLR u ḓo kumedzwa ngei kha Samithi ya Mbumbano ya Afrika (AU). Muphuresidennde Vho Zuma vha ri hu na fulufhelo ḽa u engedzea ha uri mafhungo a kale a khuḓano na u sa vha na vhudziki kha Dzingu ḽa Great Lakes a ḓo tandululea.1.10. Tshikimu tsha Thikhedzo ya Masheleni ya Matshudeni tsha Lushaka (NSFAS) tsho lambedza matshudeni a pfunzo ya nṱha a fhiraho 1.7 miḽioni u bva tshe tsha thomiwa. Tshikimu tshi ṋetshedza thikhedzo ya masheleni kha matshudeni vha bvaho miṱani i shayaho na vhashumaho. U vhona uri izwi zwi khou itwa nga nḓila i vhuedzaho, NSFAS i kuvhanganya u badela murahu ha khadzimiso dza matshudeni. Mbadelo idzi dzi vhona uri tshikimu tshi na masheleni are hone u itela mirafho iḓaho ya matshudeni. Izwi zwi ṱuṱuwedza u swikelela, u bveledza kha pfunzo ya vhupfumbudzi ha nṱha na ha magudedzi, hu tshi swikelelwa zwipikwa zwa Afrika Tshipembe zwa mveledziso ya vhashumi vha lushaka.Khabinethe i ṱuṱuwedza vhathu vhothe vho vhuelwaho nga NSFAS vhane vha khou shuma u kwama ofisi dza NSFAS uri vha thome u badela khadzimiso dzavho dza NSFAS. Ndi vhuḓifhinduleli havho u shela mulenzhe kha u thusa vhaṅwe matshudeni vhane na vhone vha na ṱhoḓea ya thikhedzo ya masheleni.2. Tsheo dza ndeme dza Khabinethe2.1. Khabinethe yo toololelwa nga ha vhurangeli ha inthanethe vhune vhu nga shumiswa u khwinisa ndangulo ya mafhungo, vhu vhidzwaho Digital Object Architecture (DOA).Khabinethe yo tendela u isa phanḓa vhubindudzi kha mveledziso na tshumiso ya vhurangeli ha DOA na uri Afrika Tshipembe ḽi vhe Mulauli Muhulwane wa vhuṱumani ha DOA ha ḽifhasi. Thekhinoḽodzhi iyi i shela mulenzhe u ya kha u swikelela zwipikwa zwa NDP nga u engedza u kona ha muvhuso u wana thandululo dza vhutumbuli kha khaedu dzo ṱanḓekanaho. I dovha ya engedza nḓisedzo ya tshumelo nga kha mbekanyamushumo dzi fanaho na e-government na tsireledzo ya inthanethe. Zwivhuya zwa u shumisa DOA kha u langula mafhungo zwi ḓo aluwa zwa fhaṱa u konadzea huswa hapo kha thekhinoḽodzhi ya inthanethe na u bveledza thandululo ya mbekanyamushumo dza khomphyutha dzo ḓisendekaho kha Open-Source Software. Izwi zwi ḓo shela mulenzhe kha u bveledza nḓowetshumo ya mbekanyamushumo dzapo na u khwinisa sisiṱeme ya ndangulo ya mafhungo na mbuelo ya mbambadzelannḓa. Zwiṅwe zwivhuya ndi zwa uri DOA i a shumisea na vhunzhi ha zwithu zwa inthanethe zwire hone. Izwi zwi ḓo konisa muvhuso u fhungudza kha mbadelo dzi dovhololaho dza sisiṱeme dza mbekanyamushumo dza khomphiyutha.2.2. Nga murahu ha khumbelo u bva kha Khomishini ya AU, Khabinethe yo tendela uri Afrika Tshipembe ḽi vhe ṋemuṱa wa Foramu ya Vhuvhusi ha Inthanethe Afrika (IGF) nga Tshimedzi 2016. Vhuvhusi ha inthanethe vhu katela mafhungo a polotiki na matshilisano o fhambanaho. Izwi zwi katela u shela mulenzhe kha ikonomi ya inthanethe, ndaka ya muhumbulo, tsireledzo ya inthanethe na tshidzumbe na u kona u swikelela zwishumiswa zwa ndeme zwa thekinikhala, u fana na ḓiresi dza inthanethe dzine dza ita uri tshumelo ya inthanethe i konadzee.U vha ṋemuṱa wa IGF ya Afrika zwi ṋea Afrika luvhanḓe lwa u bveledza maano a u shela mulenzhe kha ikonomi ya inthanethe ya ḽifhasi ine ya vha ya ndeme kha mveledziso ya ikonomi ya Afrika. Zwazwino ikonomi ya inthanethe i nga vha i henefha kha R59 biḽioni Afrika Tshipembe.Foramu i ṋetshedza hafhu luvhanḓe mivhuso ya Afrika u vhea adzhenda ya u ṱanganedza maimo mathihi kha vhuvhusi ha inthanethe. Izwi zwi tevhela mvelelo u bva kha Samithi ya Ḽifhasi ya Buthano ḽa Guṱe ḽa Vhuthihi ha Dzitshakha nga ha Tsedzuluso ya Maimo a Nṱha a Tshitshavha tsha Mafhungo nga Nyendavhusiku 2015. Izwi zwi khwaṱhisedza hafhu Nḓivhadzo ya Tunis, ya uri Vhuvhusi ha Inthanethe ndi tshishumiswa tsha ḽifhasi tshine tsha fanela u langulwa nga nḓila nnzhi, zwi khagala nahone nga maitele a demokirasi, hu na u dzhenelela ha vhoṱhe vhakwameaho. Mivhuso ya Afrika i ḓo wana hafhu tshifhinga tsha u amba nga ha zwipiḓa zwa ndeme zwa Inthanethe hu tshi itelwa u ṱuṱuwedza u phaḓaladza hu eḓanaho na tshumiso ya zwishumiswa zwa Inthanethe.3. Mbekanyamushumo dzine dza khou ḓa3.1. Ṋamusi, nga dzi 23 Fulwi 2016 Muphuresidennde Vho Zuma vha khou dalela Mbekanyamushumo ya Vulindlela ya Maitele a u Khwinifhadza Nnḓu dza Vhathu vha Mahayani (EPHP) ngei kha Masipala Wapo wa Umsunduzi kha ḽa KwaZulu-Natal u pembelela u ṋetshedzwa ha nnḓu dzi fhiraho miḽioni nṋa na magavhelo u bva tshe demokirasi yashu ya bebwa nga 1994.Ngei KwaZulu-Natal, muvhuso wo ṋetshedza nnḓu na magavhelo zwi fhiraho 700 000 hu tshi katelwa na yuniti dza 12 000 kha Thandela ya Dzinnḓu dza Mahayani ya Vulindlela dze dza fhaṱwa nga kha EPHP. EPHP ndi maitele ane vhavhuelwa vha dzhenelela kha u dzhia tsheo kha maitele a nnḓu na tshibveledzwa, nahone vha shela mulenzhe kha u fhaṱa nnḓu dzavho.3.2. Muphuresidennde Vho Zuma vha ḓo ya Madaloni a Tshiofisi kha ḽa France vhukati ha dzi 10 na dzi 12 Fulwana 2016, sa tshipiḓa tsha u isa phanḓa u khwaṱhisa vhushaka vhukati ha mashango aya mavhili.Nga tshifhinga tsha madalo nga dzi 12 Fulwana 2016, Muphuresidennde vha ḓo dzhenela mushumo wa miṅwaha ya ḓana wa tshihumbudzo tsha Nndwa ya Delville Wood ine yo vha Nndwa ya Ḽifhasi ya u thoma he vhunzhi ha maAfrika Tshipembe vha lozwa matshilo avho.Zwenezwi tshihumbudzo tsha Delville Wood tsho kumedzelwa masolwe a Afrika Tshipembe, mbekanyamaitele dza muvhuso wa tshiṱalula nga tshifhinga tshawo wo khethulula maAfrika Tshipembe vha vharema vhe vha lovha nga tshifhinga tsha nndwa ngeno vhatshena ngavho vho vhulungwa afha Tshihumbudzoni tsha Delville Wood.Tshihumbudzo itshi tshi khou itwa tshanduko dza ndeme dzine dza ḓo sumbedza mushumo wa ndeme wo itwaho nga maAfrika Tshipembe vha vharema kha nndwa ya u Thoma na ya Vhuvhili ya Ḽifhasi na u vha ṋetshedza ṱhonifho yo teaho. Nga zwenezwo, Muphuresidennde vha ḓo sumbedza ṱhonifho kha maswole a vharema ngei Arques-la-Bataille.3.3. Muphuresedennde Vho Zuma vha ḓo ranga phanḓa vhurumelwa ha Afrika Tshipembe u ya kha Dzulo Zwaḽo ḽa vhu27 ḽa Buthano ḽa AU, ḽine ḽa ḓo vha hone u bva dzi 13 u swika dzi 17 Fulwana 2016 ngei Kigali, kha ḽa Rwanda. Samithi iyi i ḓo farwa fhasi ha thero: “2016 Ṅwaha wa Afrika wa Pfanelo dza Vhathu ho sedzeswa Pfanelo dza Vhafumakadzi.” Ṅwaha wa 2016 ndi wa ndeme kha adzhenda ya vhafumakadzi ya nyeḓanyiso ya mbeu na u maanḓafhadzwa ha vhafumakadzi kha dzhango na kha ḽifhasi. Kha dzhango ḽashu, ndi anivesari ya vhu30 ya u thoma u shumiswa ha Thendelanomviswa ya Afrika nga ha Pfanelo dza Vhathu nga 1986 na u thomiwa ha ḽiga ḽa vhuvhili ḽa Miṅwaha ya fumi ya Vhafumakadzi vha Afrika 2010-2020. Ḽifhasini, 2016 hu pembelelwa miṅwaha ya 36 u bva tshe ha ṱanganedzwa Buthano ḽa UN nga ha u Fheliswa ha Tshaka dzoṱhe dza Tshiṱalula tsha Vhafumakadzi na anivesari ya vhu21 ya Mulevho wa Beijing na Luvhanḓe lwa Nyito, zwine zwa vha zwa ndeme kha mbekanyamaitele ya ḽifhasi nga ha nyeḓanyiso ya mbeu. Ṱhoho dza Mivhuso dzi ḓo dzhiela nṱha muvhigo wa Khoro ya Tsireledzo na Mulalo ya AU nga ha nyimele ya mulalo Afrika. Hafhu, samithi i ḓo dzhiela nṱha na u tendela mugaganyagwama wo kumedzwaho wa AU wa 2017.3.4. Muphuresidennde Vho Zuma vha ḓo ranga phanḓa vhurumelwa ha muvhuso wa Afrika Tshipembe u ya kha Samithi i Songo Ḓoweleaho ya Tshitshavha tsha Mveledziso tsha Tshipembe ha Afrika (SADC) tsha Double Troika, ine ya ḓo farwa ngei Gaborone, Riphabuḽiki ya Botswana nga dzi 28 Fulwi 2016. Samithi yo lavhelelwa u sedza nyimele ya polotiki na tsireledzo kha dzingu ḽa SADC, zwihulusa ho sedzeswa nyimele ya Muvhuso wa Lesotho.3.5. Shango ḽashu ḽo ḓiimisela u vha ṋemuṱa wa Muṱangano wa Aids wa Ḽifhasi wa Dzitshakha wa vhu21 u bva nga dzi 18 u swika dzi 22 Fulwana 2016 ngei Sentharani ya Miṱangano ya Dzitshakha ya Inkosi Albert Luthuli ngei Durban. Mathomo a muṱangano uyu ndi tshiḓakaṅwe na Ḓuvha ḽa Dzitshakha ḽa Vho Nelson Mandela nga dzi 18 Fulwana.MaAfrika Tshipembe vha khou ṱuṱuwedzwa u anetshela nganea yashu na u sumbedza gundo ḽine ra vha naḽo ḽavhuḓi fhano Afrika Tshipembe u bva tshe ha vha na Muṱangano wa AIDS wa Dzitshakha we wa farwa Durban nga 2000.Afrika Tshipembe ḽo bindudza zwihulu kha phindulo yaḽo ya AIDS miṅwahani ya rathi yo fhiraho, zwe zwa vhanga mbekanyamushumo khulwanesa ya dzilafho ḽa HIV ḽifhasini, ye ya thusa matshilo a dzimiḽioni na u engedza matshilo a vhathu.Zwiṅwe zwo swikelelwaho zwi katela fulo ḽa u Lingwa na Vhueletshedzi ha HIV (HCT) ḽe ḽa linga maAfrika Tshipembe vhulwadze ha HIV na AIDS vha miḽioni dza 18 nga tshifhinga tsha miṅwedzi ya 18, ngeno vha miḽioni dza 10 vha tshi itwa ndingo ṅwaha muṅwe na muṅwe. Mpfu dzi re na vhushaka na vhulwadze ha AIDS Afrika Tshipembe dzo tsa u bva kha 320 000 nga 2010 u ya kha 140 000 nga 2014, na u pfukiselwa ha HIV u bva kha mme u ya kha ṅwana ho fhungudzea u bva kha 70 000 wa vhana nga 2004 u ya kha fhasi ha 7 000 nga 2015.Lufhia (TB) ndi tshiṱumanyi tsha ndeme, naho mpfu dzo vhangwaho nga TB dzo tsa u bva kha 70 000 nga 2009 u ya kha fhasi ha 40 000 nga 2014. TB i kha ḓi vha vhulwadze vhu vhulahesaho kha malwadze oṱhe a phirela shangoni ḽashu na ḽifhasini. Muvhuso wo kona u ṱola zwigidi zwa vhathu kha sekithara dza vho ṱaneaho vha tshumelo ya vhululamisi, migodini na zwitshavha zwa migodini.Mbekanyamushumo ya tsireledzo i dovha ya vhea phanḓa vhasidzana na dzikhomba vha miṅwaha ya 15 u swika kha 24 nahone ndivho yayo ndi ya u fhungudza u kavhiwa; u fhungudza u ḓihwala mivhilini ha vhaswa; u fhungudza vhudzekani na pfudzungule dzo ḓisendekaho kha mbeu; u dzudza vhasidzana tshikoloni u swika kha maṱiriki; na u engedza zwikhala zwa ikonomi kha dzikhomba u itela u lingedza u vha tinyisa kha maduna mahulwane.3.6. Muvhuso zwazwino u khou sedza Vhege ya Tshumelo ya Tshitshavha u thoma nga dzi 22 na dzi 26 Fulwi 2016, zwine zwa vha tshipiḓa tsha mbekanyamushumo ya muvhuso ya Batho Pele (Vhathu Phanḓa). U ṱuṱuwedzwa ha mikhwa yavhuḓi, mafulufulu na u ḓihudza kha vhashumi vha muvhuso zwi ṱuṱuwedza mvelele ya u ṋetshedza tshumelo ya maimo a nṱha.Muvhuso wo dzhiela nṱha uri ṋamusi, nga dzi 23 Fulwi 2016 ndi Ḓuvha ḽa Tshumelo ḽa Tshitshavha ḽa Afrika, ḽine ḽa ṱuṱuwedza zwipiḓa zwo fhambanaho zwa muvhuso uri zwi shumisane na u shumiswa zwavhuḓi zwishumiswa zwa muvhuso zwi so ngo andaho u itela mvelelo dzo khwinifhadzeaho.Khabinethe i ṱuṱuwedza vhashumeli vha muvhuso uri vha vhe phanḓa kha nḓisedzo ya tshumelo ya shango na u shumisa vhege iyi u tandula nḓila dza vhutumbuli u itela u ṋetshedza tshumelo kha maAfrika Tshipembe.3.7. Khabinethe i ṱanganedza tsheo yo dzhiwaho nga Bodo ya Mikano ya Masipala u vha ṋemuṱa wa muṱangano nga ha Khwiniso ya Tshikhala na Mikano nga dzi 23 na dzi 24 Fulwi 2016. Muṱangano u ḓo katela vhurumelwa u bva mihashoni ya muvhuso, mimasipala, khathihi na maṅwe mashango.Muṱangano u ṋetshedza luvhanḓe lune khalwo nyambedzano nga ha mikano, zwihulusa mafhungo a tshanduko dza mikano na u shela mulenzhe ha tshitshavha. Maipfi a zwitshavha ndi a ndeme kha maitele aya nahone nungo dzoṱhe dza u vhona uri u shela uhu ha mulenzhe nga vhathu vhanzhi ho katelaho ho ṱanganedzwa.  3.8. U bva Ḽavhuṱanu, ḽa dzi 1 Fulwana 2016, vhabadeli vha mithelo vha nga thoma lwa tshiofisi u ḓadza na u kumedza fomo dza mithelo yavho ya mbuelo dza 2016. Khalaṅwaha ya Mithelo yo aluwa u vha vhuḽedzani ha ndeme vhukati ha muvhuso na vhabadeli vha mithelo vhane vha shela mulenzhe kha mbuelo ya shango ḽashu. I sumbedza vhukwamani vhuhulu ha luthihi nga ṅwaha vhukati ha Tshumelo ya Mbuelo ya Afrika Tshipembe na vhabadeli vha mithelo, musi vhabadeli vha mithelo vha fhiraho miḽioni nṋa vha tshi kumedza fomo dzavho dza mithelo ya mbuelo. Khabinethe i ṱuṱuwedza vhabadeli vhoṱhe vha mithelo u isa fomo dzavho dza mithelo ya mbuelo ya ṅwaha u bva nga dzi 1 Fulwana 2016. Ndi nga kha nungo dza vhabadeli vha mithelo vha tevhelaho mulayo he Afrika Tshipembe ḽa kona u swikelela khuvhanganyo ya mbuelo ya R1 ṱhiriḽioni nga ṅwaha wa muvhalelano wa 2014/15.4. Maimo a Khabinethe a ndeme kha mafhungo a mupo4.1. Khabinethe yo sasaladza pfudzungule dza zwino dzi no khou itea u mona na Ḓorobo ya Tshwane nahone i khou ita khuwelelo kha vhadzulapo uri vha ḓibvise kha u khakhela mulayo na migwalabo ya pfudzungule.A hu na mbilaelo na nthihi dzine dzi nga ṱoḓa pfudzungule na u kwashekanya ndaka. Vhane vha ḓo wanwa vhe na mulandu wa u vhanga nyito idzo dza vhugevhenga vha ḓo tea u imela milandu yavho mulayoni.Afrika Tshipembe ndi shango ḽa demokirasi ya ndayotewa hune mudzulapo muṅwe na muṅwe u na tshikhala tsha u shela mulenzhe kha maitele a demokirasi. Vhuḓifari uhu ha vhugevhenga vhu kandekanya pfanelo na u tshimbila ha vhaṅwe vho vhofholowa. Khabinethe i khou ita khuwelelo kha zwitshavha uri zwi shume na mazhendedzi a mulayo u bvisa vhathu vhane vha si ṱhonifhe pfanelo dza vhaṅwe dza ndayotewa.4.2. Khaṱhulo ya Khothe ya Ndayotewa kha mulandu wa Mhlophe na Khomishini ya Khetho yo Ḓiimisaho (IEC) i khwathela nḓila ya uri khetho dza muvhuso dzapo dzi bvele phanḓa nga dzi 3 Ṱhangule 2016 hu tshi shumiswa mutevhe wa vhakhethi wo ṱanzielwaho nga IEC nga murahu ha u ḓivhadzwa ha ḓuvha ḽa khetho.Khabinethe i ita khuwelelo kha vhakhethi vho ḓiṅwalisaho uri vha shumise pfanelo dza demokirasi yavho yo lwelwaho zwi tshi vhavha vha khethe vhaimeleli vhavho vha muvhuso wapo vhane vha vha funa. Muvhuso u ḓo shumisana na IEC na vhaṅwe vhoṱhe vhakwameaho u vhona uri khaṱhulo ya Khothe ya Ndayotewa i khou tevhelwa.4.3. Khabinethe yo ṱanganedza nḓivhadzo nga Eskom uri ho ṱumanywa yuniti nṋa ngei ḽimagani ḽiswa ḽa fulufulu ya maḓi ya Ingula kha giridi ya lushaka phanḓa ha tshifhinga tshe tsha vha tsho tewa.Thandela iyi ya R25-biḽioni i khwaṱhisa vhumatshelo ha tsireledzo ya fulufulu shangoni ḽashu nga u engedza 1 332 Megawatsi nga tshifhinga tsha ṱhoḓea khulu. Ḽimaga ḽi kha ḓi vha nḓilani yaḽo ya u shuma lwa makwevho nga 2017.4.4. Khabinethe yo ṱanganedza u vhuya ha vhadzimamulilo vhe vha vha vho iswa Canada u thusa u tsima mililo yo no khou fhisa maḓaka. Tshigwada tsha Afrika Tshipembe tsho imiswa nga murahu ha mvula khulu.U shuma nga Mulilo zwo lambedzwa nga muvhuso, ndi mbekanyamushumo ya u sika mishumo yo sedzaho kha u thomiwa ha Ndangulo ya Mililo yo Ṱanganelanaho Afrika Tshipembe. Vhaṱhannga na vhasidzana vha fhiraho 5 000 vho pfumbudzwa sa vhatsimaho mililo nahone vho vhewa kha beisi dza 200 u mona na shango ḽa Afrika Tshipembe. Vhadzimamulilo vha tholwa u bva kha zwitshavha zwo tsikeledzwaho nahone vha pfumbudzwa nga ha u dzhiela nṱha mililo na pfunzo, u thivhela na zwikili zwa u fhelisa mililo. Dziṅwe mbekanyamushumo dzi fanaho na iyi dzi katela ‘U shumela Maḓi na U shumela Fulufulu’ hune muvhuso u khou bindudza kha nyito dza u sika mishumo na u tsireledza zwiko zwa mupo washu.Nga murahu ha u vhuya havho, Muhasho wa Mafhungo a Mupo u khou ṱoḓisisa nga ha phambano dza miholo nga vhadzimamulilo vha tshi ṱoḓa mvelelo dzi pfalaho kha vhoṱhe vhakwameaho.4.5. Khabinethe i rumela ndiliso dzayo kha vha tevhelaho:Muṱa na khonani dza mushumi wa radioni na thelevishini Vho Hope Zinde vhe vha shuma sa ramafhungo SABC nga miṅwaha ya vho90 nahone vha dovha vha shuma sa muraḓo wa bodo ya SABC.Muvhuso na vhathu vha United States of America nga murahu ha u thuntshiwa ha vhathu ngei Orlando, kha ḽa Florida, zwe zwa sia vhathu vha eḓanaho 50 vho lovha ngeno vhaṅwe vhanzhi vho vhaisala.4.6.  Vhukando ha ndaṱiso ha murengisi wa ndaka vho ḓirulaho mushumo nga u aluwa Vho Penny Sparrow nga Khothe ya Nyeḓanyiso ya Umzinto ngei KwaZulu-Natal, vhe vha wanwa mulandu wa mafhungo a vengo, ndi tshihumbudzo uri vhuḓifari ho ralaho a vhu nga konḓelelwi nahone khothe dzashu dzi ḓo vhusa pfanelo dza zwipondwa zwa khethululo, nga maanḓa vhane a vha koni u ḓiambela na u ḓilwela vhone vhaṋe.Khabinethe i khou vhilaela uri na musi ri na miṅwaha ya 22 ya demokirasi, Khomishini ya Pfanelo dza Vhathu ya Afrika Tshipembe yo vhiga u engedzea ha nyimele dzo vhigwaho dza khethululo na luambo lwa vengo. Khabinethe i ita khuwelelo kha maAfrika Tshipembe u humbula uri phambano vhukati hashu ndi yone i ri khwaṱhisaho. Roṱhe ri fanela u lwela u fhaṱa tshitshavha tshi sa khethululi nga muvhala.5. U tholwaU tholwa ho itwa ho thoma ha khwaṱhisedzwa ndalukanyo dzavho na u sedzwa arali vha si na milandu.5.1. Zhendedzi ḽa Vhuendi ha Badani vhu Pfukaho Mikano:a. U tholwa hafhu ha Vho Sipho Khumalo sa Muofisiri Mulangi Muhulwane lwa miṅwaha miṱanu.5.2. Miraḓo ya Khoro ya Lushaka ya Tshumelo dza Vhululamisi:a. Vho Justice Mokgadi Mailula (Mudzulatshidulo);b. Vho Justice Zamani M Nhlangulela (Mufarisa Mudzulatshidulo);c. Vho Justice Esther JS Steyn (Mufarisa Mudzulatshidulo);d. Vho Adriaan Bekker;e. Vho Advokheithi Sibongile Mzinyathi;f. Vho Shishi Sello;g. Vho Dokotela Kgamadi J Kometsi;h. Vho Ḽeithenthe-Dzhenerala Julius T Molefe;i. Vho Angela Magangoe;j. Vho Mziwoxolo M Mfeketo;k. Vho Nondumiso Gwayi;l. Vho Ivan de Klerk;m. Vho Teboho S Monyamane;n. Vho Lusanda U Z Rataemane;o. Vho Advokheithi. Khavhareni A Mahumani;p. Vho Rev Jonathan Clayton;q. Vho Amanda L Vilakazi;r. Vho Dokotela Vanitha R Chetty; nas. Vho Maluleka Nkopo.Mbudziso:Vho Harold MalokaLuṱingo: 082 847 9799"
Tshiṱatamennde nga ha muṱangano wa Khabinethe wa dzi 6 Fulwana 2016,8 Jul 2016,https://www.gov.za/speeches/statement-cabinet-meeting-6-july-2016-8-jul-2016-0000,https://www.gov.za/ve/speeches/statement-cabinet-meeting-6-july-2016-8-jul-2016-0000,"1. U thomiwa ha Mbekanyamushumo dza Ndeme dza Muvhuso1.1. Kha u khwinisa matshilo a vhathu vhashu, Khabinethe yo ṱanganedza u rwelwa tari ha Thandela ya Ncora ya Mushumo wa u Kunakisa Maḓi nga vhunzhi ngei Kapa Vhubvaḓuvha nga Muphuresidennde Vho Jacob Zuma. Ḽimaga ḽa u kunakisa maḓi ḽa R64 miḽioni ḽi lavhelelwa u vhuedza miṱa ya 17 887 u bva mivhunduni ya 208 vhuponi vhuṋa ha henefho. Thandela yo sika mishumo ya 188, kha vhathu vhapo, vhaswa na vhafumakadzi vha vhone vho vhueleswaho.U rwelwa ṱari ha Tshikimu tsha Nḓisedzo ya Maḓi ya Vaal Gamagara tsha R18 biḽioni ine ya vha thandela ya mvusuludzo na khwiniso ngei Kapa Devhula nga Minisita wa Maḓi na Vhuthathatshili, Vho Nomvula Mokonyane i ḓo thusa vhathu vhane vha nga eḓana 150 000 kha ḓorobo tharu na mivhundu ya 23 musi yo fhela. Hafhu, u rwelwa ṱari ha Thandela ya Nḓisedzo ya Maḓi Mahayani a Jericho ya R15 miḽioni zwo engedza tsireledzo ya nḓisedzo ya maḓi kha zwitshavha zwa Jericho kha Masipala wapo wa Madibeng.1.2. Vhubindudzi ha muvhuso kha themamveledziso ya vhuendi vhu khou sika tsireledzo, fulufhelo, vhuḓi na u sa ḓura ha tshumelo ya vhuendi ha nnyi na nnyi u mona na shango ḽashu. Mbuelo u bva kha nyimele dza vhuendi dzo khwiniswaho ndi mafhungo a ṋeaho fulufhelo mubindudzi na mveledziso ya ikonomi.U vulwa lwa tshiofisi ha vhubindudzi ha R190 miḽioni ha Ballito Interchange na u khwinswa ha nḓila khulwane ya P455 nga Minisita wa zwa Vhuendi, Vho Dipuo Peters ndi modele ya tshumisano ya vhalambedzi ya khwine nga R123 miḽioni u bva SANRAL na R67 miḽioni u bva kha Masipala wa KwaDukuza.Izwi zwi thusa u ṱavhanyisa u engedza nyaluwo na vhubindudzi musi bada khulwane ya P455 yo khwiniswa i tshi ḓo honolola mveledziso ya tserekano ya mavhengele maswa a R1 biḽioni ine ya khou lavhelelwa u fhela nga 2017.Zwidimela zwiswa zwa vhutsila ha maimo a nṱha zwo rengwaho nga Zhendedzi ḽa Zwiporo ḽa Vhanameli ḽa Afrika Tshipembe zwi ḓo rwela ṱari nga vhuya ṋaṅwaha. Zwidimela izwi zwi ḓo thusa nga u khwinisa tshumelo na u vha hone ha tshidimela u itela vhanameli vha tshidimela vha Mamelodi. Hu ḓo dovha ha engedzwa hafhu na bisi ntswa dza vhanameli dza 70 dzine dza ḓo rengwa ngei Ḓoroboni ya Johannesburg dzine dza ḓo khwinifhadza vhuṱumani ha vhadzulapo na u khinifhadza mashumele avhuḓi a ikonomi tshiuludzani dza masheleni tsha shango.Vhubindudzi uhu vhu khou shandukisa nyimele ya vhupo ha dziḓoroboni vhu tshi khou fhindula ṱhoḓea dza vhathu vhashu.1.3. Nga dzi 16 Fulwana 2016, Minisita wa Saintsi na Thekhinoḽodzhi, Vho Naledi Pandor vha ḓo ṋea thendelo ya nyengedzedzo ya dishi dza 16 dza MeerKAT, thandela ya Afrika Tshipembe ya Square Kilometre Array (SKA SA), 90 wa khiḽomitha devhulavhukovhela ha Carnarvon.Thelesikoupu ya MeerKAT yo bveledza zwifanyiso zwa nṱha zwa lutombo i tshi khou shumisa dishi nṋa kha dza 64 dze dza pangwa; zwine zwa bvisela khagala radio galaxies dzi sa athu vhonwa ḽifhasini. Phulufhedziso ya sainthifiki ya MeerKAT i khou ṱuṱula dzangalelo ḽifhasini ḽoṱhe nahone rine ro i swikelela. Ndi vhuṱanzi ha u ḓikumedzela ha maḓana a dziinzhiniya, vhorasaintsi, vhalangi na vhaṅwe vhashumi, khathihi na Afrika Tshipembe na vhaḽedzani vha nḓowetshumo ya dzitshakha, na thikhedzo ya muvhuso na vhathu vha Afrika Tshipembe.1.4. Vhuṱambo ha Vhutsila ha Lushaka hu farwaho ṅwaha muṅwe na muṅwe ngei Grahamstown vhu ḓo vha hone lwa maḓuvha a 11 u bva dzi 30 Fulwi u swika dzi 10 Fulwana 2016. Vhuṱambo uhu vhu ṱanganyaho, u pembelela ha ṅwaha huhulu ha vhutsila kha dzhango ḽa Afrika, zwi shela mulenzhe kha u swikelela Pulane ya Mveledziso ya Lushaka ine ya tikedza uri “vhutsila na mvelele zwi vula zwikhala zwa ndeme zwa khanedzano nga ha hune tshitshavha tsha khou ḓiwana tshi hone na hune tsha khou ya”.Vhu khou tikedzwa nga kha Maano a Ikonomi i Penyaho ya Mzansi, ane a khou vhuedzedza nḓowetshumo ya mvelele Afrika Tshipembe kha u shela mulenzhe lwa khwine kha u alusa ikonomi na u sika mishumo. Nga kha maitele a Mbidzo yo Vuleaho ya Maano a Ikonomi i Penyaho ya Mzansi, Muhasho wa Vhutsila na Mvelele u khou dovha hafhu wa thoma Tshikwama u itela vhatsila vha vhaswa. Ndivho ndi ya u sika zwikhala zwa vhatsila vha vhaswa uri vha ganḓise bugu dzavho dza u thoma, vha bveledze matambwa avho a u thoma, vha bveledze nyimbo dzavho dza u thoma kana vha ite maṱano avho a u thoma.1.5. Kha u ḓisa tshumelo ya u thivhela vhugevhenga tsini ha vhathu, Khabinethe yo ṱanganedza tshiṱitshi tshiswa tsha mapholisa tsha Keimos ngei Devhula Vhukovhela, tshine tsha ḓo thusa vhadzulapo vha anganyelwaho kha 23 000.Ngei Phola kha ḽa Mpumalanga, u ṋetshedzwa ha tshiṱitshi tsha mapholisa kha tshitshavha nga tshiṱitshi tsha muḓagasi tsha Eskom tsha Kusile vhe na vhuḽedzani na vhafhaṱi vha KCW JV zwo sumbedza masiandoitwa a tshumisano. U fhaṱwa ha tshiṱitshi, tshi ḓuraho R3 miḽioni, zwo sika zwikhala zwa mishumo na u maanḓafhadza vhathu nga zwikili na ndivho ya u sika mupo wo tsireledzeaho.1.6. Afrika Tshipembe ḽo vha ṋemuṱa wa Foramu ya Muvhuso Wapo ya Mulanganelano – muṱangano wa Dzingu ḽa Tshipembe ha Afrika nga dzi 28 – 29 Fulwi 2016. Hoyu muṱangano wo vhidzwaho fhasi ha thero, “U vhonetshela Mveledziso ya Ikonomi ya Matshilisano yo Tewaho kha Vhathu kha sub-Saharan Afrika”, wo bvisela khagala mushumo wa mivhuso ya Afrika kha u vha phangami kha Adzhenda ntswa ya mveledziso nga ha Zwipikwa zwa Mveledziso i Vhuedzaho tshifhinga tshilapfu ine ya khou fhela nga 2030, na u limuwa zwipikwa zwayo ngomu ha Adzhenda ya Afrika 2063.DziSDG dzi ṱalutshedza adzhenda ya mveledziso kha maimo apo uri dzi vha nga ha u ita zwikhala zwa mimasipala uri zwi katelese matshilisano, dzi bveledze lwa ikonomi, u vhuedza muponi na u konḓelela tshanduko ya kilima na dziṅwe khombo.1.7. Ri ṱanganedza mvelelo dza muṱangano wa Bodo ya Mikano ya Masipala (MDB) dza u thoma nga ha Khwiniso ya Tshikhala we wa vha hone u bva 23 – 24 Fulwi 2016. Muṱangano wo vhidzwa fhasi ha thero, “Tsedzuluso ya Kale na Ndugiselo ya Vhumatshelo” ho sedzeswa kha mafhungo a ndeme a re na vhushaka na mikano na u ṱola khaedu dzine sisiṱeme ya vhuvhusi ya dziḓorobo ya khou ṱangana nayo na u tea u ta dziwadi miṅwaha miṱanu miṅwe na miṅwe.Mushumo wa u vhona uri mimasipala i a konḓelela wo sedzwa sa tshipiḓa tsha ndeme tsha maitele a mikano. U shela mulenzhe muṱanganoni zwi ḓo bvela phanḓa u vhumba mveledziso na u thomiwa ha mbekanyamaitele ya mveledziso ya tshikhala na mikano.2. Tsheo dza ndeme dza Khabinethe2.1. Hu tshi khou lugiselwa Khetho dza Muvhuso Wapo dzine dza khou ḓa nga dzi 3 Ṱhangule 2016, Khabinethe yo nyeṱulelwa nga ha uri nzudzanyo dzi hani, ho sedzwa tsireledzo na vhutsireledzi.Nga kha Mashumele o Ṱanganaho a Lushaka na Zwivhumbeo zwa Vhuṱali (NATJOINTS), mashumele a ngonani u sika vhupo ho tsireledzeaho na vhutsireledzi u itela uri vhathu Afrika Tshipembe vha pfe vho tsireledzea. Izwi ndi zwa ndeme kha u shela mulenzhe u ya kha khetho dzo vhulungeaho dzine dza khou ḓa.Tshiṅwe hafhu, SAPS, Maanḓalanga a Vhutshutshisi a Lushaka, Muhasho wa Vhulamukanyi na Mveledziso ya Ndayotewa na Bodo ya Thuso ya Mulayo vho tendelena kha Phurothokholo ya Ndangulo ya Nyimele ya Ṱanganelanaho ya Khetho dza Muvhuso Wapo u shumisa Mulayo wa Vhutshinyi ha Khetho.2.2. Khabinethe yo nyeṱulelwa hafhu nga ha nzudzanyo dzine dza khou bvela phanḓa dza Muṱangano wa Mbumbano ya Dzitshakha nga ha Mipfuluwo yo Tsireledzeaho na Dzinnḓu (Habitat III) une wa ḓo farwa nga Buthano ḽa Guṱe ḽa Mbumbano ya Dzitshakha ngei Quito kha ḽa Ecuador u bva dzi 17 u swika dzi 20 Tshimedzi 2016.Ndivho ya Habitat III ndi u wana vhuḓiṋetshedzeli ha ḽifhasi ho vusuludzwaho kha u tandulula mipfuluwo yo tsireledzeaho na dzinnḓu lwa miṅwaha ya 20 iḓaho nga kha u ṱanganedza mbonela phanḓa na thendelano ya mvelelo ya nyito dzo ḓivhadzwaho. Khabinethe i tikedza Maimo Mathihi a Afrika kha Habitat III ane a ḓo ambiwa ngao ngei kha Samiti ya Vhuthihi ha Afrika ya Vhurangaphanḓa ha Mivhuso na Muvhuso wa Kigali, nga Fulwana 2016. Izwi zwi vhumba mutheo wa maimo a nyambedzano a Afrika Tshipembe. Vhukwamani vhu khou bvela phanḓa ha u amba nga ha ḽiṅwalo ḽa maimo a mvelelo a Habitat III ya Afrika Tshipembe.Afrika Tshipembe na ḽone ḽo shela mulenzhe kha ndugiselo dza dzitshakha nga u vha ṋemuṱa wa Muṱangano wa Thematic wa Habitat III nga ha vhudzulavhathu hu so ngo dzudzanaho nga Lambamai 2016 fhasi ha thero “ U ranga phanḓa tshanduko ḓoroboni: U bva matshakaṱini u ya kha u ṱanganelana, tsireledzo, u konḓelela na vhudzulavhathu hu vhuedzaho” he ha ṱanganedza Nḓivhadzo ya Pretoria sa ya u shela mulenzhe ha fomala kha mvetamveto ya ḽiṅwalo ḽa mvelelo dza Habitat III.2.3. Tsheo nga Minisiṱa wa Mbambadzo na Nḓowetshumo ya u khethekanya Zounu ya Ikonomi yo Khetheaho ya Musina-Makhado ngei kha Dzingu ḽa Vhembe ḽa Limpopo, na u ṋea Ṱhanziela ya Zounu ya Ikonomi yo Khetheaho kha Zhendedzi ḽa Mveledziso ya Ikonomi ḽa Limopopo yo tendelwa nga Khabinethe. Hoi Mor Consortium i ḓo pulana,  u bveledza, u langa na u maketa Phakha ya Nḓowetshumo ya Vhufhisatsimbi na Fulufulu ḽa Afrika Tshipembe ngomu ha zounu.Zounu yo khetheaho i ḓo ṱuṱuwedza mveledziso ya nḓowetshumo afha kha dzingu ho sedzeswa mbuelo ya minerala, agro-processing, petro-chemicals, na dziṅwe nḓowetshumo dzi sa lemeli sa zwe zwa ambiwa nga Pulane ya Mbuno dza Ṱahe.Iyi Zounu ya Ikonomi yo Khetheaho yo imiswa nga vhubindudzi vhu fhiraho R40 biḽioni kha Fulufulu na Tshigwada tsha Nḓowetshumo ya Vhufhisatsimbi. U thomiwa ha thandela dzo fhambanaho miṅwahani miṱanu iḓaho hu khou lavhelelwa u sika mishumo i fhiraho 21 000.Dzingu ḽa Musina-Makhado ndi tshipiḓa hafhu tsha Vhurangeli ha Mveledziso ya Tshikhala ya Trans-Limpopo nahone ḽo dzula zwavhuḓi u itela u ṱanganelana ha dzingu na vhuṱumani na Mozambique, Zimbabwe na Botswana.2.4. Khabinethe yo tendela u kumedzwa ha Muvhigo nga ha Mashumele a Ṱhoḓisiso na Mveledziso (R&D) na Mbekanyamushumo ya Tshiṱuṱuwedzi tsha Muthelo 2014/15 Phalamenndeni.Muvhuso u ṋea zwiṱuṱuwedzi zwa muthelo zwa R&D u itela u ṱuṱuwedza sekhithara ya phuraivethe u ita R&D Afrika Tshipembe. Zwiṱuṱuwedzi zwi na 150% ya u kokodzelwa muthelo kha tshumiso ya masheleni yo itwaho kha mishumo ya R&D yo tendelwaho nga Minisiṱa wa Saintsi na Thekhinoḽodzhi. Izwi zwi nga swikelelwa nga dzikhamphani dza vhuhulu ho fhambanaho kha sekithara dzoṱhe dza ikonomi.Khamphani dza 876 dze dza shela mulenzhe kha tshiṱuṱuwedzi itshi u bva Ḽara 2006 u swika Luhuhi 2015, dzo vhila R6 biḽioni kha u kokodzelwa mithelo ya R&D. Hu lavhelelwa uri R33.3 biḽioni kha tshumiso ya masheleni kha R&D yo tikedzwa nga kha tshiṱuṱuwedzi tshifhingani itshi. Dziṅwe dza mvelelo nga dzikhamphani dze dza vhuelwa dzi katela: 765 wa khanḓiso dza sainthifiki; 649 wa matshimbidzele a miṱangano; 1062 wa zwibveledzwa zwiswa zwo rwelwaho ṱari; 111 wa zwivhumbeo zwa ndaka ya vhuṱali; na 33 wa phathenthi dzapo na dza dzitshakha.2.5. Muhanga wa Vhukwamani ha Ndaka ya Vhuṱali (IP) wo tendelwa nga Khabinethe. Ndivho ya Muhanga wa Vhukwamani wa IP ndi u tshimbidza zwine zwa ḓo vha nyambedzano i no khou bvela phanḓa na vhaḽedzani vha muvhuso na tshitshavha nga u angaredza u ya kha u thomiwa ha Mbekanyamaitele ya IP ya Afrika Tshipembe.Tshipikwa tsha ndeme ndi u khwaṱhisa maitele a vhukwamani kha u vhumbiwa ha mbekanyamaitele ya IP ya Afrika Tshipembe u itela uri hu angaredzwe muvhuso na mihumbulo ya vha kwameaho tshitshavhani nga u angaredza.Muvhuso u ḓo vhona uri mbekanyamaitele ya IP i ṱhonifha pfanelo dza ndaka sa zwe zwa kateliswa zwone kha Ndayotewa ngeno hu tshi khou lingedzwa u ita ndinganyiso dzo teaho na dzangalelo ḽa tshitshavha na u fhindula kha vhutumbuli vhu songo ḓoweleaho na mveledziso ya Afrika Tshipembe.2.6. Khabinethe yo nyeṱulelwa nga ha mvelelo u bva kha muṱangano wa Maimo a Nṱha wa Buthano ḽa Guṱe ḽa Samithi ya Ḽifhasi nga ha Zwitshavha zwa Mafhungo ye ya farwa u bva nga dzi 15 u swika dzi 16 Nyendavhusiku 2015.Afrika Tshipembe ḽo ranga maitele ḽo imela G77+China, nahone mvelelo dzo swikelelwaho dzo vha dzi tshi khou tshimbilelana na maimo a Afrika Tshipembe. Muhasho wa Vhudavhidzani ha Ṱhingo na Tshumelo ya Poswo u ḓo bveledza adzhenda ya mveledziso ya Thekhinoḽodzhi ya Vhudavhidzani na Mafhungo ya Afrika Tshipembe hu si kale.2.7. Khabinethe yo tendela Maano a Nyengedzo ya Vhupholisa ha Vhudziki ha Tshitshavha ha Tshumelo ya Mapholisa ya Afrika Tshipembe. Izwi zwi khwaṱhisedza mbekanyamushumo dza muvhuso na vhurangeli vhune ndivho yaho ndi ya  u langa vhudziki na mulalo shangoni ḽashu. Izwi zwi na masiandoitwa kha fulufhelo ḽa vhabindudzi vhannḓa nahone zwi shela mulenzhe kha u swikelela Pulane ya Mveledziso ya Lushaka. Vhudziki ha tshitshavha na ndango ya mulayo, ndi mutheo wa u vhona uri vhathu vha Afrika Tshipembe vha pfa vho tsireledzea.3. Mbekanyamushumo dzine dza khou ḓa3.1. Khabinethe i ita khulwelelo kha maAfrika Tshipembe vhoṱhe na kha sekithara dzoṱhe u shela mulenzhe vhunga sa shango ri tshi khou swika kha Muṱangano wa AIDS wa Dzitshakha wa vhu21 fhasi ha thero “Kha vha swikelele Pfanelo dza Ndinganyo Zwino”, u bva nga dzi 18 u swika dzi 22 Fulwana 2016, ngei Sentharani ya Miṱangano ya Dzitshakha ya Albert Luthuli kha ḽa Durban.Sa tshipiḓa tsha thangelaphanḓa ya AIDS 2016 na u kuvhanganya sekithara dzoṱhe, Muthusa Muphuresidennde Vho Cyril Ramaphosa, sa Mudzulatshidulo wa Khoro ya Aids ya Lushaka ya Afrika Tshipembe, vha ḓo ranga phanḓa maḓuvha maṱanu a u vhalela u swika ha muṱangano uyu ngei Union Buildings nga dzi 13 Fulwana 2016. #5Days u ya kha #AIDS2016 yo sikwa u itela luvhanḓe lwa nyambedzano. Tshiṅwe hafhu #1Day u ya kha #AIDS2016 ḽi ḓo shumiswa u bva 17 Fulwana 2016 zwine zwa ḓo vha ḓuvha ḽithihi kha u swika ha muṱangano.Vhadzulapo vha khou ṱuṱuwedzwa u ambara zwiambaro zwitswuku, zwitshena kana zwitswu, madzangano a nga ṱana matheriala dzao dza pfunzo na magaweni fhethu hune a vhonala, na fhethu ha dzithabelo hu fanela u itwa tshumelo dza thabelo ya tshipentshela nahone ha fungwa makhanḓela a tshihumbudzo. U kuvhanganya sekithara dzoṱhe ndi zwa ndeme kha thangelaphanḓa ya AIDS 2016. Zwidodombedzwa zwa aya mafhungo na dziṅwe mbekanyamushumo zwi nga wanala kha www.gov.za.3.2. Ḓuvha ḽa Dzitshakha ḽa Vho Nelson Mandela nga dzi 18 Fulwana ndi tshuhumbudzo tsha mushumo washu wa u khwinisa matshilo a vhane vha si vhe na mashudu sa riṋe. “U ita zwa khwine a hu fheli. Ri fanela u zwi ita ri tshi dovholola.” Ri ṱuṱuwedza maAfrika Tshipembe vhoṱhe u shumisa minete dza 67 dza tshifhinga tshavho u dzhenelela kha tshumelo dzi si na vhutshivha ngauri roṱhe nga kha tshumisano ri nga shandukisa ḽifhasi.Ṋaṅwaha hu ḓo sedzeswa kha pfunzo na ḽitheresi, tsireledzo ya zwiḽiwa, madzulo na mupo. Khabinethe i ita khuwelelo kha maAfrika Tshipembe u Shela Mulenzhe nga u thusa u thoma ngade dza zwiḽiwa, u vhalela vhana, u pennda zwikolo na u shela mulenzhe u ya kha mveledziso ya zwitshavha. 3.3. Ṋaṅwaha Afrika Tshipembe ḽi pembelela anivesari ya vhu60 ya Matshi wa Vhafumakadzi, fhasi ha thero: Vhafumakadzi vho farana kha u isa Afrika Tshipembe phanḓa” u khwaṱhisedza u ḓiṋetshedzela ha Mivhuso kha u lwela u vha na zwitshavha zwi si na tshiṱalula na u isa Afrika Tshipembe Phanḓa nga u ḓivhadza nga ha mushumo wa ndeme une vhafumakadzi vha ita kha mveledziso ya ikonomi ya matshilisano ya shango. U maanḓafhadza vhafumakadzi ndi tshipiḓa tsha ndeme tsha u fhaṱa lushaka na nyanḓano kha tshitshavha.U pembelela miṅwaha ya 60 ya Ḓuvha ḽa Vhafumakadzi ḽa Lushaka nga dzi 9 Ṱhangule 2016 zwi ḓo sumbedza ḓivhazwakale ya nndwa ya vhafumakadzi, nga kha u ṱalutshedza ‘HerStory’. U shela mulenzhe ho itwaho nga vhafumakadzi vha tshi lwela u tsikeledzwa na khethululo khathihi na zwo swikelelwaho nga vhafumakadzi fhasi ha demokirasi zwi ḓo sumbedzwa. Mbekanyamushumo ya pfunzo ya tshitshavha nga kha vhudavhidzani ho fhambanaho nga muvhuso, madzangano a tshitshavha na sekithara ya phuraivethe zwi ḓo itwa nga thangelaphanḓa ya mitambo kha mavunḓu oṱhe u rangela Ḓuvha ḽa Vhafumakadzi nga dzi 9 Ṱhangule.Mushumo muhulwane wa Ḓuvha ḽa Vhafumakadzi u ḓo farelwa ngei Union Buildings kha ḽa Pretoria. Ḓuvha ḽi ḓo thoma nga mufolo u bva tshiṱitshini tsha Bosman u ya Tshikwereni tsha Lilian Ngoyi hune Muphuresidennde Vho Jacob Zuma vha ḓo tibula Tshihumbudzo tsha Vhafumakadzi vha Tshilaho. Matshimbidzele a fomala a ḓo rangwa phanḓa nga matshi wa vhafumakadzi u bva zwipiḓani zwo fhambanaho zwa ḓorobo u ya ngei Union Buildings.3.4 Minisiṱa wa Vhudavhidzani ha Ṱhingo na Tshumelo ya Poswo Vho Dokotela Siyabonga Cwele vha ḓo ranga phanḓa vhurumelwa ha Afrika Tshipembe u ya kha Pan African Postal Union (PAPU) Muṱangano wa Plenipotentiary wo vhetshelwaho ḽa 22-23 Fulwana ngei Yaoundé, Cameroon. Ndivho ya muṱangano ndi u fhedzisa maimo a Afrika phanḓa ha Buthano ḽa Vhuthihi ha Dziposwo ḽa Ḽifhasi (UPU), ḽo vhetshelwaho dzi 19 Tshimedzi – u swika dzi 7 Khubvumedzi ngei Istanbul, kha ḽa Turkey.Khabinethe yo tendela ndivho ya Afrika Tshipembe ya uri shango ḽi imele u khethwa hafhu kha dzangano ḽa Vhuvhusi ha UPU, u ya nga zwipikwa zwa mbekanyamaitele ya dzitshakha ya mvusuludzo ya vhuvhusi ha zwiimiswa zwa ḽifhasi na u vha phangami ya adzhenda ya mveledziso. PAPU na UPU dzo sedza kha u khwinisa u ṱanganelana mashumele o ṱanganelanaho vhukati ha vhatshimbidzi vha dziposwo na vhaṅwe vha kwameaho vha ndeme u itela u khwaṱhisa tshumelo ya poswo ya ḽifhasi u itela uri hu fhungudzwe khethululo ya didzhithaḽa na u ṋetshedza u kona u swikelela kha tshumelo dza vhudavhidzani na masheleni.4. Vhuimo ha Khabinethe kha mafhungo a ndeme a mupo4.1. MaAfrika Tshipembe vho zwi dzhiela nṱha nga u ṱanganedza uri Muphuresidennde Vho Jacob Zuma vho ta dzi 3 Ṱhangule 2016 sa holodei ya tshitshavha u itela uri vhakhethi vhoṱhe vho ḓiṅwaliselaho na vho teaho vha khethe vho vhofholowa nga ḓuvha iḽo. Vhunga IEC i tshi ḓo lingedza u vhona uri khetho dzo vhofholowa, ndi vhuḓifhinduleli vhuhulu ha vha kwameaho vhoṱhe hu tshi katelwa zwitshavha na madzangano a polotiki. Khabinethe i tama u humbela maAfrika Tshipembe u vhona uri hu na mulalo na vhudziki phanḓa na nga murahu ha tshifhinga tsha khetho dza muvhuso wapo dza 2016.Mazhendedzi a mulayo a nga si konḓelele nyito dzoṱhe dzi khakhisaho dzo livhiswaho kha u kundisa vhaṅwe pfanelo yavho ya u khetha. Ri ṱuṱuwedza vhakhethi vhoṱhe vho ḓiṅwaliselaho vhane a vha nga koni u khetha nga dzi 3 Ṱhangule uri vha ite khumbelo ya u khetha ha tshipentshela na IEC.4.2. MaAfrika Tshipembe vha khou ṱuṱuwedzwa u shela mulenzhe kha maitele a u nanga vhathu vha Pfufho  dza Oda dza Lushaka dza 2017. Pfufho dza Lushaka ndi pfufho dza nṱhesa dzine shango, nga kha Muphuresidennde, ḽa ṱhonifha vhadzulapo vhaḽo na vhabvannḓa vho khetheaho.Miraḓo ya tshitshavha i khou rambiwa uri i nange vhathu vhane ya fulufhela uri vho tea u wana khuliso ya nṱhesa ya shango. Miraḓo ya tshitshavha i fanela u rumela luṅwalo lwa ṱhuṱhuwedzo lupfufhi nga ha muthu o nangwaho nahone fomo dza u nanga dzi nga wanala kha webusaithi ya Ofisi ya Muphuresidennde.4.3. Ri ṱanganedza mawanwa u bva kha Muvhigo wa Nyimele ya Dziḓorobo dza Afrika Tshipembe (SOCR) wo bviswaho nga dzi 22 Fulwi 2016 nga Vhuṱumani ha Dziḓorobo dza Afrika Tshipembe. SOCR i ṋetshedza mavhonele a miṅwaha miṱanu nga ha mashumele na nyimele ya dziḓorobo khulwane dza shango na u ta Adzhenda ya mveledziso nga u davhidza milaedza ya ndeme nga ha vhupulani, mveledziso na ndangulo ya dziḓorobo u ya kha muṅwe murafho wa vharangaphanḓa vha siviki. Hoyu muvhigo u alusa nyito dza u ita uri dziḓorobo dzashu dzi vhe khwine, dzo katelaho nahone fhethu ha vhubveledzi kha vhane vha dzula khadzo.4.4. U dzhenelela ha muvhuso hu khou thoma u vhonala nahone mimasipala yo tikedza vhurangeli vhu fanaho na u Humela kha zwa Mutheo vhune ha khou sumba u fusha na u sumbedza tswayo dza u khwinifhadzea. Zwi dovha zwa sumbedza hafhu mvelaphanḓa yo itwaho kha u fhaṱulula vhupulani ha tshikhala ha muvhuso wa tshiṱalula na u khwinisa nḓisedzo ya tshumelo. Izwi zwi ombedzela zwinzhi zwo swikelelwaho zwe zwa khwinisa vhupo ha dziḓoroboni hashu uri hu vhe zwikhala zwa demokirasi ine vhadzulapo vhoṱhe vho vhofholowa tshila khayo.Izwi zwi tikedza Muvhigo wa Muoditha-Guṱe nga ha Masheleni a Mimasipala we wa sumbedza u khwinisea huhulu kha Mvelelo dza odithi ya miṅwaha miṱanu ya muvhalelano yo fhiraho u bva 2010/11 u ya 2014/15. Muvhigo wa Mbalamasheleni ya Mimasipala wo bviswaho maḓuvhani a si gathi nga Vhadzimbalombalo vha Afrika Tshipembe ndi iṅwe tsumbo ya uri muvhuso u khou kona u ṋetshedza tshumelo dza mutheo dzo khwaṱhaho kha vhathu. U ya nga Saveyi ya Tshitshavha ya Stats SA ya 2016, tshivhalo tsha vhathu tshi no khou aluwa tshi khwine kha tsha kale.4.5. Khabinethe ya ombedzela thikhedzo yayo ya mbofholowo ya nyanḓadzamafhungo, mbofholowo ya u ṱahisa vhuḓipfi na pfanelo ya muthu muṅwe na muṅwe ya u swikelela mafhungo Afrika Tshipembe. Pfanelo idzi, dzo katelwaho zwavhuḓi ngomu ha Ndayotewa, dzi ḓo dzulela u ṱhonifhiwa na u tsireledzwa nga vhoṱhe.Mushumo wa SABC sa khasho ya tshitshavha u kha ḓi vha wa ndeme kha mveledziso ya demokirasi yashu ṱhukhu. Nyambedzano dza zwino nga ha tsheo dza u editha dza SABC nga ha u hasha zwifanyiso zwa pfudzungule na u tshinyadza ndaka ndi mafhungo ane a fanela u farwa nga nḓila i fhaṱaho ine ya ḓo thusa u khwaṱhisa demokirasi yashu.Khabinethe i kha ḓi vha na fulufhelo uri khasho ya tshitshavha i ḓo bvela phanḓa u shumela dzangalelo ḽa vhathu vhoṱhe vha Afrika Tshipembe.4.6. U khwinisea ha Afrika Tshipembe nga u gonya zwikhala zwa 14 kha Indekisi ya Kushumele ya Bannga dza Ḽifhasi ya 2016 zwi ri vhudza uri Afrika Tshipembe zwavhukuma ḽi kha ḓi vha ḽo vulea kha mabindu. Afrika Tshipembe ḽi kha vhuimo ha vhu20 kha mashango a 160 o ṱolwaho nga saveyi, ḽo gonyela nṱha u bva kha 34 nga 2014. U leluwa ha u tshimbidza thundu na tshumelo zwi shela mulenzhe zwa ndeme kha muṱaṱisano wa shango, zwihulusa sa fhethu ha vhubindudzi.4.7 Khabinethe yo ṱanganedza muvhigo u bva kha Minisiṱa wa Zwiko zwa Minerala, Vhashumi na Masheleni nga murahu ha nyambedzano dzavho dzi fhaṱaho na vhakwameaho kha nḓowetshumo ya dzibannga. Mvelelo dza muvhigo uyu dzi ḓo ḓivhadziwa hu si kale.4.8 Khabinethe i ṱanganedza Muvhigo wa Saveyi ya Tshitshavha wa 2016 wo itwaho nga Vhadzimbalombalo vha Afrika Tshipembe une wa sumbedza mvelaphanḓa ye ra ita sa lushaka fhethu ha ndeme ha nḓisedzo ya tshumelo, zwihulusa kha u engedza matshilo a vhathu vhashu.Dzimbalombalo idzi ndi tshikalo tsha ndeme u thusa maano a vhupulani ha muvhuso zwihulusa vhalanguli vhaswa na vhane vha khou ḓa vha mivhuso yapo nga murahu khetho dza dzi 3 Ṱhangule. Muvhuso u ḓo dzhenelela kha u tandulula khaedu dzo vhewaho khagala nga muvhigo nga kha Bono 2030 ḽa Pulane ya Mveledziso ya Lushaka, ine ndi pulane ya vhathu nga vhathu.4.9 Khabinethe i fhululedza vha tevhelaho:Vho Nkosinathi Maphumulo, vhane vha ḓivhiwa sa Black Coffee, kha u vha muAfrika Tshipembe wa u thoma u wina maimo a nṱha a Thelevishini ya Vhuḓimvumvusi ha Vharema (BET) Mutambi wa Dzitshakha wa Khwine: Pfufho ya Afrika.Bafana Bafana kha u wina Nzudzanyo ya 2016 ya Tshiphuga tsha COSAFA. Tshigwada tshe tsha vhumbwa nga maanḓa nga vhatambi vha fhasi ha miṅwaha ya 23 tshi khou sumbedza mvelaphanḓa ya vhumatshelo ha shango kha luvhanḓe lwa dzitshakha.DziSpringboks kha gundo ḽavho kha Ireland kha mulingo wa vhuraru uri vha kone u wina serisi.Vhawini vha Pfufho dza Foramu ya Saintsi na Thekhinoḽodzhi ya Lushaka ya vhu18 dzine ndi pfufho dza ndeme kha saintsi, vhuinzhiniyara, thekhinoḽodzhi na vhutumbuli (SETI) Afrika Tshipembe. Pfufho dzi ṱhonifha u shela mulenzhe ha nṱhesa kha SETI nga u ṱuṱuwedza na pfufha vhukoni.Ḓorobo ya Tshwane ye ya ṱanganedza u dzhielwa nṱha nga dzitshakha ngei kha Pfufho dza Ḓuvha ḽa Wi-Fi ḽa Ḽifhasi sa Ḓorobo ya Vhutumbuli ha Nṱha kana Mbekanyamushumo ya Muvhuso ya u fhelisa Khethululo ya Didzhithala. Pfufho dzo vha dzo farelwa ngei Wireless Global Congress kha ḽa United Kingdom. Wi-Fi ya mahala ya Tshwane (I ḓivhiwaho sa TshWi-Fi) yo ḓisela vhadzulapo vha ḓorobo ine ya vha musanda washu vha 1.8 miḽioni inthanethe ya masipala ya Wi-Fi ya Mahala kha dzhango ḽa Afrika. U phaḓaladzwa uhu ho vha nga mulandu wa vhuḽedzani na Project Isizwe.4.10 Khabinethe i livhisa ndiliso dzayo:Kha mashango e a ṱangana na ṱhaselo ya matherorisi, hu tshi katelwa na Somalia, Turkey, Bangladesh na Iraq. Afrika Tshipembe ḽi ima ḽo khwaṱha na tshitshavha tsha dzitshakha kha u sasaladza zwivhumbeo zwoṱhe zwa vhutherorisi.U fhira shangoni ha muakhademi a dzhielwaho nṱha, muṅwali na murangaphanḓa wa mihumbulo, Muphurofesa Vho Adam Small.Kha muṱa na khonani dza MEC wa zwa Vhulimi Vho Joyce Matshoge vha ngei Limpopo vhe vha lovha kha khombo ya moḓoro ngei Mokopane, kha ḽa Limpopo.Kha muṱa wa ramabindu a ṱhonifheaho Vho Don Mkhwanazi vhe vha shela mulenzhe zwihulu kha u maanḓafhadza vharema lwa ikonomi na u langa tshanduko ya ikonomi ya shangoni ḽashu. Vho vha muthu we a tumbula Foramu ya Ndangulo ya Vharema.5. U tholwaU tholwa ho itwa ho thoma ha khwaṱhisedzwa ndalukanyo dzavho na u sedzwa arali vha si na milandu.5.1. Bodo ya Vhueletshedzi ya Ofisi ya Ndangulo ya Ndaka ya Muhumbulo ya Lushaka lwa miṅwaha miṋa:a) Vho Morne Barradas;b) Dokotela Vho Antonel Olckers;c) Vho Mkhetwa Alvin Maluleke;d) Dokotela Vho Carol Bernice Nonkwelo;e) Phurofesa Vho Deresh Ramjugernath;f) Vho Mary Tumelo Mashabela (u tholwa hafhu);g) Vho Duncan Raftesath (u tholwa hafhu);h) Vho McLean Sibanda (u tholwa hafhu nahone sa Mudzulatshidulo); nai) Vho Vishen Pillay.5.2. National Radioactive Waste Disposal Institute:a) Muambanae ha Dokotela Vho. Wolsey Otto Barnard, u bva kha Muhasho wa Fulufulu, sa Muofisiri Mulanguli Muhulwane o imelaho, lwa miṅwaha miraru.5.3. Bodo ya Vhatshimbidzi vha Ndaulo ya Fulufulu ya Lushaka ya Afrika Tshipembe:a) Vho Yusuf Adam5.4. Miraḓo kha Bodo ya Mafhungo a Mazhendedzi a Ndaka lwa tshifhinga tsha miṅwaha miraru:a) Vho Eugenia Xoliswa Kula-Ameyaw Gyarko;b) Vho Nkosinathi Biko;c) Vho Amanda Zolisa Cuba;d) Vho Jill Corfield;e) Vho Johannes (Jan) Frederick Davel;f) Vho Thandiwe Sylvia January-McLean;g) Vho Manare Jeoffrey Legodi;h) Vho Phumzile Peterson Makhosana;i) Vho Rev. David Gauta Mogomane;j) Vho Viloshnee Naidoo;k) Vho Yusuf Patel;l) Vho Mmatlou Hellen Phaleng-Podile;m) Vho Thembeka Semane;n) Vho Frans Johannes Van der Westhuizen; nao) Vho Christoffel Willem Weilbach;Mbudziso:Vho Donald LiphokoLuṱingo: 082 901 0766"
Tshiṱatamennde tsha Lekgotla ḽa Khabinethe ḽa Ṱhangule 2016 ,22 Aug 2016,https://www.gov.za/speeches/statement-cabinet-lekgotla-august-2016-22-aug-2016-0000,https://www.gov.za/ve/speeches/statement-cabinet-lekgotla-august-2016-22-aug-2016-0000,"Khabinethe yo fara Lekgotla yaḽo u bva nga ḽa 16 u ya kha ḽa 19 Ṱhangule 2016 Muḓini wa Vhaeni vha Muphuresidennde wa Sefako Makgatho ngei Pretoria.Lekgotla ḽa Khabinethe ḽa Ṱhangule 2016 ndi luswayo lwa lwendo lu re vhukati lwa themo ya ofisi ya Ndaulo ya Vhuṱanu.Lekgotla ḽa Khabinethe ḽo ḓi fha tshifhinga tsha u fhululedza Afrika Tshipembe kha Khetho Dzapo dza Muvhuso dze dza farwa nga mulalo, mbofholowo na u sa fhurela , nga ḽa 3 Ṱhangule 2016.Lekgotla ḽo farwa kha tshifhinga tsha musi hu na mbonelo ya ikonomi i sa takadziho ine i khou vhangwa nga zwiitisi zwo fhambanaho zwa nga ngomu fhano hayani na nnḓa, khathihi na tshutshedzo i khou dzulelaho u vha hone ya tshikalo tsha ḽifhasi tsha tshikolodo.Lekgotla ḽo ṋea Khabinethe tshikhala tsha u sedza kha uri mbekanyamushumo ya nyito ya Muvhuso i shume na u ṋetshedza pfunzo dza ndeme kha u shumiswa hu khou toḓeswaho ha Pulane ya Mveledziso ya Lushaka,ine ndi thikho ya Muhanga wa Maano a Vhuṱali wa Themo ya Vhukati wa  2014-2019.Tsheo dzo khwaṱhaho dzo dzhiiwa dza pulane dza nyito dzo fhelelaho dzine dza ḓo takulela nṱha u shuma ha Muhanga wa Maano a Vhuṱali wa Themo ya Vhukati wa 2014-2019 na Pulane ya Mbuno dza Ṱahe. Hedzi pulane dzi ḓo ṱoḓa sekithara dzoṱhe dzine dzi katela muvhuso, tshitshavha tsha vhadzulapo, mabindu na vhashumi uri vha finye vho khwaṱha na uri vha shumisane u itela uri roṱhe ri vhone uri ri khou dzhia Afrika Tshipembe ra ḽi vhea kha mveledziso ya zwa matshilisano ya tshoṱhe na nyaluwo ya  nḓila ya ikonomi.Pulane dzo fhelelaho dzo vhekanywa u itela u khwaṱhisedza u shumiswa hadzo kha ṅwaha u ḓaho wa muvhalelano, zwine zwi tendela muvhuso u dzi livhanya na Muhanga wa Mashumisele a Masheleni wa Vhukati ha Ṅwaha (MTEF) kha u shumiswa ha Pulane ya Mbuno dza Ṱahe.  Lekgotla ḽa Khabinethe ḽo sedza kha masia a rathi a ndeme:1. Tsha u thoma, zwa u saukanya ikonomi khulwane yapo na ya ḽifhasi zwo ambeswa nga hazwo khathihi na u ḓisa maṅwe madzinginywa a nga ha u ṱanganyiswa ha zwa masheleni na zwa ikonomi ṅwaha u ḓaho na u fhira nga ngomu kha ikonomi ya ḽifhasi.1.1. U vhuyelela ha ḽifhasi hu kha ḓi vha ho lavhelelwa fhedzi hu si nga nḓila ye ha vha ho anganyelwa ngayo tshifhingani tsho fhiraho sa izwi Brexit i tshi khou khakhisa kha nyaluwo ya ḽifhasi. Sub–Saharan Afrika i khou sumbedza khaedu dza nyimele dza ikonomi khulwane musi ikonomi khulwane yaḽo dzi tshi khou fhungudza u ya kha u bveledzisa zwirengwa zwiṱuku.  1.2. Dziṅwe tshutshedzo dzi katela khonadzeo ya u sa tsireledzea kha sisiṱeme ya mabanngele ya Euro; vhudziki ha zwa masheleni kha mimakete i khou bvelelaho; tshutshedzo dza zwa polotiki kha vhupo, tshutshedzo dza kilima na dza zwa mutakalo.1.3. Muhanga wa themo ya vhukati ha ṅwaha u vhulunga zwi vhuedzaho zwa matshilisano vhuponi ha ikonomi ine ya khou lepalepa. Muvhuso u kha ḓi dzula wo ḓivhofha kha u swikela zwipikwa zwawo zwa masheleni zwa vhukati ha ṅwaha na uri u ḓo dzhia maṅwe maga a u ita nga u ralo hune nyimele ya tenda.1.4. U ḓivhofha ha vhumatshelo nga shango zwi ḓo ḓisendeka nga vhuvhusi vhu shumaho, na u shela mulenzhe ha sekithara dza phuraivethe.  2. Tsha vhuvhili, Lekgotla ḽa Khabinethe ḽo dovha ḽa sedza kha u shumisiwa ha Pulane ya Nḓila dza Ṱahe dza u alusa ikonomi ya Afrika Tshipembe sa zwe zwa ḓivhadzwa nga Muphuresidennde Vho Jacob Zuma kha Mulaedza wa Lushaka wa Muphuresidennde nga Luhuhi 2015.2.1. Ho sedzeswa kha mbekanyamushumo na thandela dza ndeme dza u khwaṱhisedza u shumiswa ha Pulane ya Mbuno dza Ṱahe kha ṅwaha u ḓaho wa muvhalelano. Hezwi zwo livhiswa kha u ṱanganedzwa ha thandela dza ndeme dzine dza vha na u vhuedza huhulwane kha ṅwaha wa muvhalelano u ḓaho na u fhira zwine zwi khou sedza kha u vhuedza hu vhonalaho hune ha ḓo vhuedza ikonomi kha u honolola zwiṅwe zwa ndeme.  2.2. Khabinethe yo dzhia tsheo dza vhuṱali u itela u wana u shumiswa ha zwi vhuedzaho nga huhulu zwa Pulane ya Nyito ya Mbekanyamaitele ya Nḓowetshumo dzi katelaho:Muhasho wa Mabindu a Muvhuso na Vhufaragwama ha Lushaka u ḓo ṱanganyisa thengo ya zwidimela kha tshiimiswa tshithihi (Transnet) u itela u vha na vhuṱanzi ha mashumele a khwine na zwi tshimbilelanaho zwa ṱhoḓea dzapo.U pendelwa ha ṱholo ya ṱhuṱhuwedzo ya masheleni kha mabindu u itela u khwaṱhisedza zwine a tea u shumiswa zwone na u wana zwa ndeme kha tshelede u itela u ṱutuwedza nyaluwo i katelaho.  Tshiolwa tsha mbalombalo ya nḓowetshumo tsho bveledzwaho nga Bannga ya Mbulungelo ya Afrika Tshipembe, Vhufaragwama ha Lushaka, SARS na Stats SA tshi ḓo topola na u fara u dzhena na u bva ha masheleni hu siho mulayoni.U divhadzwa ha khwiniso dza mulayo u itela zwa u shumisa 30% yo vhetshelwaho thungo (Mulayotibe muswa wa Vhulanguli ha Thengo ya Tshipentshele nga Vhufaragwama ha Lushaka) nga Ṱhafamuhwe 2017 na u honolola khonadzeo dza u shuma ha dziSMME, koporasi na mabindu a zwikolobulasi na mahayani.  U shumisiwa ha Vhulanguli ha Thengo ya Tshipentshele mafheloni a Ṱhangule 2016 sa tshikalo tsha tshifhinga nyana tsha hohu u ṱhaḓula ha ndeme.   2.3. Muvhuso u ḓo bvela phanḓa na u sedza kha sekithara dzi bveledzaho zwithu dzine hu a shumeswa, ho katelwa na ṱhodea dza nḓila dzo fhambanaho dza u tikedza zwikwamesaho zwa mishumo, zwi ngaho u shumiswa ha mbekanyamushumo dza ṱhuṱhuwedzo, ho tou topolwa kha zwinzhi: mutevhe wa mashumele kha zwiambaro, malabi, mikumba na zwienda; tshumelo dza matshimbidzele a mabindu na zwibveledzwa zwi bvaho kha zwibveledzwa    2.4. Ṱhaḓulo i khou tshimbilaho ya Ikonomi ya zwa Maḓanzhe i ḓo takula thandela u itela u dzi alusa u ya kha phendelashango na vhuendelamashango ha maḓini u itela u swikela zwa u sika mishumo.2.5. U itela u tandulula khaedu dza fulufulu shangoni ḽashu, Muhasho wa Fulufulu u ḓo fhedzisa Pulane yo Ṱanganelaho ya Fulufulu na Pulane yo Ṱanganelaho ya Zwiko zwa Muḓagasi mafheloni a 2016 u itela u ṋetshedza mutengo wa muḓagasi hu na vhuṱanzi na vhukoni ha vhubindudzi ha u bveledza fulufulu.2.6. Komithi ya Vhubindudzi yo Vhumbwaho nga Dziminisiṱa, yo Dzulwaho Phanḓa nga Muphuresidennde Vho Jaconb Zuma, i ḓo tshimbidza zwa thandela dza 40 dza vhubindudzi ha vhuṱhogwa dzine dzi khou wanala kha muvhuso woṱhe. Thandela hedzi dza 40 dzi katela zwa zwibveledzwa u bva kha zwibveledzwa na agri-parks, fulufulu na themamveledziso, thandela dza zwibveledzwa na dza tshumelo. Hedzi thandela dzo nangiwa ho sedzwa uri dzi na tshikalo tsha u vhuedza zwihulu kha zwa ikonomi zwine zwi tshimbilelana na Pulane ya Mbuno dza Ṱahe; dzine dzi ḓo vha dzi tshi khou thoma miṅwahani mivhili i ḓaho; na u dovha u dzhenisa vhuṅwe vhubindudzi na zwi vhuedzaho zwitshavha.2.7. Muhasho wa Mbambadzo na Nḓowetshumo u ḓo penndela maano a u phaḓaladza thekhinoḽodzhi dzo bveledzwaho fhano mafheloni a 2016. Ntha ha izwo, Muhasho wa Saintsi na Thekhinoḽodzhi khathihi na wa Vhufaragwama ha Lushaka i ḓo wana maṅwe masheleni a u vhona uri izwi zwi ye phanḓa na u alusa Tshikwama tsha Sekithara ya Inovesheni nga kha Phakhedzhi ya Thikhedzo ya zwa Muṱaṱisano wa Ikonomi.2.8. Zwa u vhulunga na u thivhela u tambisea ha maḓi zwi kha ḓi vha zwa vhuṱhogwa. Nga Khubvumedzi 2016, thendelano dzi ḓo vha dzo fhela na mimasipala ine ya vha na u lozwea ha maḓi hu hulwane, u itela u tshimbidza zwa u vheiwa ha mazhendedzi, na u penndela modeḽe wa ndambedzo u re khagala.    2.9. Kha u ṱavhanyisa u shumiswa ha Maano a Vhutumekanyi a Afrika Tshipembe, Mbekanyamaite ya ICT i ḓo penndeliwa ya dovha ya ṱanganedzwa. Broadband War Room i ḓo thomiwa u itela u ṱavhanyisa zwa uri i shume.3. Tsha Vhuraru, Khomishini ya Ofisi ya Muphuresidennde i Tshimbidzaho zwa Themamveledziso (PICC), MANCO yo ṋetshedza Lekgotla muvhigo wa nṱha wa nga ha mashumele a mbekanyamushumo ya lushaka ya mveledziso ya themamveledziso khathihi na pulane dzo fhelelaho dza mashumele a themamveledziso kha ṅwaha wa mavhalelano u ḓaho na u fhira. Mushumo wa PICC u khou tshimbilelana tshoṱhe na wa Pulane ya Mbuno dza Ṱahe.4. Tsha vhuṋa, muvhigo wo pfufhifhadzwaho wa nga ha u shumiswa ha Muhanga ha Maano a Vhutali wa Themo ya Vhukati (MTSF) 2014-2019 wo ṋetshedziwa, we wa sedzesa kha u vusuludzwa ha zwa ndeme zwa MTSF 2014-2019 u itela u khwinisa mashumele kha ṅwaha wa muvhalelano u tevhelaho.4.1. Musi ri tshi khou dzhiela nṱha mushumo wo no itiwaho u swika zwino kha Pulane ya Mbuno dza Ṱahe, ho dovha ha dzhielwa nṱha zwa uri u ṱavhanyiswa ha u zwi shumisa ndi zwa ndeme kha u alusa nyaluwo ya ikonomi.   4.2. Pulane ya nyito ya u vhona uri masheleni manzhi a khou shumiselwa ndondolo ya zwifhaṱo kha masipala na u kombetshedza vhulangi ha vhuḓi ha zwiko zwa masheleni, i ḓo bveledziwa ya dovha ya shumiswa kha u engedza u lalama na tshileme tsha ndaka ya zwifhaṱo.4.3. Khabinethe yo thoma maitele a lushaka kha zwa thendelano ya zwa Thendelano ya zwa Matshilisano vhukati ha vhashumi, mabindu na muvhuso u itela u ṱutuwedza nyaluwo ya ikonomi na u fhungudza zwa u xelelwa nga mishumo.5. Tsha Vhuṱanu, nga nṱha ha u vhekanyululiwa ha MTEF kha Pulane ya Mbuno dza Ṱahe, Vhufaragwama ha Lushaka na Muhasho wa Tsedzuluso na Ndaulo ya Kushumele yo ṋetshedza themendelo dzayo dza mushumo wo itwaho mahoḽa u itela u vhekanya mugaganyagwama wa lushaka uri u tshimbilelane na Pulane ya Mveledziso ya Lushaka khathihi na Muhanga wa Maano a Vhuṱali wa Vhukati ha Ṅwaha (MTSF) 2014-2019.5.1. Muvhuso wo no topola zwithu zwa vhuṱhogwa zwa mugaganyagwama wa 2017/18 zwine zwa khou sedzesa kha mashumisele a ndondolo ya themamveledziso, u khwaṱhisa thikhedzo ya mveledziso ya zwikili na u langa nṱha dza vhukuma dza mashumisele a masheleni kha vhashai.5.2. Mushumo wa u topola mashumele a vhuḓi na u vhulunga kha tshifhinga tsho salaho tsha MTEF u ḓo bvela phanḓa.  6. Tsha Vhurathi, Lekgotla ḽo dovha ḽa sedza kha zwo no swikelwaho na maga ane a khou dzhiwa kha u shandukisa mabindu a muvhuso (dziSOC) u bva tsha Lekgotla ḽa Khabinethe nga Luhuhi 2015. Hezwi hu vha ho sedzwa kha mushumo wa ndeme une wa khou itwa nga dziSOC wa u shandukiswa ha ndeme ha ikonomi ya zwa matshilisano zwine zwo ambelelwa kha mbekanyamushumo ya Ndaulo ya Vhuṱanu.6.1. U shumisiwa ha mbekanyamushumo ya u dzikisa zwithu ho no bvela phanḓa kha vhuimo ho fhambanaho. U khwaṱhisedzwa ha vhurangaphanḓa u itela uri vhu ḓise maano a u khwinisa nḓisedzo zwi dzula zwi zwa ndeme.6.2. Eskom yo no dzika kha masia oṱhe a mashumele a ḓuvha na ḓuvha na khwiniso ya mashumisele a masheleni.6.3. Komithi yo Vhumbwaho nga Dziminisiṱa i ḓo bvela phanḓa na u ita vhulavhelesi ha dziṅwe dziSOC dza 13 na vhudzheneleli vhukene.6.4. Lekgotla ḽo vhea zwa u penndela Modeḽe wa Vhuṋe ha Vhafaramikovhe sa zwa vhuṱhogwa, zwine zwa ḓo eletshedza muhanga wa mulayo wa u shandukisa dziSOC nga Ḽara 2016.  6.5. Mushumo u ḓo thoma wa u vhumba Khantsele ya Ofisi ya Phuresidennde ya Vhufarasani ha dziSOC dzine dza ḓo ṋetshedza Muphuresidennde Vho Zuma luvhonela lwa tsheo dza maano a vhuṱali na u kona u dzhenelela u itela u vhumba dziSOC dzine dza khou shela mulenzhe kha tshanduko ya shango ḽine ḽa kona u bveledzisa.Tsheo na pulane u bva kha Lekgotla ḽa Khabinethe zwi ḓo khwaṱhisa u shumiswa ha mbekanyamushumo ya nyito ya muvhuso na u ṋea vhuḓifulufheli ha uri Afrika Tshipembe ḽi kha mveledziso ya matshilisano yone na nḓila ya nyaluwo ya ikonomi.  7. Mbulungo ya Tshiofisi ya Tshipentshele7.1 Khabinethe yo ṱungufhadzwa nga u fhira fhano shangoni ha Minisiṱa wa kale wa Mitambo na Vhuḓimvumvusi, Vhafunzi Vho Arnold Makhenkesi Stofile. Sa muhali mulwela mbofholowo wa polotiki, vho shela mulenzhe kha thiko dzoṱhe dza muvhuso, kha zwiimiswa zwo fhambanaho zwa mavunḓu shangoni  ḽoṱhe na kha zwa ḽifhasi.  7.2 Muphuresidennde Vho Jacob Zuma vho ṋea ndaela ya uri Vhafunzi Vho Stofile vha ḓo ṋetshedzwa Mbulungo ya Tshiofisi ya Tshipentshele u ya nga ha mbetshelwa dza Tshiteṅwa tsha Vhuvhili tsha Mbekanyamaitele ya Mbulungo ya Tshiofisi ya Shango na ya Tshiofisi ya Vunḓu. Musi ri tshi khou elelwa avha murangaphanḓa muhulwane wa shango ḽashu, mushumo wa tshihumbudzi wa munnawavhaṋe Vhafunzi Vho Stofile u khou farwa ṋamusi nga 11am ngei Abbotsford Christian Centre hube ha vha East London. Muphuresidennde Vho Zuma vho laela uri Fulaga ya Lushaka i fhefheḓisiwe hafu tshikhalani fhethu hoṱhe hu re na fulaga kha Riphabuliki ya Afrika Tshipembe nga ḓuvha ḽa mbulungo.7.3 Munnawavhaṋe Vhafunzi Vho Stofile vha ḓo ya u awedzwa kha tshumelo ya mbulungo ine ya ḓo farelwa Yunivesithi ya Fort Hare he vha vha vha Tshantseḽa, nga ḽa 25 Ṱhangule 2016 ngei Alice, Vunḓuni ḽa Kapa Vhubvaḓuvha. Muphuresindennde Vho Zuma vha ḓo vhala mafhungo a u khoḓa munnawavhane Vhafunzi Vho Stofile.  Ri livhisa ndiliso dzashu kha muṱa na dzikhonani dzavho nga hezwi zwifhinga zwi konḓaho na u lemela.Kha vha eḓele nga mulalo Vho Stofile.Mbudziso: Donald LiphokoLuṱingo: 082 901 0766"
Tshiṱatamennde tsha Muṱangano wa Khabinethe wa ḽa 31 Ṱhangule 2016,2 Sep 2016,https://www.gov.za/speeches/statement-cabinet-meeting-31-august-2016-2-sep-2016-0000,https://www.gov.za/ve/speeches/statement-cabinet-meeting-31-august-2016-2-sep-2016-0000,"1. U thomiwa ha Mbekanyamushumo dza Ndeme dza Muvhuso 1.1. Muphuresidennde Vho Jacob Zuma vho ranga phanḓa vhurumelwa ha Muvhuso wa Afrika Tshipembe u ya kha Samithi Zwayo ya Ṱhoho dza Mashango ya vhu 36 ya Mveledziso ya Tshitshavha tsha Tshipembe ha Afrika (SADC) ye ya farwa nga ḽa 30 u ya kha ḽa 31 Ṱhangule 2016 fhasi ha thero: “U kuvhanganya Tshomedzo u itela Vhubindudzi kha Themamveledziso dza Tshoṱhe dza Fulufulu dzine dza ḓo Katela zwa Nḓowetshumo ya SADC na u Bvelela ha Dzingu ḽoṱhe”.Samithi i khou sedza kha ṱhoḓea ya u khwinisa mveledziso ya nḓowetshumo na ya themamveledziso u itela u alusa ṱhangano na mbambadzo kha dzingu uri hu vhe na thandululo ya mveledziso ya tshoṱhe kha SADC sa fhungo ḽi re kha adzhenda.Nga ha tshiimo tsha vhutsireledzi na poḽotiki dzinguni, ho vha ho sedzeswa kha mulayotewa, u shanduka ha sekithara ya vhutsireledzi na ya tshitshavha Musanda wa Lesotho, Vhupfumedzani ha lushaka, u shumisiwa ha Tsumbanḓila ya SADC kha Madagascar khathihi na nyambedzano ya lushaka hu tshi khou itiwa ndungiselo dza dzikhetho kha Riphabuḽiki ya Congo ya Dimokirasi.Khabinethe na yone i khou farisana na Muphuresidennde Vho Jacob Zuma kha u livhisa ndivhuwo kha Miraḓo ya Mashango a SADC kha u fulufhela na u tenda u nanga Afrika Tshipembe sa ḽone ḽine ḽa ḓo vha Mudzulatshidulo wa SADC nga Ṱhangule 2017. 1.2. Khabinethe i ṱanganedza zwine zwa tou vha ḓivhazwakale zwe Dzangano ḽa Dzitshakatshaka la Dzigoloi ḽa Beijing (BAIC) ḽa ṋetshedza R11 biḽioni ya vhu bindudzi u itela u thoma puḽanti ya vhubveledzi ha zwa dzigoloi kha Zounu ya Mveledziso ya Nḓowetshumo ya  Coega.Hei ndi thendelano khulwanesa Afrika ya vhubindudzi ha zwa dzigoloi kha miṅwaha ya 40 yo fhiraho, na uri zwi khwaṱhisedza uri shango ndi ḽa nṱhesa ḽifhasini kha u vha fhethu ha u bindudzela zwa u bveledza zwa dzigoloi Hezwi zwo konadzea nga thikhedzo ya mbekanyamaitele ya mupo, nga maanḓa Mbekanyamushumo ya Mveledziso na Vhumagi ha Dzigoloi he ha kokodza vhamagi vha zwa dzigoloi u ya ḽifhasi ḽothe nga vhuphara. Vhubindudzi ha BAIC ndi mvelele dza Foramu ya Dzangano ḽa China-Africa (FOCAC) ye ya farelwa Johannesburg nga Nyendavhusiku 2015, he Muphuresidennde Vho Jacob Zuma na Phuraimi Minisiṱa vha China Vho Xi Jinping vha saina thendelano dza mashango aya mavhili dzi siho fhasi ha dza 26 dzine tshileme tshadzo dzi anganyelwa u swika kha R100 biḽioni.Thandela dzi vhea Kapa Vhubvaḓuvha sa tshiko tsha vhumagi ha dzigoloi na uri hu na khonadzeo ya u khwaṱhisedza zwa u tshimbidza zwibveledzwa u bva kha vhamagi u ya kha vharengi, u sikiwa ha mishumo na mveledziso ya ikonomi.  Thandela i khou lavhelelwa u sika mishumo thwii ya 2 500 na miṅwe i fhiraho 10 600 ine ya ḓo ḓiswa nga hei thandela.Mathomoni a ṅwaha uno Toyota yo ḓivhadza uri i ḓo maga modeḽe ntswa ya Toyota Hilux na Fortuner sa tshipiḓa tsha vhubindudzi ha R6.1 biḽioni ngeno BMW i tshi ḓo fhaṱa vhengele ḽone ḽa vhutsila ḽa dzigoloi ḽa mutengo wa R6 biḽioni.Hovhu vhubindudzi vhu khou thusa kha u bveledza phanḓa zwihulwane zwa lushaka zwa u kuṱedza nyaluwo ya ikonomi, u vhulunga mishumo i re hone na u sika miṅwe minzhi kha ikonomi.1.3. Khabinethe i ṱanganedza u rwelwa ṱari ha Tshiimiswa tsha Masheleni tsha u thoma tsha Koporasi ya Vhafumakadzi vha Mahayani vha Vhutsila na Zwivhaḓwa nga Minisiṱa wa Mveledziso ya Mahayani na Mbuedzedzo ya Mavu Vho Gugile Nkwinti. Koporasi ya Tshiimiswa tsha Mahayani tsha Masheleni tsha Vhutsila na Zwivhaḓwa tsha Mzansi, tshe tsha ṅwaliswa mathomoni a ṅwaha, tshi ḓo shuma sa luvhanḓe lwa u bangela u itela vhafumakadzi vha vhutsila vha mahayani vhane vha vha miraḓo ya koporasi ye ya thomiwa ngei Kwazulu Natal, Kapa Vhubvaḓuvha, Limpopo na Mpumalanga.Tshiimiswa tshi tendela ha vha vhafumakadzi u vha na tswikelo ya Sisiṱeme ya Mbadelo ya Lushaka, opharesheni i no dzula yo vhekanyiwa, u vhigelwa ha vhukuma nga tshifhinga tshenetsho ha na uri zwi ḓo tendela miraḓo uri i nga kha ḓi dzhia masheleni nga tshifhinga tshine vha khou renga, ATM na dziṅwe koporasi dza zwiimiswa zwa masheleni u ya kha shango ḽothe Afrika Tshipembe. Dziṅwe dza mvelele khulwane dza thikedzo ye ya ṋekedziwa dzi katela u wana ṱhanziela dza vhukuma dza u ḓiṅwalisa, akhaundu dza banngani, ṱhanziela dza u sumbedza uri muthelo wo kuna na vhukwamanyi ha mimakete yapo na ya nnḓa. Izwi zwo thomiwaho ndi u lwisa nga huhulu kha u manḓafhadza vhafumakadzi vha vhuponi ha mahayani nga zwikili na nḓivho dza u fhaṱa mabindu a khou bvelelaho. 1.4. U relwa ṱari ha mbekanyamaitele ya 50/50 nga Minisiṱa wa Mveledziso ya Mahayani na Mbuedzedzo ya Mavu, zwo kona u swikisa kha u wana bulasi ya u thoma ye ya ḓidzhenisa kha luṱa kwa u edzisa lwa Muhanga wa Mbekanyamaitele ya u Khwaṱhisa Pfanelo dzo Teaho dza Vhathu vha khou Shumaho Mavuni eneo, ngei KwaZulu-Natal.Bulasi ya Westcliffe ya hekithara dza 514 i na hekithara dza 270 dza movha, hekithara dza 140 dza matanda na hekithara dza fumi dza tshikimu tsha dzikhavhishi tshi khou shumaho.  Thendelano i ḓo ita uri vhashumi na vhaṋe vha bulasi vhavhe vhaṋe vha bindu ḽa bulasi vhoṱhe fhasi ha masipala wapo wa Mshwathi ngei Greytown.Ho tou topolwa kha zwinzhi, mbekanyamaitele i khou sedza kha u wanela mavu vhadzuli vha mabulasini ngeno i tshi khou lingedza na u shandukisa maitele a vhuṋe ha mavu kha shango ḽashu khathihi na u manḓafhadza vhashumi uri vha wane mikovhe kha mabindu a zwa mabulasi. Muhanga wa mbekanyamaitele ya 50/50 u dovha wa sedza kha u khwinisa tshanduko ya ikonomi ya sekithara ya zwa vhulimi. .1.5. Khoḽokhiamu ya 2016 ya zwa Tshanduko ya Nyanḓadzamafhungo yo tou Ṅwaliwaho ye ya farwa nga Muhasho wa zwa Vhudavhidzani u amba nga tshanduko na u fhambana kha nyanḓadzamafhungo ya shango ḽashu zwe zwa ṋea luvhanḓe vha kwameaho vho vhalaho vhane vha vha kha zwa nyanḓadzamafhungo uri vha ambe nga tshanduko ya nyanḓadzamafhungo shangoni ḽashu, vhuḓifhinduleli na zwa ndeme zwo fhambanaho. Khoḽokhiamu ye ya vha yo sedza zwoṱhe zwo fhelela u bva kha u bveledziwa nga vha bveledzi u swika kha u phaḓaladziwa kha vharengi, u bva kha vhuṋe u ya kha zwa khanḓiso, u phaḓaladza, vhuṱodisisi na u anḓadza, zwi ḓo thusa kha ḽiṅwalo ḽine ḽa ḓo shuma ḽine ḽa kwamana na tshanduko; na u shanduka kha maitele a kale khathihi na nyanḓadzamafhungo ntswa Afrika Tshipembe. 1.6. Afrika Tshipembe ḽi khou swaya Ṅwedzi wa Vhuendelamashango nga Khubvumedzi fhasi ha thero: “Vhuendelamashango ha Vhoṱhe” u itela u alusa zwo pfumaho zwa shango ḽashu zwine zwa ṋetshedzwa nga vhuendelamashango kha maAfrika Tshipembe vhoṱhe.Khabinethe i khou ṱuṱuwedza muṅwe na muṅwe uri ri shumisane u itela uri izwo zwithivheli zwine zwa thivhela tswikelo zwi bvisiwe na uri maAfrika Tshipembe vhoṱhe vha ṋetshedzwe tshikhala, khathihi na uri vha ṱuṱule dzangalelo ḽa u endela fhethu hashu ha manakanaka shangoni ḽashu.1.7. Ri vhidza maAfrika Tshipembe vhoṱhe uri vha pembelele mvelele dza lushaka lwashu dzo fhambanaho musi shango ḽi tshi khou swaya Ṅwedzi wa Vhufa nga Khubvumedzi fhasi ha thero: “Lupfumo lwa Vhathu na Mazhakanḓila: vhufa hashu vhu Tshilaho”.MaAfrika Tshipembe vha ṱuṱuwedziwa uri vha ḓihudze nga vhufa hashu vhu tshilaho na uri vha shele mulenzhe zwi tshi vhonala kha u khwaṱhisedza, u alusa na u vhulunga vhufa hashu. Ndi zwa ndeme uri sa lushaka ri pembelele Lupfumo lwa Vhathu lu Tshilaho masiani oṱhe a lushaka lwashu. U pembelelwa ha naṅwaha ndi luswayo lwa miṅwaha ya 20 u bva tshe Ḓuvha ḽa Vhufa ḽa vheiwa lwa mulayo nga 1996 na uri ri tea u shumisa ḓuvha u kuvhatedza vhufa hashu vhune ri a kovhelana u itela u fhaṱa zwine ra khou swikela u bva nga 1994 musi ri tshi khou vhumba Afrika Tshipembe ḽo faranaho. 1.8. Khabinethe yo nyeṱulelwa nga ha Ṅwedzi wa Tshumelo ya Tshitshavha wa 2016   nga Khubvumedzi fhasi ha thero “Tshumelo dza Tshitshavha u itela Fhungo ḽa Nyaluwo yo Katelaho: U vhea Batho Pele kha luṅwe luṱa nga u takulela Tshumelo ya Tshitshavha Phanḓa”. Ṅwedzi wa Tshumelo ya Tshitshavha na wone u khou farwa musi ndaulo ya vhuṱanu i vhukati na uri ho no fhela ṅwedzi u bva tshe khetho dza muvhuso wapo dza farwa. Mbekanyamushumo ya ṅwedzi woṱhe ndi ya ndeme vhukuma kha Tshiṱirathedzhi tsha u Vusuludziwa ha Batho Pele tshine tsha sedza kha u vusuludza mashumele kwao, mafulufulu, u ḓihudza na u vha vhashumi vha muvhuso vho gudelaho musi vha tshi khou ṋetshedza thundu na tshumelo dza tshitshavha.Vhashumi vha Muvhuso u ya kha muvhuso woṱhe vha ḓo shumisa hoyu ṅwedzi u dalela na u amba na vhadzulapo na vhaṅwe vhathu vha kwameaho kha tshitshavha nga ha nḓisedzo ya tshumelo i shumaho. Hezwi ndi tshipiḓa tsha u khwaṱhisedza u shumiswa ha Pulane ya Mveledziso ya Lushaka nga u shela mulenzhe kha u fhaṱa shango ḽine ḽa shela mulenzhe kha u bveledzisa na u shandukisa.1.9. Vhege ya Ṅwaha nga Ṅwaha ya Tshumelo dza Senthara ya Thusong u bva nga ḽa 19 u ya kha ḽa 23 Khubvumedzi  2016 i ḓo fariwa fhasi ha thero “Senthara dza Tshumelo dza Thusong –U Takulela Tshumelo ya Tshitshavha Phanḓa: Ri Vhavho,  Ri na Ndavha, Ri a Shumela”. Vhege i ḓo vha i tshi khou sumbedzisa mafhungo a muvhuso, tshumelo na zwikhala zwine zwa vha hone kha Senthara dza Tshumelo dza Thusong u ya kha shango ḽothe. Mitambo yo pulaniwa u itela u pembelela iyo vhege na u dubekanya zwoṱhe zwo no swikelwaho u bva tshe senthara dza thomiwa nga 1999.1.10. Muvhuso wo rwela ṱari pfungavhuṋe ya Pulane ya Mveledziso ya Lushaka (NDP) na maano a vhuṱali a vhudavhidzani. U vhonala ha NDP zwi ḓo ṱanganyisa na u vhekanya zwavhuḓi zwo no swikelwaho kha vhudavhidzani ha muvhuso hu tshi khou shumisiwa  NDP nga kha vhuṋe ha pfungavhuṋe hu vhonalaho.2. Tsheo khulwane nga khabinethe 2.1. Khabinethe yo tendela madzhenele o fhelelaho a Afrika Tshipembe kha u shela mulenzhe kha G20 ya naṅwaha ine fhasi ha Muphuresidennde wa China, o dzhia thero ya u shuma zwoṱhe zwo katelwa :“Ho Livhiwa kha Ikonomi ya Ḽifhasi ya Tshanduko ya Mveledziso, i khou Vusuludzwaho, yo Ṱumanaho ya dovha ya Katela”.Tshihulwane tsha G20 ndi u alusa u shumisana ha mashango o fhambanaho u itela u thuba murahu ikonomi ya ḽifhasi, u ḓisa vhudziki kha sisiṱeme ya masheleni a ḽifhasi, u alusa nyaluwo ya tshoṱhe ya tshifhinga tshilapfu na u khwaṱhisa vhuvhusi ha ikonomi ya ḽifhasi. Muphuresidennde Vho Jacob Zuma vha ḓo dzhenela Samithi ya G20 ine ya ḓo farelwa ngei Hangzhou, kha ḽa China nga ḽa 4 na 5 Khubvumedzi 2016. U shela mulenzhe ha Afrika Tshipembe ndi nḓila ya u ṋekedza maano a vhuṱali a u vhonela phanḓa kha u ṋea luvhanḓe lwa mbekanyamaitele ya ikonomi ya ḽifhasi na u ambedzana ngaha khonadzeo dza mvelele dza vhuḓisa dza Afrika Tshipembe, Afrika na ḽifhasi ḽi khou bvelelaho. Samithi ya G20 lwa u tou thoma kha ḓivhazwakale yayo, i ḓo vha na rekhodo ya nomboro ya mashango o bvelelaho vho dzhenela vhuṱambo uvho. 2.2. U bvisiwa ha Mbalombalo ya Vhugevhenga ya Ṅwaha nga Ṅwaha ya Lushaka ya 2015/16,  ine i swikiwa khayo  u bva kha datha ya vhugevhenga vhune ha vhigiwa zwiṱitshini na wone wo themendelwa nahone u ḓo anḓadziwa nga ḽa 2 Khubvumedzi 2016.U bvisiwa mbalombalo zwi thusa kha mvelele ya maano a vhuṱali a ‘Vhathu vhoṱhe vha Afrika Tshipembe vho, na uri vha ḓipfa vho tsireledzea ’.Mbalombalo ya vhugevhenga ndi tshisumbedzi tsha ndeme kha muvhuso kha u lwa hao na vhugevhenga u tshi farisana na zwitshavha, vhashumi na mabindu. Mbalambalo i tea u sedziwa ho dzhielwa nṱha nyaluwo ya lushaka na nyimele ya ikonomi.   2.3. Khabinethe yo ṱanaganedza muvhigo nga ha Mvelele dza Sesheni ya Vhufumbili ya Khonfarentse ya Mahoro u ya kha Guvhangano ḽa Dzitshaka dzo Faranaho u Lwa na Vhusoga kha Mavu (UNCCD COP12) ye ya farelwa Ankara, Turkey u bva nga ḽa 12 u swika nga ḽa 23 Tshimedzi 2015.Afrika Tshipembe ḽo topolwa sa ḽiṅwe ḽa mashango a tshipikwa tsha UNCCD ane a ḓo vhuelwa nga mbekanyamushumo yo thomiwaho ya thikhedzo, ine i ḓo thusa mashango na zwipikwa zwao zwine a tou funa zwi tshi tshimbilelana na nyimele dza lushaka na zwihulwane zwa mveledziso. Afrika Tshipembe ḽi khou kuvhatedza u fana ha thendelano na ṱhoḓea ya u shumela mashango oṱhe ane a khou kwamea nga mavu o litshedziwaho, u tsa ha shango, na gomelelo hune nga murahu ha ḓo vhoniwa uri mafhungo ayo a khou dzhielwa nṱha musi a tshi itea fhano hayani kana kha mashango a nnḓa. Hezwi zwi ḓo ita uri hu vhe na u katela na u khwinisa vhushaka na u farisana Devhula-Vhukovhela.2.4. Khabinethe yo tendela u farwa ha Khonfarentse ya Vhuvhili ya Ḽifhasi ya u Mamisa Mikando nga Muhasho wa zwa Mutakalo na Ṱhumano ya Dzitshakatshaka ya Maitele a Zwiḽiwa zwa Ṅwana, u bva nga ḽa 11 u swika kha ḽa 14 Nyendavhusiku 2016, fhasi ha thero “Kha ri bindudze kha u sika vhupo vhu konisaho ha vhomme na vhana”.Hezwi zwi sumbedza u ḓivhofha ha Afrika Tsipembe kha u tsireledza, u alusa na u tikedza u mamisa mikando na u dovha hafhu u khwaṱhisa adzhenda ya pfushi ya vhushie na vhana muṱuku.Hezwi zwi thusa kha u swikela tshiṅwe tsha zwipikwa zwa tshifhinga tshilapfu kha zwa ṱahe zwa mutakalo zwine zwo tiwa kha Pulane ya Mveledziso ya Lushaka, u fhungudza mpfu dza vhushie na vhana vhaṱuku. Zwipikwa zwa Mveledziso dza Tshoṱhe na zwone zwi ombedzela u khwinisiwa ha pfushi. U shumisiwa ha Pulane yo Fhelelaho ya Pfushi, Mpfu dza Vhushie na Vhana Vhaṱuku, i na nthihi ya zwipikwa zwa rathi zwa ḽifhasi zwa pfushi u itela u engedza tshivhalo tsha u mamisa mikando kha miṅwedzi ya u thoma ya rathi hune zwi lavhelelwa u gonya nga 50% nga 2025.U mamisa mikando ndi zwiṅwe zwa zwi vhuedzaho kha vhutshilo ha ṅwana. Maitele a u mamisa mikando lwa zwiṱuku zwi vha tshiṅwe tshiitisi tsha mpfu dzi swikaho 800 000 (13% ya mpfu dzoṱhe) dza vhana vha fhasi ha miṅwaha miṱanu kha mashango a khou bveleleaho khathihi na u ḓala ha tshayapfushi, ine ya vha khaedu khulwane kha mutakalo wa lushaka Afrika.2.5. Khabinethe yo tendela Muhasho wa Mutakalo u fara Khonfarentse ya Vhufumisumbe ya Dzitshakatshaka ya Zwiimiswa zwa Vhulangi ha Zwidzidzivhadzi u bva nga ḽa 27 Ḽara u swika ḽa 02 Nyendavhusiku 2016, vha tshi khou shumisana na Tshiimiswa tsha Mutakalo tsha Ḽifhasi (WHO).  Kha u ḓivhofha ha muvhuso kha u tandulula khaedu dza ḽifhasi dza mutakalo uri vhulangi vhu tshimbile zwavhuḓi na u khwinisa tsireledzo, vhukoni ha u khwinisa mvelele na tshileme tsha mishonga na zwishumiswa zwa dzilafho.Foramu ine ya kwamiwa ya zwiimiswa zwa vhulanguli ha mishonga ine ya vha na miraḓo ya mashango a 194 ya WHO i khou sedza kha u langa mishonga na zwishumiswa zwa dzilafho na uri maitele a vhulanguli a tshimbila zwavhuḓi.U fara khonfarentse iyi zwi ḓo khwaṱhisedza maanḓa a vhulanguli ha mishonga ya lushaka, Khoro ya Vhulangi ha Mishonga na sisiṱeme dza zwibveledzwa zwa mishonga. Nyambedzano na dzone dzi ḓo thusa kha u ḓivhadza matshimbidzele a vhuḓi na u takula tshikalo tsha kulangele Afrika na Tshitshavha tsha Mveledziso tsha Tshipembe ha Afrika (SADC).I dovha ya dzhiela Afrika Tshipembe nṱha sa mutambi muhulwane ḽifhasini kha vhulavhelesi ha u langa mishonga na zwibveledzwa zwa mishonga. Shango ḽi ḓo vha na tshikhala tsha u shela mulenzhe kha u tiwa ha mbekanyamaitele dza zwidzidzivhadzi zwa ḽifhasi dzine dzi nga tou vhofha kha mashango ane a vha miraḓo ya WHO.2.6. Khabinethe yo dovha ya nyeṱulelwa nga zwo no swikelwaho nga ha u shumisa Mulayo wa vhu 11 wa 2014 wa Vhulanguli ha Ndaulo ya Tshitshavha. Hoyu Mulayo une wa khou ḓisa sisiṱeme i no fana ya ndaulo ya tshitshavha kha matavhi oṱhe a muvhuso vhuraru hao u itela u alusa na u ombedzela ndeme na maitele a langaho ndaulo ya tshitshavha u ya nga tshiteṅwa 195(1) tsha Mulayotewa.Mulayo u ṋetshedza uri hu vhe na u thomiwa ha zwiimiswa zwivhili zwine zwa vha: (i) Ofisi ya u Vhea Zwikalo na zwi Tendelanaho nazwo na (ii) Yunithi ya Thuso ya Thekiniki.  Madzhenele a mashumele o no tendiwa na u thomiwa.Muhasho wa Tshumelo ya Muvhuso na Ndaulo (DPSA) vho dzudzanya sethe ya u thoma ya vhulanguli vhune ho gazethiwa u itela vhupfiwa ha nnyi na nnyi nga ḽa 15 Fulwana 2016. U shumisana zwi nḓilani na Birou ya u Vhea Zwikalo ya Afrika Tshipembe khathihi na zwiṅwe zwiimiswa zwa lushaka zwi vheaho zwikalo u itela u bveledza tshishumiswa tsha mulayo tshine tsha ḓo swikisa kha mashumele na mathomele a Ofisi ya Zwikalo zwo Vheiwaho na Thendelano.DPSA i dovha ya vha kati na u tshimbidza zwa ṱhoduluso ya u bveledza muhanga wa kushumele na zwikalo, ho katelwa u thomiwa ha modele wa mavhekanyele a mavhusele une wa ḓo tendela u shumisiwa ha kushumele kwo teaho.2.7. Khabinethe yo nyeṱuleliwa nga muvhigo wa mbalombalo ya vhaṱoḓavhudzumbamo u bva nga Phando u swika Nyendavhusiku 2015. Khabinethe yo tikedza u thomiwa ha tshigwada tsha u shuma tsha mihasho yo vhalaho u amba nga ha maitele a u langa vhaṱoḓavhudzumbamo vho haniwaho.Muvhigo u thusa vhalangi vha dziṱhundu vho no ḓivhadzwaho kha u khwinisa malangele a vhaṱoḓavhudzumbamo na dzitshavhi.U ya nga mafhungo o waniwaho kha Sisiṱeme ya Lushaka ya Mafhungo a Dziṱhundu, vhaṱoḓavhumdzumamo vhaswa vha 62 159 vho ṅwaliswa nga 2014 ngeno vha 70 010 vho ṅwaliswa nga 2013. Milandu ya 60 640 ya vha vhudzumbamo yo haṱulwa ya dovha ya valiwa kha zwa u Sedza Nyimele ya tshivhalo tsha Dziṱhunḓu vhukati ha Phando na Nyendavhusiku 2015.  Kha hei milandu yo haṱulwaho: 2 499 ya milandu ya vhuṱoḓavhudzumbamo yo tendeliwa, 4 093 ya milandu ya vhaṱoḓavhudzumbamo yo haniwa sa izwo hu songo wanala vhuṱanzi vhu fushaho ha u tambudziwa na vhugevhenga.2.8. Khabinethe yo nyeṱuleliwa nga ha zwo no swikelwaho zwa Mulayotibe wa 2016 wa Maanḓa a Vhulanguli ha Mikano (BMA), une wo tendelwa u isiwa Phalamenndeni nga ḽa 23 Khubvumedzi 2015. Mulayotibe lwa u thoma wo fhedza wo isiwa Phalamenndeni nga ḽa 8 Tshimedzi 2015. Masiandoitwa a zwa matshilisano na zwa ikonomi ha u thomiwa ha zwa Vhulangi ha Vhulanguli ha Mikano, zwi ṱoḓa uri zwi isiwe na kha NEDLAC, zwe zwa itwa nga ḽa 13 Tshimedzi 2015.Ho vha na vhukwamani vhuhulu na NEDLAC ha u tshimbidza Mulayotibe vhukati ha Ḽara 2015 na Shundunthule 2016. Nga ḽa 12 Shundunthule 2016 muvhigo wa u fhedzisa wa NEDLAC wa nga ha Mulayotibe wa 2016 wa BMA wo tendiwa nga Khomithi ya Vhulangi ya NEDLAC. Mulayotibe wo rwelwa tshiṱemmbe nga ḽa 18 Shundunthule 2016 nga Ofisi ya Mueletshedzi Muhulwane wa Mulayo wa Shango u itela uri u ḓivhadziwe Phalamenndeni. Khabinethe yo dzhiela nṱha uri Mulayotibe wa BMA wa 2016 u kha ḓi bva u ḓivhadziwa Phalamenndeni nga ḽa 25 Shundunthule 2016 na uri u amba nga  Mulayotibe  zwo itiwa Phalamenndeni nga ḽa 6 Thangule 2016.Khabinethe yo tendela uri Muhasho wa Muno na Tshumelo ya Mbuelo ya Afrika Tshipembe (SARS) vha ṱavhanyise u pendela Memorandamu wa Vhupfesesani u no tshimbilelana na uri vhashumi vhaṅwe vhane vha khou ṱoḓea vha SARS vha hadzimiwe Muhasho wa Muno u itela u tikedza vhulangi na kutshimbidzele kwa zwa  mikano zwa zwino vhuponi ha mikanoni.3. Milayotibe 3.1. Khabinethe yo tendela u ḓivhadziwa ha Mulayotibe wa 2016 wa Khwiniso ya Dzangano ḽa Ndaka ya Vhathu Vhanzhi, Phalamenndeni. Mulayotibe u khou khwinisa Mulayo wa 1996 wa Dzangano ḽa Ndaka ya Vhathu Vhanzhi, (Mulayo wa vhu 28 wa 1996), nga u u livhanya na mushumo muhulwane wa mbuedzedzo ya mavu shangoni ṱoṱhe.Zwi alusa mavhusele a dimokirasi na u shumisa lwa tshoṱhe mavu a vhathu vhanzhi ane a langiwa nga dzangano ḽa ndaka ya vhathu vhanzhi ho imelwa zwitshavha. Zwi khwaṱhisa ndango ya mavhusele a zwiimiswa na u alusa thikhedzo ya muvhuso khavho. Mulayotibe u khou sedza kha u thoma Ofisi ya Dzangano ḽa Ndaka ya Vhathu Vhanzhi ine ya langiwa nga Muṅwalisi wa Dzangano ḽa Ndaka ya Vhathu Vhanzhi.Zwitshavha zwi ḓo vha khwine na u ḓo kona u wana, u vha vhaṋe vha ndaka na u i langa nga kha tshiimiswa tsho thomiwaho u itela u shomedza tshitshavha na u kovha vhulangi  na ndaulo ya zwiimiswa zwine zwa tikedziwa nga muvhuso. 3.2. U ḓivhadziwa ha Mulayotibe wa 2016 wa Khwiniso ya Mafhungo a zwa Vhulamukanyi, Phalamenndeni une wa khou linga u khwinisa milayo yo vhalaho ine ya vha na zwi tshimbilelanaho na zwa ndaulo ya vhulamukanyi u itela u tandulula mafhungo ane a vha hone na a thekiniki, u itela ndaulo i khou tshimbilaho zwavhuḓi ya zwa vhulamukanyi, na zwone zwo tendiwa.  Khwiniso dzi nga nḓila ine a zwi konadzei u alusa Milayo ya Khwiniso nga muthihi lune zwi nga ita hedzi khwiniso kha milayo ine ya khou ambiwa nga hayo. Khwiniso ndi dzo fhambanaho nga nyimele na uri dzi nga ṱumanyiwa na zwipikwa zwi tevhelaho zwihulwane zwa Pulane ya Mveledziso ya Lushaka, zwine ndi u vhona uri vhathu vhoṱhe vha dovha vha pfa vho tsireledzea zwo ḓisendeka kha sisiṱeme ya vhulamukanyi ha vhugevhenga  ya vhuḓi ha dovha ha ḓiimisa, vhuvhofhekani kha zwa matshlisano; u vhona hu na shango ḽine ḽa khou bvelela, ḽi konaho ḽa dovha ḽa tshila nga mulayo hune vhadzulapo vha fariwa nga tshirunzi; na u vha katela kha ikonomi.4. Mbekanyamushumo dzine dza khou ḓa 4.1. Muphuresidennde Vho Jacob Zuma vha ḓo ranga vhurumelwa ha Afrika Tshipembe u ya kha Guvhangano Guṱe ḽa Mbumbano ya Dzitshaka (UNGA 71) vhukati ha ḽa 13 na  ḽa 26 Khubvumedzi ngei New York fhasi ha thero:: ""Zwipikwa zwa Mveledziso zwa Tshoṱhe: u sukumedza nga ḽifhasi ḽothe u itela u shandukisa ḽifhasi ḽashu.""Hezwi zwi ḓisa tshikhala kha mashango ane a vha miraḓo uri vha kone u sedza kha zwine Mbumbano ya Dzitshaka ya khou shuma zwone, nga maanḓa sa izwi tshiimiswa tshi kha ḓi tou bva u pembelela anivesari ya vhu 70. Hu khou lavhelelwa u ambwa nga ha tshanduko ya UN, hu tshi khou katelwa u vusuludziwa ha UNGA; u khwinisiwa ha mushumo wa Khoro ya zwa Ikonomi na zwa Matshilisano (ECOSOC); na tshanduko ya Khoro ya Vhutsireledzi ha UN(UNSC) u itela u engedza vhufaramuraḓo kha zwiimo zwoṱhe zwa tshoṱhe na zwi si zwa tshoṱhe.Hetshi ndi tshifhinga tsha u fhedza tshine Vho Ban Ki-moon vha ḓo vha vha tshi khou amba kha Guvhangano Guṱe ḽa UN sa Muṅwaleli Guṱe.4.2. Mapholisa a Afrika Tshipembe (SAPS) vha ḓo vha na Ḓuvha ḽa u Pembela ḽa Lushaka nga ḽa 4 Khubvumedzi 2016 ḽine ḽa pembelelwa ṅwaha nga ṅwaha, u humbula miraḓo yoṱhe ya SAPS vhe vha lozwa vhutshilo havho vhukati ha ḽa u thoma ḽa Lambamai 2015 na 31 Ṱhafamuhwe 2016, vha tshi khou ita mushumo wavho kha u lwisa u vhona uri hu na tsireledzo na vhutsireledzi Afrika Tshipembe.   5. Vhuimo ha khabinethe kha mafhungo a ndeme a mupo 5.1. Khabinethe i bvisela vhuḓipfi hayo nga ha u vhilaedziswa nga u ṱhaselana hune ha vha hone vhukati ha mahoro o fhambanaho nga ha fhungo ḽi no tshimbilelana na ṱhoḓuluso ya Hawks kha mafhungo a SARS. Khabinethe i ita khuwelelo kha vhoṱhe vhane vha khou vhilaela, ho katelwa na miraḓo ya Khabinethe vhane vha vha vhe kha vhuimo ho fhambanaho, u ḓifunza u ḓibvisa na u ima u bvisa zwiṱatamennde zwo livhiswaho kha muṋe wa mafhungo. Khabinethe i vhidza vhoṱhe vha kwameaho uri vha ḓifare nga tshirunzi na tshiimo tshavho, na uri zwigwada zwi kwameaho zwi dzhene aya mafhungo nga ṱhompho madzuloni a u dzhia luvhanḓe lwa nnyi na nnyi vha tshi amba ngao.  5.2. Khabinethe i farisana na Muphuresidennde Vho Zuma kha u amba vhuḓifulufheli havho ho fhelelaho kha Minisiṱa wa Gwama, vhane vhone na vhaṅwe miraḓo yo fhambanaho  ya Khorondangi, mabindu, Vhashumi na tshitshavha tsha vhadzulapo vha khou ita mushumo wa vhuḓi kha u fhaṱa vhuḓifulufheli kha ikonomi yashu vhukati ha vhabindudzi vhapo na vha nnḓa. Khabinethe na yone i vhidza vhoṱhe vha kwameaho uri vha ṱhomphe na u shumisana na zwiimiswa zwa muvhuso zwine zwo hwedzwa maanḓa a u shuma zwa mulayo.5.3. Khorondangi i khou bvela phanḓa u ita zwoṱhe zwine ya kona u itela u tsireledza ikonomi na mushumo wa mveledziso wa ndeme une mabindu a muvhuso a vha na vhuḓifhinduleli khawo. Mazhendedzi a muvhuso a na vhuḓifhinduleli ha u ita mushumo we a hweswa wone nga nḓila ine a i khakhisi mushumo wa muvhuso kana u khakhisa ikonomi.5.4. Muphuresidennde Vho Jacob Zuma vho dzhenela Khonfarentse ya Dzitshakatshaka ya Vhurathi ya Tokyo ya nga ha Samithi ya Mveledziso ya Afrika (TICAD VI) ye ya farelwa Nairobi kha ḽa Kenya u bva nga ḽa 27 u swika ḽa 28 Ṱhangule 2016. Holwu ndi lwa u thoma TICAD i tshifarelwa Afrika u bva tshe ya thomiwa nga 1993.TICAD-VI yo fha Ṱhoho dza Mashango na Mivhuso ya Afrika tshikhala tsha ndeme tsha u ṱola zwo no swikelwaho na u shuma ha thendelano dza TICAD dze dza tendelaniwa khadzo tshifhingani tsho fhiraho dzine dza khou sedza kha u ṱavhanyisa nyaluwo na mveledziso ya Afrika. TICAD-VI yo dovha ya farwa kha ṅwaha wa u thoma wa u sedza u shuma ha adzhenda dza mveledziso ya ḽifhasi na ya dzingu, ine ya pfi Adzhenda ya 2030 u itela Mveledziso ya Tshoṱhe na Adzhenda 2063 khathihi na Pulane yayo ine ya ḓo Shumiswa kha Miṅwaha ya u Thoma ya Fumi. Zwi tshi tshimbilelana na hedzi adzhenda dza mveledziso, TICAD-VI yo amba nga mafhungo a tshimbilelanaho na thaidzo dze Afrika ya vha i tshi khou livhana nadzo u bva tshe TICAD-VI ya farwa Yokohama, ngei Japan nga 2013. Hezwi zwi katela vhudziki ha zwa nḓowetshumo, mutakalo na zwa matshilisano.Khabinethe i ṱanganedza u ḓivhofha he Phuraimi Minisiṱa Vho Shinzo Abe vha ita ha uri Japan ḽi ḓo kuvhanganya ṱhanganyelo ya $30 biḽioni kha zwikwama zwa phuraivethe na zwa lushaka u itela u bindudza Afrika kha miṅwaha miraru i ḓaho u itela u alusa u fhaṱiwa ha themamveledzisoGuvhangano ḽo vha na nyambedzano dzo khwaṱhaho dza kha vhubindudzi ha sekithara ya phuraivethe, zwa nḓowetshumo ya dziikonomi Afrika, u sika zwiimiswa zwa ikonomi zwa tshoṱhe, mutakalo na u thivhela madwadze angaho Ebola na Zika, u lwa na vhuthororisi, u funza na u manḓafhadza vhaswa vha vhuponi vhu shayaho u itela u vha thivhela uri vha sa ḓibadekanye na zwigwada zwa u ḓithuthubisa nga dzibomo na vhuthororisi.Ṱhoho dza mashango na mivhuso na vhone vho amba u ḓivhofha havho u itela u bvelaphanḓa na u khwaṱhisa maitele a TICAD na milayo i langaho ya foramu i re khagala ya dovha ya katela u dzhenisa vhathu vhanzhi vha kwameaho, u zwi vhea nga nḓila ine zwa tshimbilelana na adzhenda dza u thoma dza Afrika, u ombedzela zwa u sedzesa kha mveledziso ya vhathu, na u thoma u shuma nga vhukoni hu na maitele o vhekanyiwaho a u tevehelela zwi khou shumiwaho..5.5. Zwiwo zwa khethululo nga lukanda zwine zwa khou ambelwa Tshikolo tsha Nṱha tsha Vhasidzana tsha Pretoria zwi a vhiledzisa. Khabinethe i khoḓa u vha na tshivhindi ha vhagudi kha u ṱana khethululo na u dzhielwa havho fhasi tshikoloni. Vha tou vha vhalwi vha tshanduko ya zwa matshilisano, vhane vha ṱoḓea kha shango ḽashu kha u thathela kule zwa tshifhinga tsho fhiraho zwe zwa vha zwi tshi lwisa vhathu na u sendedza tsini zwa u swikela zwipikwa zwa Afrika Tshipembe ḽo faranesaho.Ri vhidza vhadzulapo vhoṱhe vha Afrika Tshipembe uri vha ṱhomphane vha dovhe vha farane kha u lwa na zwa khethululo nga lukanda kha lushaka lwashu. Lwendo lwashu lwa dimokirasi lwo fhaṱwa kha u konḓelelana na u ṱhomphana.  5.6. Na riṋe ri khou farana na dzimiḽioni dza maAfrika Tshipembe kha u fhululedza Tshigwada tsha Afrika Tshipembe kha vhukoni he vha vhusumbedza kha Mitambo ya Oḽimpiki ya Rio 2016. Tshigwada tsho hulisa shango ḽashu nga u wina mendele ya fumi kha mitambo yo fhambanaho, hu tshi katelwa na mendele mivhili ya musuku. Vhukoni vhu akhamadzaho nga Vho Wayde Van Niekerk kha u wina musuku kha 400m na u dovha vha vunḓa rekhodo ya ḽifhasi, na u gidima he ha mangadza nga ene nyanenge washu Vho Caster Semenya kha 800m zwine zwa ḓo dzula zwi mihumbuloni yashu lwa tshifhinga tshilapfu. 5.7. Khabinethe i fhululedza maAfrika Tshipembe na IEC kha tshipiḓa tshe vha tamba kha u vhona uri dziṅwe Khetho hafhu dza Muvhuso Wapo dzi tshimbile zwavhuḓi.  U ya kha shango ḽothe, khoro dzo ṱangana u nanga dzimeyara, vhalangadzulo na zwimebi zwihulwane kha vouthu dzi pfadzaho u itela dimokirasi ine ya khou shuma. Khabinethe i ṱuṱuwedza vhadzulapo uri vha ḓi isa phanḓa na u shela mulenzhe nga kha Komithi dza Dziwadi na dziṅwe nḓila dzi no dzhenisa zwitshavha kha muvhuso yapo.5.8. Nḓivhadzo ya ndaṱiso ya R1, 5 biḽioni ine ya khou fanela u badelwa nga ArcelorMittal, vhamagi vhahulwanesa vha tsimbi shangoni ḽashu, nge vha ita tshimbevha tsha u langana mitengo kha nḓowetshumo hei ya dzitsimbi, ine i tou vha ndaṱiso khulwanesa ye ya vhuya ya itelwa khamphani nthihi nga avho vhalangi vha zwa muṱaṱisano wa mitengo.Khamphani yo dovha hafhu, sa tshipiḓa tsha u lifha uyu mulandu, u ḓo shumisa iṅwe R4,6 biḽioni hafhu u khwinisa puḽanti dzavho na u khwinisa muṱaṱisano. Thendelano ya mbandelo i dovha ya ṋetshedza nḓila dza kuvhetshele kwa mitengo dzine dza ḓo kala vhukoni ha kuvhetshele kwa mitengo ya khamphani kha zwibveledzwa zwa tsimbi tswititi lwa tshifhinga tsha miṅwaha miṱanu.Hezwi ndi tshipiḓa tsha u tumbula na u lwa na zwa u shumisa maanḓa kha makete khathihi na u langana mitengo nga nḓila i si yone zwine zwi dzhiela fhasi kushumele kwa ikonomi, u ḓisa u ḓurelwa hu songo teaho nga dzifeme ngei fhasi na u vhulaha mishumo yapo. Muvhuso u dzula wo ḓiimisela u alusa vhubindudzi vhu no livhisa kha nyaluwo ya ikonomi, hu si tshimbevha tsha u langana mitengo tshine tsha imisa nyaluwo ya ikonomi fhethu huthihi.5.9. Ri ita khuwelelo kha maAfrika Tshipembe vhoṱhe uri vha shumise maḓi zwavhuḓi khathihi na u a vhulunga, nga u shumisana ri nga kona u vhona uri ri khou ḓi wana maḓi a sa ṱaheli na uri ndi zwa ndeme u dovha ra tsireledza themamveledziso dzashu dza maḓi.Hu na nyimele dza gomelelo dzine dzi khou ḓi ya phanḓa kha zwipiḓa zwiṅwe zwa shango na Gauteng ḽine zwa zwino ḽi khou dineswa nga Sisiṱeme ya Ṱhanganelo ya Mulambo wa Vaal une u khou ḽi vhea fhasi ha mutsiko.U lwa na tshiimo itshi, Muhasho wa Maḓi na Tshampungane tsho Kunaho u tshi khou shuma na SALGA, CoGTA na mimasipala u ḓo vhea nyiledzo ya kushumisele kwa maḓi ngei Ḓoroboni ya Ekurhuleni, Johannesburg, Tshwane na Mogale.Nḓisedzo ya maḓi ḓoroboni i ḓo fhungudzwa nga phesenthe dza 15 ngeno maḓi a tsheledzo a tshi ḓo fhungudzwa nga phesenthe dza 20. Nyiledzo a dzi koni u tinyea na uri zwi ḓo dzula zwo ralo u swika tshiimo tshi tshi fhira.  5.10. Mawanwa a Nyanganyelo dza Vhukati ha Ṅwaha dza Mbalo ya Lushaka nga Statistics SA o sumbedza uri mbalo ya lushaka yo aluwa u ya kha 55.9 miḽioni wa vhathu hune vhathu vha vho lavhelelwa u tshila u swika kha miṅwaha ya 62 ngeno mpfu dza vhana dzi tshi khou anganyelwa kha 33.7 kha vhana vha 1 000 vhe vha bebwa vha tshila. Khabinethe yo vhiledziswa nga u aluwa ha tshikalo tsha HIV u bva kha phesenthe ya 11.2 mahoḽa u ya kha phesenthe ya 12.7 nga 2016 vhane nga mbalo ndi 7.03 wa miḽioni ya vhathu vhane vha khou tshila na HIV.Khabinethe i kwengweledza maAfrika Tshipembe vhoṱhe uri vha thivhele u kavhiwa huswa ngauri vha ita ndingo naho hu luthihi nga ṅwaha, u ḓiḓowedza vhudzekani ho tsireledzeaho na uri vhanna na vhatukana vha humbule nga ha u dzhiela nṱha fhungo ḽa u fumbisiwa nga dokotela.5.11. Khabinethe yo dzhiela nṱha tsheo ya Khothe ya Ndayotewa kha zwa Mulayo wa Khwiniso ya Pfanelo dza Mbuedzedzo ya Mavu, we wa thomiwa nga 2014, u itela u dovha u vula mafhungo a shango a mbuedzedzo ya mavu.Khothe yo fha Phalamennde miṅwaha mivhili uri i dovhe i vuse mulayo kana u phasisa mulayo muswa. Tsheo i amba uri a hu tsha ḓo vha na dziṅwe mbilo ntswa dzine dza ḓo dovha dza dzhenisiwa u swika Mulayo Muswa u tshi ḓo phasisiwa wa ḓo kona u vulela mbilo ntswa.Khomishini ya Pfanelo dza Mbuedzedzo ya Mavu i ḓo vha i tshi khou amba na vhoramafhungo u sumbedzisa zwine zwa ḓo tevhelwa u ya phanḓa nga murahu ha tsheo ya khothe.5.12. Afrika Tshipembe ḽi ḓo fara Khongirese ya vhu 35 ya Ḓivhashango ya Lifhasi ngei Cape Town International Convention Centre u bva nga ḽa 27 Thangule u swika nga ḽa 4 Khubvumedzi 2016.Ndivho ya Khongirese ndi u shela mulenzhe kha u bvelela ha ṱhoḓisiso ya mutheo kha saintsi dza ḓivhashango. Vhuṱambo vhu ḓo vha vhu tshi khou ṱana Ḓivhashango na vhufa ha geoheritage ha dzingu khathihi na fhethu ha ḓivhashango na lunako lwaho. Khaedu dza zwa divhashango na dzone dzi do sedziwa.5.13. Khabinethe i livhisa ndiliso dzayo kha muṱa na khonani dza Minisiṱa na Muphirimia wa kale wa Vunḓu ḽa Kapa Vhubvaḓuvha, Vhafunzi Vho Arnold Makhenkesi Stofile. Vhafunzi Vho Stofile vho vha vhe muhali mulwela mbofholowo wa polotiki vhe vha shela mulenzhe kha thikho dzoṱhe dza u lwa Afrika Tshipembe, u tou thoma kha u lwa vho dzumbama na zwa u kuvhanganya mavhuthu, na u lilisana na zwitshavha zwa ḽifhasi na mulayotewa wa tshiofisi wa zwiimiswa zwa muvhuso.Khabinethe i dovha ya livhisa ndiliso dzayo kha miṱa ya miraḓo ya Mmbi ya Lushaka ya Afrika Tshipembe vhe vha xelelwa nga matshilo avho kha khombo ya bisi Clarens ngei Free State.Khabinethe i farana na Muphuresidennde Vho Jacob Zuma kha u livhisa ndiliso dzayo kha Muphuresidennde Vho H.E Sergio Mattarella, Muvhuso na vhathu vha Italy nga murahu ha midzinginyo mihulu ye ya rwa vhukati Italy, he ha fhedza ho lovha vhadzulapo vhanzhi na tshinyalelo khulu kha ḓorobo dzo vhalaho. Ri dovha ra tamela mashudu vho huvhalaho uri vha ṱavhanye u fhola.6. U tholiwa U tholwa ho itwa ho thoma ha khwaṱhisedzwa ndalukanyo dzavho na u sedzwa arali vha si na milandu. 6.1. Khabinethe yo amba ngaha u tholiwa ha Bodo ya zwa Mabufho ya  Afrika Tshipembe (SAA) na uri yo tendela u tholiwa hu tevhelaho:a) Vho Duduzile Cynthia Myeni (vho dovha vha tholiwa sa Mudzulatshidulo);b) Vho Mmakeaya Magoro Tryphosa Ramano (Mufarisa Mudzulatshidulo vha sa shumiho hone);c) Vho Bajabulile Swazi Tshabalala (mulanguli vha sa shumiho hone);d) Vho Thandeka Nozipho Mgoduso (mulanguli vha sa shumiho hone );e) Vho Nazmeera Moola (mulanguli vha sa shumiho hone);f) Vho Akhter Hoosen Moosa (mulanguli vha sa shumiho hone);g) Vho Gugu Sepamla (mulanguli vha sa shumiho hone);h) Vho Siphile Buthelezi (mulanguli vha sa shumiho hone);i) Vho Peter Holmes Maluleka (mulanguli vha sa shumiho hone);j) Vho Mzimkulu Malunga (mulanguli vha sa shumiho hone);k) Vho Dokotela Martha Mbatha (mulanguli vha sa shumiho hone); nal) Vho Peter Tshisevhe (mulanguli vha sa shumiho hone).Minisiṱa wa Gwama vha ḓo ṱangana na Bodo i kha ḓi bvaho u tholwa uri vha vha ṋetshedze sia ḽa kushumile nga nḓila ine vhafaramikovhe vha zwi vhonisa zwone.Mbudziso:Vho Donald LiphokoLuṱingo: 082 901 0766"
Tshiṱatamennde tsha Muṱangano wa Khabinethe wa ḽa 14 Khubvumedzi 2016,15 Sep 2016,https://www.gov.za/speeches/statement-cabinet-meeting-14-september-2016-15-sep-2016-0000,https://www.gov.za/ve/speeches/statement-cabinet-meeting-14-september-2016-15-sep-2016-0000,"1. U thomiwa ha mbekanyamushumo dza ndeme dza muvhuso1.1. Khabinethe i khou ṱuṱuwedzwa nga nyaluwo ya zwibveledzwa zwapo (GDP) ya 3.3% kha kotara ya vhuvhili ya 2016; zwe zwa bviswa nga Tshumelo ya Tshiṱatistiki ya Afrika Tshipembe. Nyaluwo ya 8.1% kha vhubveledzi na 11.8% kha zwa migodi na u eba zwi sumbedza u lwisa ha ikonomi kha zwifhinga zwi lemelaho zwa ikonomi. GDP yo aluwa nga R25 biḽioni u fhira kotara ya u thoma ya 2016 u swika kha nyanganyelo ya R1 068 biḽioni.  Ri khou dovholosa khuwelelo kha muvhuso, mabindu na tshitshavha u ṱanganyisa mbuelo dzi vhuedzaho dza matshilisano kha u vhona uri Pulane ya Mveledziso ya Lushaka (NDP), i khou shuma nga kha Pulane dza Mbuno dza Ṱahe u itela u isa phanḓa na u lwa na nyimele dza zwino dza ikonomi na u ṱutuwedza nyaluwo u itela u tikedza ikonomi na u thusa u vhulunga mishumo.  Hei i tou vha tsumbedzo ire khagala ya uri musi vhafarisani vhoṱhe – muvhuso, mabindu na vhashumi – vha tshi khou shumisana ri nga kona u swikela nyaluwo ya ikonomi zwine zwa ḓo kona u sika mishumo ine ya khou ṱoḓeesa.  1.2. Khabinethe yo ṱanganedza nḓivhadzo ya uri yunithi ya vhuvhili ya megawathi dza 800 (MW) ngei thandelani ya Tshiṱitshi tsha Muḓagasi tsha Medupi Limpopo yo no ṱanganyisiwa na giridi. Yunithi ya vhuṱanu ya tshiṱitshi tsha muḓagasi tshine tsha vha tshiṅwe tsha zwa rathi zwine zwa khou fhaṱiwa sa tshipiḓa tsha thandela ya 4 800 MW, tshine tsha ḓo thoma u shuma nga Ṱhafamuhwe 2018.  Hei ndi yunithi ya vhuvhili ya kha dza rathi ine ya khou thoma u shuma. Yunithi ya u thoma, kana Yunithi ya vhurathi, yo thoma u isa fulufulu kha giridi nga Ṱhafamuhwe 2015 na uri yo no dzhena kha u shuma lwa u vhuedza. Thandela yoṱhe ya yunithi dza rathi ya Medupi i khou lavhelelwa u vha yo fhela nga 2020.Hezwi zwi khou thusa u vhona uri giridi yo dzika zwine zwi khou khwaṱhisa u ḓo ṋetshedziwa ha muḓagasi hu si tshe na ṱhahelelo Afrika Tshipembe.Khabinethe i fhululedza Eskom kha u ita uri tshanduko khulwane nngafha i swikelwe, ine ya vha tshipiḓa tsha mbekanyamushumo khulwane ya u ṱavhanyisa zwa u fhaṱa, zwi tshi khou rangwa phanḓa nga vhurangaphanḓa vhuswa. Hezwi zwi khou thusa kha u dzika ha mashumele na mafarele a masheleni kha Eskom.  1.3. Khabinethe i dovholosa u amba nga ha u ḓivhofha hayo kha Mbekanyamushumo ya Thengiso nga Vhabveledzi vha Fulufulu vho Ḓiimisaho vhane vha ḓo bveledza mukovhe u vhonalaho wa muḓagasi zwine ndi tshipiḓa tsha ndeme tshine tsha tikedza mishumo na nyaluwo ya zwa ikonomi.  Hezwi zwi thusa kha u ṋetshedza na u wana nḓila yo fhambanaho ya u bveledza fulufulu. U ḓadzisa kha u ḓivhadza zwikili zwiswa na u wana ndambedzo ntswa kha nḓowetshumo, zwi ḓo dovha zwa shuma kha u vhambedza mashumele na mitengo.Hezwi zwi tikedza NDP ine ya vha yone i vhonaho ṱhoḓea ya Afrika Tshipembe kha u bindudza kha sisiṱeme yo khwaṱhaho ya themamveledziso ya ikonomi hune yo pulaniwa nga nḓila ya u tikedza zwipikwa zwa matshilisano na zwa ikonomi zwa vhukati na zwa tshifhinga tshilapfu.1.4. Khabinethe i khou dovha ya dzhiela nṱha u sainiwa ha Memorandamu wa u Pfesesana vhukati ha Zhendedzi ḽa Vhuendi ha Tshiporoni ha Vhanameli na China Communications Construction Company Limited uri vha sedze nḓila dzo fhambanaho dzi no konadzea kha mveledziso ya themamveledziso, ho katelwa Gondo ḽa Moloto ḽa Mveledziso ya Vhuendi ha Tshiporoni ḽine ḽi ṱanganyisa Gauteng na Mpumalanga.Memorandamu wa u Pfesesana yo sainiwa kha Foramu ya Vhubindudzi ha Vhuvhili ha Vhubindudzi ha Afrika ye ya dzhenelwa nga Muphuresidennde Vho Jacob Zuma ngei Guangzhou, Vunḓuni ḽa Guangdong, kha ḽa China.Thandela i ḓo shuma sa tshiṱavhanyisi tsha zwo thomiwaho zwa mveledziso ya ikonomi kha gondo ḽeneḽo na u mona kha u tandulula thaidzo ya tsireledzo, u ṱavhanyisa, u ḓitika ngaḽo, u sa ḓurelwa khathihi na u ḽi ṱanganyisa na dziṅwe tshumelo dza vhuendi ha nnyi na nnyi. Gondo ḽi ḓo khwinisa na ndeme ya vhutshilo vhuponi uho nga u fhungudza nyendo dzi no dzhia tshifhinga tshilapfu.   1.5. Khabinethe yo ṱalutshedzwa nga ha mivhigo ya zwo swikelwaho kha kotara ya u thoma, u bva nga Lambamai u swika nga Fulwi 2016, nga ha mashumisele a Mvelele. Muvhuso wo rekhoda zwo no swikelwaho zwine zwi khou shandukisa matshilo a vhathu ngeno zwi tshi khou dovha zwa tandulula thaidzo dzi kwamaho nḓisedzo ya tshumelo.U shumiswa ha Mbekanyamushumo ya Nyito dza Mvelele ndi u vhona uri zwipikwa zwa NDP zwi khou shuma, zwine zwi tou vha pulane ya Afrika Tshipembe ya u ri sendedza tsini na Bono 2030. Hezwi zwi shandulela kha u vha zwipikwa zwe zwa vheiwa kha Muhanga wa Vhukati ha Ṅwaha wa u Shuma nga Maano, une wa vha pulane ya muvhuso ya miṅwaha miṱanu ya u thoma ya u shumisa pulane ya NDP 2030, zwine zwi katela tshifhinga tsha 2014 u swika 2019.Ho no vha na khwiniso kha tshiimo tsha mutakalo zwine zwi vhonala kha zwisumbedzi zwa mutakalo wa tshitshavha sa u engedzea ha ndavhelelo ya u vhutshilo vhulapfu, u fhungudzea nga fhasi ha mpfu ṱhanu na u fhungudzea ha mpfu dza musi vhafumakadzi vha tshi dzadzefhala. Ho no vha na u khwinisea ha nḓisedzo dza tshumelo dza ndeme, ho katelwa vhuṱumanyi ha muḓagasi wa giridi na u si wa giridi, maḓi nga ngomu miḓini, vhuthathatshili na vhulangi ha malaṱwa. Fhedziha, hu kha ḓi vha na u salela kha vhuṅwe vhupo. U bva nga 1994, ho dzulela u vha na nḓisedzo ine ya ḓi dzula i tshi khou khwinisea ya thusedzo ya zwa matshilisano kha vhavhuelwa vha fhiraho 16 miḽioni, zwine zwi dovha zwa vha vhuṱanzi ha uri zwi khou shumela vhashai nga ngoho kha matshilo avho.Muhasho wa Vhudavhidzani (GCIS) u khou shuma na mihasho uri i kone u wana Tshigwada tsha Nyanḓadzamafhungo hune vha ḓo toolola zwoṱhe zwihulwane u bva kha mivhigo ya kotara.   1.6. Khabinethe i ṱanganedza Imbizo ye ya farwa nga Minisiṱa wa Ofisini ya Muphuresidennde kha Vhupulani, Tsedzuluso na Ndaulo ya Kushumele na Mudzulatshidulo wa Khomishini ya Vhupulani ha Lushaka, Vho Jeff Radebe kha u ṱhaḓula ho itwaho ha u ṱavhanyisa mbadelo dza vhaṋetshedzi vha tshomedzo (kana vhaṋetshedzi vha tshumelo) nga muvhuso hu sa athu fhela maḓuvha a 30 sa zwe zwa vhekanyiswa zwone.  U bva tshe Yunithi ya Tshipentshele ya thomiwa kha Muhasho wa Vhupulani, Tsedzuluso na Ndaulo ya Kushumele (DPME) u itela u shumana na thaidzo ya u sa badela vhaṋetshedzi vha tshumelo maḓuvha a 30 o vheiwaho a sa athu fhela, nomboro ya tsumbathengo dza vhukuma dzo no badelwaho nga Fulwi 2016 dzo vha dzi 17 668 dzine ndeme yadzo ndi R340 miḽioni.DPME na Vhufaragwama ha Lushaka vho engedza tshomedzo nnzhi kha u lwisa u tandulula thaidzo dza mbadelo kha vhaṋetshedzi vha tshumelo na tshomedzo. U swika zwino, ho no vha na senthara yo thomiwaho ine vha tou dzhena vha wana thuso ofisini dza Vhufaragwama ha Lushaka, vhane vha khou sedza kha zwivhudziswa zwa vhaṋetshedzi vha nḓisedzo na tshomedzo.  U ḓadzisa kha izwo, yunithi ya tshipentshele ya DPME na vhashumisani navho vha khou phaḓaladza mbekanyamushumo ya u tikedza zwe zwa sedziwa khazwo u itela u vhona mihasho ine ya khou kundelwa u itela uri vha pfe na u tandulula khaedu dzine dza khou swikisa kha u lenga kana u sa badela vhaṋetshedzi vha tshumelo kana tshomedzo.Nga tshifhinga tsha madalo haya, maitele oṱhe ane a tevheliwa musi hu tshi khou itwa mbadelo dza tsumbathengo o lavheleswa, hune zwa ima hone ha vhonala ha kona u thuswa mihasho kha u shumisa maga a khwiniso.2. Tsheo dza ndeme dza khabinethe2.1. Afrika Tshipembe hu ḓo farelwa hone Muṱangano wa vhu17 wa Khonfarentse ya Mahoro (COP17) u ya kha Guvhangano ḽa Dzitshaka ḽa Mbambadzo ya Zwipishisi zwa Ḓaka zwine zwi no Shavhelwa u Ngalangala zwa Fauna na Flora (CITIES) ngei Sandton Convention Centre u bva nga ḽa 24 Khubvumedzi u ya kha ḽa 5 Tshimedzi 2016. Hu na Mahoro a 181, CITES i dzula i yone thulusi ine ya vhesa na maanḓa kha u vhulunga biyodaivesithi nga kha kulangele kwa mbambadzo ya flora na fauna. Mahoro a CITES na vhalavhelesi vha khou lavhelelwa u ḓo dzhena tshoṱhe kha nyambedzano na u dovha vha ḓa na thandululo dzine dza dzine dza ḓo takula mushumo une wo no vha kati nga ha mbambadzo ya flora na fauna.Afrika Tshipembe ndi murangaphanḓa wa ḽifhasi kha zwa u vhulunga mupo nga kha u shela mulenzhe haḽo hu vhonalaho nga thendelano ya zwa mupo na zwiimiswa zwinzhi zwi ngaho CITES, Guvhangano nga ha Zwipishisi zwi khou Ṱhoṱhelaho na Guvhangano nga ha Biological Diversity. Sisiṱeme ya shango ḽashu yo ḓibvisaho ya vhupo ho tsireledziwaho vhu ṱodou katela 5.5% ya vhupo ha nnḓa shangoni, Vhupo ha Vhufa ha Ḽifhasi ha rathi na zwiko zwiṋa zwa bayosife.        2.2. Minisiṱa wa Muhasho  wa Themamveledziso ya Vhudavhidzani na Tshumelo dza Poswo, Vho Dokotela Siyabonga Cwele vha ḓo dovha vha ranga phanḓa vhurumelwa u ya kha Khongorese ya Ḽifhasi ya vhu26 ya Yunioni ya Zwiposwa zwa Ḽifhasi (UPU), ine ya ḓo farelwa Istanbul, kha ḽa Turkey u bva nga ḽa 20 Khubvumedzi u swika nga ḽa 7 Tshimedzi 2016. UPU ndi zhendedzi ḽine ḽi tou vha ḽone kha UN ḽine ḽi sedzesaho kha u shandula sekithara ya zwa dziposwo u ya kha ya tshi zwinozwino na u engedza zwibveledzwa zwa dziposwo u itela uri zwi kone u swikela ṱhoḓea dza vhupo ha zwa dziposwo shangoni ḽoṱhe  kha sentshara ya vhu 21. Khongirese ndi ya vhuṱhogwa kha Afrika Tshipembe sa izwi Poswo ya Afrika Tshipembe i tshi tou vha yone mutambi muhulwane wa nḓisedzo ya tshumelo ya muvhuso na uri yo kwakwanyiswa na NDP, nga kha Thandululo dza Lushaka na u phaḓaladziwa ha nḓisedzo ya tshumelo dza Muvhuso na dza masheleni u ya vhuponi ha mahayani na zwitshavhani zwine a zwiathu u bveledzisiwa.2.3. Khabinethe yo gaganyelwa nga ha zwo no swikelwaho zwa nga ha ndugiselo dza Mitambo ya Commonwealth ya 2022 ine ya ḓo farelwa Ḓoroboni Khulwane ya Durban.  Vhubindudzi ha themamveledziso dza iyo Mitambo vhu khou lavhelelwa u ḓo ḓisa mbuelo dza tshoṱhe dza ḓorobo ine mitambo ya khou farelwa hone, ine ya ḓo shumisa na themamveledziso dze dza ḓo siiwa nga Tshiphuga tsha Ḽifhasi tsha FIFA tsha 2010. Hezwi zwi khou ḓadzisa uri ri ḓivhee kha mimakete ya ḽifhasi zwa ḓo dovha zwa ṋetshedza zwikhala zwa u kunga na u alusa vhuendelamashango khathihi na vhubindudzi thwii ha vhabvannḓa.  Mitambo ya 2022 Commonwealth i khou lavhelelwa u ḓo vhuedza ikonomi nga R20 biḽioni, zwine zwi tshi shandulelwa kha nyaluwo ya GDP zwi ḓo vha R11 biḽioni.  Hezwi zwi dovha zwa vhea shango sa fhethu ha vhuendelamashango ha mitambo na u dovha u ṋea tshikhala Tshigwada tsha Afrika Tshipembe.   2.4. Khabinethe i khou dzhiela nṱha ḽiṅwalo ḽa ndaela ya khothe ḽo ṋetshedzwaho Muṅwaleli wa Khabinethe nga Mutsireledzi wa Tshitshavha. Ḽiṅwalo ḽa ndaela ya khothe ḽi khou humbela Muṅwaleli wa Khabinethe u ṋetshedza milevho nga miraḓo ya Khabinethe na dziminetse nga Khabinethe, ya tshifhinga tsha u bva Ḽara 2015 u swika Lambamai 2016, hune ho rekhodiwa u tholiwa ha Dziminisiṱa pfareli musi Minisiṱa dzo teaho dzi seli.Khabinethe yo tendela u ṋetshedza Mutsireledzi wa Tshitshavha milevho. Fhedziha, sa izwi Muphuresidennde wa Afrika Tshipembe vha vhone vha no thola Dziminisiṱa na Vhafarisa Dziminisiṱa u ya nga zwiteṅwa 91 na 98 zwa Mulayotewa, ayo mafhungo ha athu swika kha Khabinethe, zwenezwo hedzi rekhodo a dzi na dziminetse dzi sumbedzaho uri ndi tsheo dza Khabinethe.3. Milayotibe3.1. U anḓadziwa ha Mulayotibe wa Khwiniso ya Zwikambi wa 2016 zwo tendeliwa u itela vhukwamani na tshitshavha nga vhuphara. Hoyu u khou khwinisa Mulayo wa Zwikambi wa Lushaka, 2003 (Mulayo 59 wa 2003). Hoyu wo tendelwa khathihi na Mbekanyamaitele ya Zwikambi ya Lushaka ya u fhedzisela, ine i khou sedza kha khaedu dzine dza kanganyisa u shuma zwavhuḓi ha Mulayo na u kombetshedza mvetomveto ya Mulayotibe.  Mulayotibe u khou sedza kha uri zwikambi zwi kwama hani zwa matshilisano na ikonomi, u ongolowa ha tshanduko, u vhea tshikalo tshi fanaho kha zwihulwane zwa kulangele na kulangele kwa vhufarisani kwo khwiniseaho, u fhelisa zwa u bveledza na u rengisa zwikambi zwi siho mulayoni, khathihi na khaedu dzi kwamaho vhukoni ha kulangulele kha Maanḓa a Ndango ya Zwikambi ya Lushaka.U dzhenelela uhu hu dovha ha sedza kha u fhungudza tshinyadzo ya ikonomi na ya zwa matshilisano na zwiṅwe zwitshinyadzi zwi ḓaho nga u shumisa zwikambi nga nḓila i si yone, u vhekanyulula nḓowetshumo ya zwikambi khathihi na u engedza tshumisano vhukati ha masia oṱhe a muvhuso.Zwi tshimbilelana na zwihulwane zwa NDP zwa u vhona uri hu na mavhusele a shumaho, tsireledzo ya zwa matshilisano na u sika mishumo. Mulayotibe u ḓo tou topola kha zwinzhi, u thivhela vhuvhambadzi vhu siho mulayoni, u engedza mbekanyamushumo dza u funza na dza u tsivhudza, na u dovha u thusa kha mbekanyamushumo dzo engedzwaho dza u thusa u vhuedzedza na u funza avho vhane vho no goḓombela kha zwikambi.  3.2. Khabinethe yo tendela Mulayotibe wa Mvetomveto wa Khwiniso ya zwa u Gembuḽa wa Lushaka wa 2016, vhupfiwa u bva kha tshitshavha nga vhuphara. Mulayotibe u khou sedza kha khaedu dzine dza kanganyisa u shuma zwavhuḓi ha Mulayo wa Gembuḽa wa Lushaka, 2004 (mulayo 7 wa 2004).  Mulayotibe u khou sedza kha u vhona uri hu na tshumisano kha mavhusele na uri mishumo wa vhulavhelesi i khou khwinisea na uri vhungoho ha kulangele khathihi na zwo vhifhaho zwa u gembuḽa zwi ḓo fhungudzeswa. Mulayotibe u ḓo vhona uri u sedze kha zwiito zwa u gembuḽa zwire hone na uri hu si tsha ḓivhadzwa zwiṅwe zwiito zwiswa.Mulayotibe u ḓo vhona uri zwigwada zwine zwi shaya tsireledzo sa vhana, na vhane vho no vha na dzema ḽa u gembuḽa vho tsireledzea na uri vha ḓo kona u wana thuso u bva kha zwiimiswa zwi no nga Maanḓa a Ndango ya zwa u Gembuḽa.Zwo dzudzanyiwa nga nḓila ya vhuṱali uri zwi tshimbilelane na zwihulwane zwe zwa vhekanyiwa kha NDP hu na kuvhonele kwa u itela mavhusele a shumaho, tsireledzo ya zwa matshilisano, u sikiwa ha mishumo, vhuḓimvumvusi na vhuḓigeḓi.4. Mbekanyamushumo dzine dza khou ḓa  4.1. Minisiṱa vha Muhasho wa Vhushaka ha Dzitshakha na Tshumisano Vho Maite Nkoana-Mashabane, vha ḓo ranga vhurumelwa phanḓa u ya kha Samithi ya vhu17 ya Dzangano ḽa Non-Aligned (NAM) fhasi ha thero “Mulalo, u Langa na u Farisana u itela Mveledziso” ine i ḓo farelwa Venezuela u bva nga ḽa 17 u swika kha ḽa 18 Khubvumedzi 2016.NAM ndi tshigwada tshihulwanesa nnḓa ha UN na uri tshi tendela mashango a khou bvelelaho u ṱuṱuwedza mafhungo a ḽifhasi na u vhona uri madzangalelo avho a dzhielwa nṱha.4.2. Muphuresindennde Vho Zuma vha ḓo rangaphanḓa vhurumelwa u ya kha Sesheni ya vhu 71 ya Guvhangano Guṱe ya Mbumbano ya Dzitshaka (UNGA) ine ya ḓo farelwa ngei Ofisini Khulwane dza UN ngei New York u bva nga ḽa 18 u swika kha ḽa 22 Khubvumedzi 2016.Nga ḽa 1 Phando, Zwipikwa zwa 17 zwa Mveledziso ya Tshoṱhe (SDGs) zwa Adzhenda ya Mveledziso ya Tshoṱhe ya 2030, ye ya tendiwa lwa tshiofisi nga vharangaphanḓa vha ḽifhasi nga Khubvumedzi 2015, i khou thoma u ḓo shuma. Kha miṅwaha i fhiraho 15 iḓaho, mashango a ḓo lwisa nga hune a kona u fhelisa nyimele dzoṱhe dza vhushai u lwa na u sa lingana na u sedza kha mafhungo a tshanduko ya kilima ngeno a tshi khou vhona uri a huna ane a sielwa nnḓa.  4.3. Mufarisa Muphuresidennde Vho Cyril Ramaphosa vha ḓo ranga phanḓa lushaka kha U Pembelela Ḓuvha ḽa Vhufa nga ḽa 24 Khubvumedzi 2016 ngei Tshiṱediamu tsha Galeshewe, Kimberley, kha ḽa Kapa Devhula. Heḽi ḓuvha ḽi khou pembelelwa fhasi ha thero: “U Pembelela Lupfumo lwa Vhathu nga u Ṱanganedza Vhuvha Hashu sa maAfrika.”4.4. Khonfarentse ya Dzitshaka ya Mveledziso ya Tshoṱhe i ḓo farwa New York nga ḽa 21 u ya kha ḽa 22 Khubvumedzi 2016 fhasi ha thero: “U ya Phanḓa: DziSDG dzi tshi khou zwi Ita zwi tshi Vhonala.”Tshipikwa tsha khonfarentse iyi ndi u topola na u kovhelana thandululo dzo ḓisendekaho nga vhuṱanzi vhu no tou vhonala vhune ha nga tikedza dziSDG. Khonfarentse i ṱanganyisa muvhuso, vhoramaṅwalo, UN, Mazhendedzi a Dzitshaka, madzangano a si a muvhuso na zwiimiswa zwa fhasi vhathuni.  4.5. Khabinethe i ṱanganedza vhuṱambo ha anivesari ya miṅwaha miṱanu ya Vhufarisani na Muvhuso vhu re Khagala (OGP) kha mikano ya UNGA, ngei New York nga ḽa 20 Khubvumedzi 2016.Kha hovhu vhuṱambo, ndi hune vhuimo ha Mudzulatshidulo o Rangaho Phanḓa OGP ha ḓo ṋekedzwa lwa tshiofisi nga Afrika Tshipembe. Vhu ḓo dzhenelwa nga Ṱhoho dza Mashango na Mivhuso, vharangaphanḓa vha zwiimiswa zwa vhadzulapo na vhaṅwe vha kwameaho vhe vha shela mulenzhe nga ṱhuṱhuwedzo ya u bvelela ha dziOGP. Afrika Tshipembe ḽo wana vhuimo ha Mudzulatshidulo o Rangaho Phanḓa kha Vhufarisani kha Samithi ya Mexico nga Tshimedzi 2015.Sa izwi Ṱhoho dza Mashango na Mivhuso ya malo vho farisana na vharangaphanḓa vha zwiimiswa zwa vhadzulapo zwa ṱahe musi vha tshi rwela ṱari Vhufarisani na Muvhuso vhu re Khagala kha mikano ya UNGA nga 2011, vhufarisani hovhu vhu mangadzaho ho no aluwa u ya kha mivhuso ya 70 na zwigidi zwa zwiimiswa zwa vhadzulapo u ya kha shango ḽothe nga vhuphara, hu na u ḓivhofha ha vhukuma hu fhiraho 3 000 ha u alusa u vha khagala na u vha na vhuḓifhinduleli nga mivhuso khathihi na u khwinisa u shela mulenzhe nga tshitshavha.4.6. Minisiṱa vha Muhasho  wa Themamveledziso ya Vhudavhidzani na Tshumelo dza Poswo, Vho Dokotela Siyabonga Cwele, vha ḓo ranga phanḓa vhurumelwa ha Afrika Tshipembe u ya kha Khomishini ya Burodobende ya UN, hune muṱangano wa ḓo farelwa New York nga ḽa 18 Khubvumedzi 2016.  Khomishini yo fhiwa mushumo wa u sedza kha mashumele a vhuṱali ane a ḓo ṱumanya vhathu vha biḽioni nṋa vhane zwa zwino a vha na vhuṱumanyi ha burodobende kana inthaṋethe ya luvhilo i sa ḓuresiho. Muṱangano wa naṅwaha u ḓo ṱola na u vusuludza mashumele a vhuṱali ha zwino ha kona u itwa tsheo ya uri hu ḓo shumiswa hani tshifhinga tshi ḓaho u itela u alusa u shumisa burodobende kha mveledziso ya tshoṱhe.4.7. Ṅwedzi wa Vhuendi nga Tshimedzi 2016 u ḓo fariwa nga fhasi ha thero: “Roṱhe ri khou isa Afrika Tshipembe Phanḓa.” Mbekanyamushumo ya ṅwedzi woṱhe i ḓo vha i tshi khou ṱana thandela dza themamveledziso dza vhuendi, u alusa zwa u shumisiwa ha vhuendi ha nnyi na nnyi na u ambesa nga ha zwo thomiwaho zwa tsireledzo magodoni shangoni ḽashu.Muvhuso u khou bindudza kha sekithara ya vhuendi vhune vhu tshipiḓa tsha Pulane dza Mbuno dza Ṱahe u itela u ṱuṱuwedza mveledziso na u sika mishumo. Vhubindudzi hashu kha vhuendi ha nnyi na nnyi ndi tshipiḓa tsha u fhata na u shuma ha vhuendi ha nnyi na nnyi vhune ha ṱumana u ya kha shango ḽoṱhe nga vhuphara.Vhubindudzi kha vhuendi vhu ḓo thusa u alusa ikonomi na u tandulula khaedu dza u shayea ha mishumo, vhushai na u sa lingana. Vhubindudzi hashu kha vhuendi vhu khou vhea shango ḽashu sa fhethu hune ha kokodza vhubindudzi.  5. Vhuimo ha khabinethe ha ndeme kha mafhungo a mupo5.1. Khabinethe i ṱanganedza mvelele u bva kha Samithi ya Vharangaphanḓa ya G20,   ye Muphuresidennde Vho Jacob Zuma vha i dzhenela, he madzangalelo a vha Vhukovhela a dzhielwa nṱha.Samithi ye ya farwa fhasi ha thero:” Ho Livhiwa kha Ikonomi ya Ḽifhasi ya Inovesheni, i khou Vusuludzwaho, yo Ṱumanaho ya dovha ya Katela”, yo ambesa  nga hezwi zwa vhuṱhogwa: i) U Vula Nḓila Ntswa ya Nyaluwo, ii) Zwa Ikonomi ya Ḽifhasi i Shumaho Zwavhuḓi nga Vhukoni na Mavhusele a Masheleni, iii) Mbambadzo na Vhubindudzi ho Khwaṱhaho ha Dzitshaka, iv) Mveledziso yo Farekanaho i Katelaho, na v) maṅwe mafhungo ane a kwama Ḽifhasi sa Khundelo ya u Langa Tshitzhili (AMR).Kha u khwaṱhisa mashumele maswa sa khoṋo khulwane ya nyaluwo kha shango ḽïṅwe na ḽïṅwe na ikonomi ya ḽifhasi, G20 yo ṱemmbedzela Pulane kha Nyaluwo ya Inovesheni sa adzhenda ntswa i katelaho  mbekanyamaitele na mielo nga ngomu na u ya hoṱhe kha zwa mashumele a vhuṱali, mvutsheledzo ntswa ya nḓowetshumo na ikonomi ya didzhithaḽa.Nṱha ha izwo, Pulane Ntswa ya G20 ya Nyito ya Mvutsheledzo ya Nḓowetshumo  i khou dzhia tshikhala tshine mvutsheledzo ntswa ya nḓowetshumo ya khou ṋea kha nḓowetshumo, nga maanḓa kha tshumelo dzi tshimbilelanaho na vhubveledzi. Hezwi zwi katela thikhedzo ya zwa nḓowetshumo kha mashango a khou bvelelaho, nga maanḓa  ayo a Afrika na Mashango a re Fhasisa kha u Bvelela (dziLDC). Na uri u rwelwa ṱari ha zwo Thomiwaho nga G20 kha u Tikedza Nḓowetshumo Afrika na dziLDC zwi khwaṱhisa nyaluwo yo katelaho na khonadzeo ya mveledziso nga kha zwikhala zwo vhalaho zwa mbekanyamaitele zwine vha nga nanga nga u tou funa.Kha u shela mulenzhe kha u fhaṱa sisiṱeme ya zwa masheleni i re khagala ya dovha ya khwaṱha u itela u tikedza nyaluwo na mveledziso ya tshoṱhe, ḽidzinginywa nga Afrika Tshipembe ḽa masheleni a no dzhena na u bva zwi siho mulayoni u bva kha mitengo ya mbambadzo i songo vheiwaho zwone, zwe vha ri zwi sedziwe nga Tshiimiswa tsha Mbambadzo tsha Ḽifhasi, ḽo ṱanganedzwa. U tandulula hei khaedu ndi khoṋo ya u hoṋolola masheleni ane a nga shumiswa nga mivhuso ya Afrika kha u vhona uri Zwipikwa zwa Mveledziso zwa Tshoṱhe zwi khou shuma khathihi na mbekanyamushumo dzavho dza mveledziso.  5.2. Khabinethe i dovha ya ombedzela uri ndi vhuḓifhinduleli ha maAfrika Tshipembe vhoṱhe u lwisa nga hune vha kona kha u vhulunga maḓi na u a shumisa zwavhuḓi, hezwi zwi tshi katela u lugisa phaiphi dzi khou bvuḓaho na u ṱhogomela themveledziso dza nnyi na nnyi zwitshavhani zwashu. U tsa ha maḓi madamuni zwo kombetshedza u ita nyiledzo dza mashumisele a maḓi mavunḓuni o vhalaho  zwenezwino na kha vunḓu ḽa Gauteng.Ri tea u shumisana kha u tikedza zwitshavha zwashu zwine zwa khou lemelwa nga u vhiga u tshinyadziwa na u tswiwa ha themamveledziso kha vho teaho. Muvhuso u na ndavha na tshenzhemo ya u lemelwa ha vhathu vhashu kha vhupo vhu  kwameesaho na uri Tshigwada tsho Vhumbiwaho nga Dziminisiṱa tshi khou Shumaho na zwa Gomelelo vho sumbedzisa u shumesa hune ha khou itwa ha ṱhaḓulo ine ya vha hone kha vhupo ho tsikiwaho.Ṱhaḓulo dza tshifhinga tshipfufhi na tshilapfu dzi khou shumisiwa ngeno zwa u ṱola na u pima zwi khou shumiwaho zwi tshi khou ya phanḓa, Muhasho wa Tshumisano ya Mavhusele na Zwa Sialala nga kha Senthara ya vhulangi ha Zwiwo zwa Lushaka u khou bvela phanḓa na u tshimbidza zwa tshiimo tsha gomelelo na ṱhahelelo ya maḓi shangoni ḽashu, vha tshi khou shumisana na sekithara dzoṱhe na ya phuraivethe.  5.3. Khabinethe i farana na lushaka kha u takalela mashumele a Tshigwada tsha Afrika Tshipembe vhane vho dzhenela mitambo ya Vhaholefhali Rio 2016 ngei Brazil u bva nga ḽa 7 u swika nga ḽa 18 Khubvumedzi. Havha vhagidimi vha khou takula lushaka lwashu na uri vha khou bvela phanḓa na u fhaṱa zwa u ḓivhea vhukoni nga u shuma zwavhuḓi mitamboni ya Vhaholefhali. Khabinethe i khou fhululedza tshigwada kha u wina mendele dza ṱahe: miraru ya musuku, miraru ya siḽivhere na miraru ya buronze. Khabinethe i fhululedza vhagidimi vha tevhelaho kha u wina mendele ya musuku: mubammbeli Vho Kevin Paul, Vho Hilton Langenhoven kha nzambo ya fhasi na Vho Charl du Toit kha mbambe ya u gidima mithara dza 100.5.4. Khabinethe i ṱanganedziwa u bvisiwa ha mbalombalo ya vhugevhenga ya 2015/16 nga Tshumelo ya Mapholisa ya Afrika Tshipembe ine ya khou sumbedza maitele a uri vhugevhenga nga u angaredza ho fhungudzea shangoni ḽoṱhe.  Naho ri tshi khou fhululedza u fhungudzwa ha vhuṅwe vhugevhenga nga SAPS, hu na u vhilaela hune ha vha hone ha vhugevhenga ha khakhathi dzi shushaho vhune vhu khou hulela nga maanḓa mabulayo.U lwa na vhugevhenga ndi vhuḓifhinduleli ha muṅwe na muṅwe. Roṱhe ri tea u shuma na SAPS u itela u swikela tshipikwa tshashu tshi fanaho tsha zwitshavha zwo tsireledzeaho, ḓorobo dzo tsireledzeaho na shango ḽo tsireledzeaho. Hezwi zwi ḓo alusa u shumisana vhukati ha masia oṱhe a vha shumaho na mulayo u itela u fhungudza vhugevhenga.  5.5. Khabinethe i humbudza vhabadeli vha muthelo vhane vha humisa muthelo wavho nga tshanḓa kana nga poswo uri 23 Khubvumedzi 2016 ḽine ḽa vha ḽone ḓuvha ḽa u vala kha u humisa mithelo yavho ya 2016 ḽi khou swika nga u ṱavhanya.Khabinethe i tama u livhuwa vhabadeli vha muthelo vhane vho no humisa mithelo yavho. Mbuelo ine ya kuvhanganyiwa nga SARS i thusa muvhuso kha u ṋetshedza tshumelo kha dzimiḽioni dza maAfrika Tshipembe vhane vha i ṱoḓesa.5.6. Khabinethe i dzhiela nṱha u lwisa hune vhaswa vha ṱangana naho musi vha tshi khou lingedza u ḓifunza nga vhone vhaṋe. Muvhuso u dzula wo ḓivhofha kha u vhona uri vhoṱhe vha wane pfunzo i swikeleleaho nahone ya ndeme. Ndambedzo ine ya vha hone nga kha Tshikimu tsha Lushaka tsha Thuso ya Masheleni a Mugudi zwa zwino tshi na R14 582 biḽioni, na uri tshi thusa u vhona uri vhagudi vha shayaho ngeno vha tshi ḓidinela pfunzo dzavho vha kone u swikela pfunzo kha yunivesithi dzoṱhe dza nnyi na nnyi dza 26 na magudedzi a 50 a nnyi na nnyi a Pfunzo ya Thekiniki ya Mishumo ya Zwanḓa na Vhupfumbudzi (TVET).U ya nga Mbalombalo ya Afrika Tshipembe ya 2015 ya Savei ya Miṱa nga Vhuphara: ‘Mvelele dza pfunzo dzi khou waniwaho dzi khou ya dzi tshi khwinisea zwenezwi zwiimiswa na tshumelo ya zwa pfunzo i tshi khou ḓi ya phanḓa na u khwinisea. Vhukati ha vhathu vha miṅwaha ya 20 na u fhira, phesenthe ya vhe vha phasa Gireidi ya 12 sa dzone ndalukanyo dzavho dza pfunzo dza nṱhesa  yo aluwa u bva kha 21,9% nga 2002 u ya kha 28,0% nga 2015. Phesenthe ya vhathu vha re na ndalukanyo dza pfunzo dza nṱha na yone yo aluwa u bva  kha 9,3% u ya kha 14,1%’. Khabinethe i kha ḓi vha yo ḓivhofha kha u swika hune ya ṋetshedza pfunzo ya fhedzi kha vhashai, u ya nga hanefha hune masheleni a ri tendela ngaho.  Bono ḽashu ḽa tshifhinga tshilapfu ḽa pfunzo ya nṱha ḽi ḓo ḓivhadzwa zwavhuḓi nga Khomishini ya Vhuṱoḓisisi kha zwa Ndambedzo ya Pfunzo ya Nṱha na Vhupfumbudzi, ine zwa zwino yo dzula na uri i khou lavhelelelwa u penndela mushumo wayo nga 30 Fulwi 2017. Ri vhidza vhoṱhe vha kwameaho uri vha fhe tshikhala Khomishini ya Vhuṱodisisi kha zwa Ndambedzo ya Pfunzo ya Nṱha na Vhupfumbudzi tsha u penndela mushumo wayo. Ri tshi shumisana ri nga kona u wana thandululo dza tshoṱhe dzine dzi a konadzea.5.7. Khabinethe i khou vhilaedzwa nga u dovha u vuwa ha migwalabo ya dzikhakhathi kha zwiṅwe zwiimiswa zwa pfunzo ya nṱha. U tshinyadziwa ha ndaka ndi vhugevhenga vhune vhu fhambana na mafhungo a vhukuma.Ndaka ye ya tshinyadzwa i katela ḽaiburari, sa zwe zwa vhonala ngei Yunivesithi ya Kwazulu-Natal, bugu na themamveledziso zwine a zwi ṱanganedzei na uri zwi kwashekanya lupfumo lwa nḓivho lwe lwa kuvhanganyiwa tshifhinga tshilapfu. Hezwi ndi zwiito zwa vhugevhenga vhune mazhendedzi a zwa mulayo a tea u shumana naho vho khwaṱha.   Hezwi zwiito zwi vhea mutsiko une wo no vha hone kha tshomedzo dzine a dzi lingani kha u ṋetshedza pfunzo kha vhashai. Khabinethe i vhidza vhurangaphanḓa hoṱhe ha vhagudi uri vhu farisane na mbidzo ya u tsireledza themamveledziso na tshomedzo dzoṱhe dza ndeme dza yunivesithi dzine dza vha tshipiḓa tsha vhufa ha lushaka lwoṱhe lwa maAfrika Tshipembe.   Muvhuso wo zwi pfa zwililo zwe vhagudi vha ḓa nazwo, zwine zwoṱhe zwi khou lavhelesiwa. Ri khou shumisana na mahoro oṱhe a kwameaho u itela u wana thandululo ya tshoṱhe.5.8. Khabinethe i khou vhaisala nga u lozwea ha matshilo lu vhavhaho lwa vhaeba mugodi zwi siho mulayoni vhe vha lovhela kha mugodi we wa vha u si tsha shuma wa Langlaagte. Hezwi zwiwo zwi khou ri sumbedza khombo dza u eba mugodini zwi siho mulayoni sa zwiito zwi siho mulayoni zwine zwa vhea matshilo a tshitshavha kha tshutshedzo.Muhasho wa Zwiko zwa Mineraḽa u khou shumisana na mazhendedzi a zwa mulayo u vhona uri vhatshinyi vha khou ḓiswa buguni dza mulayo, nga maanḓa vharangaphanḓa vha zwiito zwi siho mulayoni vhane vha khou ḓi bvela phanḓa na mbambadzo dza mineraḽa zwi si mulayoni.  Khabinethe i vhidza vhoṱhe vhakwameaho uri vha shumisane na khamphani dza zwa migodi u itela u fhelisa u eba migodini zwi siho mulayoni shangoni ḽashu. Muhasho u khou shuma na khamphani dza migodi na uri vho no vala migodi i fhiraho 200 ye ya vha i si tsha shuma fhedzi ye ya vha i tshi vho shumiswa nga vhaeba migodi zwi siho mulayoni.5.9. Khabinethe i fhululedza Muhasho wa Pfunzo ya Mutheo kha u wina tshiphuga tsha Ḽitheresi ya Dzitshaka tsha UN kha zwa Pfunzo, zwa Saintsi na Tshiimiswa tsha zwa Mvelele (UNESCO) he vha winiswa nga Kha Ri Gude Mass Literacy Campaign.  Zwiphuga zwa UNESCO zwa Ḽitheresi ya Dzitshaka zwi avhelwa u ya nga vhukoni na mashumele maswa kha buḓo ḽa ḽitheresi.Kha Ri Gude Mass Literacy Campaign yo thomiwa u itela u fhungudza mbalo ya vha sa koni u vhala na u ṅwala Afrika Tshipembe, na uri yo no vhuedza vhathu vha 4.7 miḽioni vhuponi ha mahayani na dziḓoroboni. Hu ṋetshedzwa nga nyambo dzoṱhe dza tshiofisi dza 11 ho katelwa na bureiḽi.  5.10. Khabinethe i fhululedza muAfrika Tshipembe wa muimbi wa sopurano Vho Pretty Yende vhe u takuwa havho u vha ṋaledzi ya ḽifhasi ḽoṱhe vha tshi khou tou bva fhethu  hu sa vhuyi ha ḓivhalekana ngei Piet Retief zwi tou vha ṱhuṱhuwedzo kha riṋe roṱhe. Kha huṅwe u imba he vha vhuya vha hu dzhenela, vha khou lavhelelwa u vha vha kha mutevhe wa vhane vha ḓo vha vha kha opera ya Lucia di Lammermoor ngei Opéra Bastille, kha ḽa Paris ṅwedzi u ḓaho na uri nga Nyendavhusiku vha ḓo vha vha tshi khou tamba vhe na vhuimo kha Roméo et Juliette kha Metropolitan Opera House ngei New York.  .5.11. Khabinethe i fhululedza Vho Esther Mahlangu, mutsila vha Mundebele vha ḓivheaho ḽifhasini ḽoṱhe vha dovha vha vha muavhelwa wa tshiphuga tsha Ikhamanga tsha Vhudziki ha Lushaka lwa Afrika Tshipembe. Vhomme Mahlangu na BMW vha ḓo vha vha tshi khou ita luswayo lwa Anivesari yavho ya vhu25 ha vhushumisani vhomakone kha Frieze Art Fair ngei London vhukati ha ḽa 5 na ḽa 9 Tshimedzi 2016.   5.12. Khabinethe i farisana na maAfrika Tshipembe kha u pembelela vhutshilo ha Vhomme Winnie Madikizela-Mandela kha ḓuvha ḽavho ḽa mabebo ḽa miṅwaha ya 80. Vhane vha ḓivheesa nga uri “Mme Mulwela Mbofholowo”, Vhomme Winnie ndi muhali mulwela mbofholowo vha dovha vha vha ṱhuṱhuwedzo kha vhafumakadzi vha konḓelelaho hu tshi khou lemela u ya kha shango ḽothe nga vhuphara.   Khabinethe i livhisa ndiliso dzayo kha:5.13. Muṱa na khonani dza muimbi wa opera vhane vha ḓivhea ḽifhasini ḽoṱhe vhe vha bebwa Afrika Tshipembe, Vho Johan Botha. Vho Botha vha ḓo humbulwa nga ipfi ḽavho ḽe ḽa vha ḽi tshi tou unga zwavhudi ḽa dovha ḽa bvuma ḽe ḽa pfiwa kha thietha dza opera dzo fhambanaho, ḽa pfala u ya kha shango ḽothe ho katelwa na Vienna State Opera zwe zwa vha ita Kammersänger, vhuimo vhune vhu fhiwa fhedzi vhaimbi vha muzika wa opera na wa kiḽasiki vhane vha tou ḓivhea vhukuma ngei Austria na Germany.5.14. Miṱa, khonani na vhashumisani vha Mureili na muthusa mureili wa tshidimela vha Transnet vhe vha lovha musi gutsu ḽi tshi bva tshiporoni tshiṱitshini tsha tshidimela tsha Delvillewood nga murahu ha luwa lu suvhaho ngei Hillcrest vhukovhela ha Durban.5.15. Vhathu vha Tanzania nga murahu ha mudzinginyo wa shango wa mutsindo wa 5.7 we wa lozwa matshilo manzhi. Mihumbulo na dzithabelo dzashu ri dzi livhisa kha miṱa ya avho vhe vha huvhala na vhe vha lovha.6. U tholiwaU tholwa ho itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.6.1.    Muhasho wa Mitambo na Vhuḓimvumvusi: Vho Alec Moemi sa Mulanguli Guṱe lwa vhuvhili kha khonṱhiraka ya miṅwaha miṱanu.  Mbudziso:Vho Donald LiphokoLuṱingo: 082 901 0766 "
Tshitatamennde nga ha muṱangano wa Khabinethe wa ḽa 28 Khubvumedzi 2016,29 Sep 2016,https://www.gov.za/speeches/statement-cabinet-meeting-28-september-2016-29-sep-2016-0000,https://www.gov.za/ve/speeches/statement-cabinet-meeting-28-september-2016-29-sep-2016-0000,"1. U thomiwa ha mbekanyamushumo dza ndeme dza muvhuso1.1. Sa muvhuso ro ḓikumedzela tshoṱhe kha u khwinisa vhathu vhashu, ndi ngazwo pfunzo i tshi dzula i tshiṅwe tsha zwa vhuṱhogwesa kha riṋe. Ro sumbedza izwi nga kha nyavhelo ya zwiko, hune Pfunzo ya Nṱha na Vhupfumbudzi ndi iṅwe ya dzo vhuelwaho zwihulu kha mugaganyagwama wa ṋaṅwaha wa lushaka, nge ya wana nyengedzo ya 18% kha ṅwaha wa muvhalelano 2016/17.Naho hu na mutsiko kha ikonomi, ri khou isa phanḓa nyavhelo ya zwiko sa nḓila ya u sumbedza thikhedzo yashu nga u ṱanḓavhudza tswikelelo ya Pfunzo ya Nṱha, na pfunzo nga vhuḓalo. Muvhuso ṋaṅwaha wo ṋetshedza R1.9-biḽioni kha ṱhahelelo ya R2.3-biḽioni yo vhangwaho nga nga phungudzo ya mbadelo kha nyengedzo ya mitengo ya 2016. Tshelede i fhiraho R4.5-biḽioni nga ṅwaha wa muvhalelano wa 2016/17 yo livhiswa kha Tshikimu tsha Thuso tsha Masheleni tsha Matshudeni tsha Lushaka u itela uri matshudeni vha shayaho uri vha swikelele pfunzo ya nṱha.1.2. Muvhuso u a zwi ḓivha uri vhubindudzi kha pfunzo ya vhana vhashu vhu ḓo thusedza zwihulwane kha gondo ḽashu ḽa nyaluso ya ikonomi, zwine zwa khou ṱoḓea u itela u tandulula khaedu tharu dza tshaeo ya mishumo, vhushai na u sa eḓana.Muvhuso wo pfa na u fhindula khumbelo dza matshudeni nahone u ḓo fhungudza masheleni a nzudzanyululo dza mbadelo kha miṱa ya matshudeni a yunivesithi a shayaho na miṱa ya vhukati nga ṅwaha wa 2017 wa akhademi. Matshudeni vhane vhabebi vhavho kana vhaunḓi vha kona u badela pfunzo ya yunivesithi vha fanela u badela nahone vha ise phanḓa na u ita ngauralo, ngauri pfunzo ndi vhuḓifhinduleli ha vhoṱhe hu si muvhuso fhedzi.1.3. Nzudzanyo dzi ḓo sedza mafhungo a u kona u swikelela mbadelo kha matshudeni na vhabebi vhavho, khathihi na ṱhoḓea ya u vhona uri zwiimiswa zwa pfunzo ya nṱha zwi na masheleni a uri zwi dzule zwi tshi khou kona u shuma. Muvhigo wa u thoma wo bviswaho nga Khoro ya Pfunzo ya Nṱha wo dzinginya nzudzanyululo dza mbadelo dzi re na vhuṱumani na nyingapfuma u ya hoṱhe nga 2017.1.4. Muvhuso wo ṱanganedza themendelo ya ḽidzinginywa ḽa 8% ḽa nzudzanyululo dza mbadelo dza dziyunivesithi na magudedzi a Vhupfumbudzi na Pfunzo ya Mishumo ya Zwanḓa, ngeno nga tshifhinga tshenetsho tshithihi u tshi khou ṋetshedza ndambedzo ya masheleni o ṱahelaho u itela u katela nzudzanyululo ya vhashayaho na matshudeni a miṱa ya vhukati.Zwenezwi Khomishini ya Ṱhoḓisiso ya Muphuresidennde nga ha Ndambedzo ya Pfunzo ya Nṱha na Vhupfumbudzi i tshi khou fhedzisa mushumo wayo, sisiṱeme yashu ya yunivesithi i fanela u bvela phanḓa na u shuma zwavhuḓi, i tshi bveledza zwikili u itela ikonomi yashu, na u maanḓafhadza vhaswa vha Afrika Tshipembe na matshudeni vha bvaho mashangoni o fhambanaho ḽifhasini ḽoṱhe, zwihulusa vha Tshitshavha tsha Mveledziso tsha Tshipembe ha Afrika (SADC).1.5. Khabinethe i ita khumbelo kha matshudeni na vhurangaphanḓa ha matshudeni, u ṱahisa mbilaelo dzavho nga nḓila yo teaho u ya nga Ndayotewa, ine ya vha nyendedzi ya MaAfrika Tshipembe vhoṱhe. Pfudzungule dza zwino dzo tshinyaho migwalabo ya matshudeni musi shango ḽi tshi vhona vhutshinyi, u kwashekanya ndaka, u fhisa dziḽaiburari hafhu na lufu lwa mushumi wa yunivesithi.1.6. Muphuresidennde Vho Jacob Zuma vho bvisa ndaela u ya kha Kiḽasita ya Vhulamukanyi, Tsireledzo na u Thivhela Vhugevhenga (JCPS), u tandulula khakhathi dzine dza khou kwashekanya zwiimiswa zwashu zwa pfunzo ya nṱha. Muphuresidennde vha ḓo ṱangana na Dziminisiṱa u bva kha kiḽasita ya JCPS nga vhuya ṋamusi. Mazhendedzi a mulayo, ane a khou shuma a tshi tevhela mulayo, a ḓo lwa nga hoṱhe u wana vha re na vhuḓifhinduleli kha nyito dza vhugevhenga dze ra vhona.1.7. Hu tshi ṱanganedzwa nḓivhadzo nga Muhasho wa Pfunzo ya Mutheo uri zwithu zwoṱhe zwi ngonani kha milingo ya Ṱhanziela ya Nṱha ya Lushaka ya Gireidi 12 ya 2016, ri humbela vhoṱhe vha kwameaho uri vha shumisane u itela uri zwiimiswa zwashu zwa pfunzo ya nṱha zwi kha maimo a u ṱanganedza Kiḽasi ya 2016 u itela tsireledzo ya vhumatshelo havhuḓi kha vhana vhashu. Vhoṱhe vha kwameaho, nga maanḓesa vhabebi na vhaunḓi, vha fanela u dzhnelela kha u wana thandululo kha khaedu ya ndambedzo ya pfunzo.Milingo ya Gireidi 12 i ḓo thoma u bva nga ḽa 26 Tshimedzi u ya 29 Lara 2016. Minisiṱa wa Pfunzo ya Mutheo vha ḓo ḓivhadza mvelele dza milingo ya Gireidi 12 ya 2016 nga ḽa 4 Phando 2017. Kha milingo ya 2016, hu na vhana vha re tshikoloni vha 677 141 na 150 183 vhane vha dzhena vha hayani, zwine zwa vha 9 000 u fhira nga ṅwaha wa 2015, zwi sumbedzaho u ḓikumedzela ha muvhuso kha u vhona uri vhaswa vhanzhi vha khou vuledza pfunzo ya mutheo u itela uri vha kone u shela mulenzhe kha ikonomi. Khabinethe i tamela mashudu Kiḽasi ya 2016 zwenezwi vha tshi khou ya kha luṱa lwa mafhelelo lwa mabuḓo a tshikolo.1.8. Zwenezwi ḽifhasi ḽi khou pembelela Ḓuvha ḽa Vhadededzi ḽa ḽifhasi nga ḽa 5 Tshimedzi 2016, Khabinethe rwela zwanḓa vhadededzi vhashu vhoṱhe na u vha fhululedza kha u ḓiṋetshedzela na u shumesa kha u vhea mutheo wa vharangaphanḓa vhashu vha matshelo. U ḓiṋetshedzela na u konḓelela ha vhadededzi vhashu zwo khwinisa vhathu vhashu nahone zwi khou bvela phanḓa u ṱuṱula vhana vhashu uri vha vhe na vhumatshelo havhuḓi.Ikonomi1.9. Khabinethe i ṱuṱuwedzwa nga mvelele dza nyambedzano dzine dza khou bvela phanḓa vhukati ha muvhuso na vharangaphanḓa vha nḓowetshumo dzo rangwaho phanḓa nga Muphuresidennde Vho Zuma nga kha Vhurangeli ha CEO ha zwa Muphuresidennde ha u fhaṱa fulufhelo kha ikonomi, u ṱuṱula nyaluwo ya ikonomi na u thivhela u tsitselwa fhasi ha maimo a tshikolodo a shango.Mvelaphanḓa i katela mbekanyamushumo ya mishumo ya vhaswa uri hu dzheniswe vhaswa vha miḽioni kha ngudelamushumo dzi badelaho lwa miṅwaha miraru kha sekithara ya phuraivethe, hu tshi katelwa na u thomiwa ha Tshikwama tsha Mabindu a Vhukati na Maṱuku a Afrika Tshipembe hu tshi khou bindudzwa nga R1,5 biḽioni kha mabindu maṱuku. Zwi tshi tshimbilelana na Pulane dza Mbuno dza Ṱahe dza muvhuso, mushumo wo no itwaho wa u saukanya sekithara dza malo dza ikonomi na u topola fhethu ha vhubindudzi huswa na nyaluwo.Hu tshi iwa phanḓa, mabindu a ḓo vha na vhufarakani na muvhuso nga kha thandela dzi tevhelaho: u thomiwa ha Tshikwama tsha Nyaluso ya Vhulimi; maanḓa a u tikedza thengiso ya vhuendelamashango; u engedza tshivhalo tsha vhaongi vho pfumbudzwaho; mvusuludzo ya u fhungudzea ha fhethu ha nḓowetshumo, zwihulusa ngei Vaal Triangle.1.10. Ho no itwa mvelaphanḓa kha u thomiwa u shumisiwa ha Maano a Vhuṱali a Vhutumbuli na Mveledziso, Ṱhoḓisiso ya Haiḓirodzheni na Thekinoḽodzhi ya Sele dza Zwivhaswa zwa Lushaka (HySA Strategy). Khabinethe yo tendela HySA Strategy nga 2007 u sika nḓivho na u konisa mveledziso ya zwibveledzwa zwa makwevho zwa maimo a nṱha kha sekithara ya Haiḓirodzheni na Thekinoḽodzhi ya Sele dza Zwivhaswa nga kha mbuelo ya zwiko tsimbi zwa tshigwada tsha puḽatinamu tsha shango. Izwi zwo fara khonadzeo ya u isa phanḓa zwapo ho sedzwa u khwaṱhisa nḓowetshumo dza vharema. Vhutumbuli ha Afrika Tshipembe vhu katela u shela mulenzhe kha vhutumbuli ha dzitshakha nga kha makwevho a thekinoḽodzhi ngeno hu tshi khou dzhiiwa 25% ya maraga wa Haiḓirodzheni na Sele dza Zwivhaswa, zwine zwa eḓana na R1.37 biḽioni nga 2020.1.11. Khabinethe yo tendela u ḓivhadzwa ha milayo miswa i langaho vhushaka vhukati ha mutholi na mutholiwa zwi na vhushaka na u ita zwa bindu na Muvhuso. Milayo yo gazetiwaho i khou ṋea maanḓa Mulayo wa Ndangulo ya Ndaulo ya Tshitshavha, 2014 (Mulayo 11 wa 2014).1.12. U ṋetshedzwa ha nnḓu dza 500 dza u thoma ngei kha Thandela yo Ṱanganelanaho ya Madzulo a Vhathu Ḓoroboni ya Savanna, he ha rangwa phanḓa nga Minisiṱa wa zwa Madzulo a Vhathu, Vho Lindiwe Sisulu, ndi tshipiḓa tsha nungo dza muvhuso dza u ṋetshedza nnḓu dza khwine kha vhane vha dzi ṱoḓesa na u thusa u vusuludza tshirunzi tshavho nga u vhona uri vha a ḓiphina nga pfanelo ya u wana madzulo a maimo a nṱha. Nnḓu dza ṱhanganyelo ya 200 dzo ṋetshedzwa mazhakanḓila a nndwa. Musi dzo no fhela nga murahu ha miṅwaha miṱanu, thandela i ḓo vha na nnḓu dzi fhiraho 18 000, dzine 500 dzi ḓo ṋetshedzwa mazhakanḓila a nndwa.1.13. Foramu ya Vhuvhusi ha Inthanethe ya Afrika, na Fhethu ha u Ṋetshedzana Inthanethe ha Tshitshavha tsha Mveledziso ya Tshipembe ha Afrika ho rwelwa ṱari nga Minisiṱa wa Vhudavhidzani ha ṱhingo na Tshumelo ya Poswo, Dr Siyabonga Cwele na Mukhomishinari wa Mbumbano ya Afrika (AU) Dr Elham Ibrahim.Foramu ya Vhuvhusi ha Inthanethe ya Afrika (AfIGF) yo bveledza maimo a shango, kha ndugiselo dza AfIGF ya vhuṱanu u bva nga ḽa 16 u ya 18 Tshimedzi 2016, ngei eThekwini, kha ḽa KwaZulu-Natal. AfIGF i ḓo ranga phanḓa kha u tsitsa mitengo ya tswikelelo ya Inthanethe kha dzingu ngauri tsitsikano ya ithanethe i ḓo phaḓalala vhukati ha mashango a Afrika.Mveledziso idzi dzi sumbedza ndeme ya uri Afrika Tshipembe na AU a dzhenelele kha u shela mulenzhe kha ikonomi ya Inthanethe hu sa tou vha vharengi fhedzi. Izwi zwi ri swikisa tsini ha u sika ikonomi ya didzhithala i katelaho na tshitshavha tsha nḓivho, sa zwe zwa lavhelelwa nga Pulane ya Mveledziso ya Lushaka (NDP). Muvhuso wo ḓikumedzela u vhona uri Inthanethe i khou swikelelea hoṱhe nga MaAfrika Tshipembe vhoṱhe, zwine zwa thusa kha u bveledza lushaka lwo katelwaho.1.14. Ṱano ḽa Vhavhupileli na misumbedzo ya muyani ya Vhavhupileli na Zwiendatshikhalani Afrika ḽo farwaho nga Muhasho wa Vhupileli, Armscor, SA Aerospace, Dzangano ḽa Nḓowetshumo ya Vhupileli na Zwikepe, Denel na Dzangano ḽa Zwiendamuyani ḽa Makwevho ḽa Afrika Tshipembe ḽo tshimbila zwavhuḓi. Luvhanḓe ulwu lwo tendela nḓowetshumo dza vhupileli ha Afrika Tshipembe u rengisa vhukoni kha tshitshavha tsha dzitshakha, nahone ṋaṅwaha ho vhonala tshivhalo tshihulu tsha vhaṱani vho imelela mashango avho.2. Maimo a Khabinethe kha mafhungo a ndeme a mupo2.1. Khabinethe i ḓibaḓekanya na tshitatamennde tsho bviswaho nga Ofisi ya Muphuresidennde nga ḽa 23 Khubvumedzi, nga ha mafhungo a Muofisiri wa Mashumele Muhulwane (COO) wa SABC. Khabinethe i ṱhompha tsheo yo dzhiiwaho nga Khothe Khaṱhuli Khulwane (SCA) i tshi khwaṱhisa uri u tholwa ha Vho Hlaudi Motsoeneng sa COO wa SABC, ya uri hu vhe ho vhetshelwa thungo.Khabinethe i ita khuwelelo kha Bodo ya SABC u tevhela luṅwalo na muya wa tsheo ya SCA. Ndingo dza u humisela murahu tsheo ya SCA nga kha kupindulele kusoliseaho kwa mulayo zwi nga u khakhela mulayo wa ndayotewa na u hanedza maanḓalanga a mulayo o ṋewaho nga ndayotewa kha khothe dzashu. Tsheo ya u thola hafhu Vho Motsoeneng kha tshikhala tshiswa zwi sumbedza u sa ṱhompha tsheo ya mulayo.Khabinethe yo humbudza Bodo nga ha Tshiteṅwa 165 tsha Ndayotewa: uri ndaela kana tsheo yo bviswaho nga khothe i vhofha vhathu vhoṱhe vhane vhakwamea na zwiimiswa zwa muvhuso zwine zwa kwamea.Khabinethe yo laela Minisiṱa wa zwa Vhudavhidzani, Vho Faith Muthambi, uri vha ṱavhanye vha dzhie maga a u tandulula fhungo iḽi na Bodo ya SABC.2.2 Khabinethe i ṱanganedza mvelele u bva kha u shela mulenzhe ha Afrika Tshipembe ngei kha Buthano ḽa Guṱe ḽa Vhuthihi ha Dzitshakha ḽa vhu71 (UNGA), ḽe ḽa rangwa phanḓa nga Muphuresidennde Vho Zuma. Izwi zwo itea u bva nga ḽa 20 u ya 26 Tshimedzi 2016 fhasi ha thero “Zwipikwa zwa Mveledziso ya Tshifhinga tshilapfu: U konadzeisa u khwinisa ḽifhasi ḽashu”.Nga tshifhinga tsha muṱangano uyu vharangaphanḓa vha ḽifhasi vho ṱanganedza Thendelano ya New York ine ya ṱahisa lutamo lwa polotiki na u ḓikumedzela u tsireledza pfanelo dza tshavhi na vha mipfuluwo. U ḓikumedzela hu vula nḓila ya nyambedzano dzo sedzaho kha khoniferentsi ya dzitshakha na u ṱanganedzwa ha tsireledzo ya ḽifhasi, mipfuluwo yo dzudzanyeaho ine ya ḓo vha i tshi khou ḓi vha hone nga 2018.Shango ḽashu hafhu ḽi khwaṱhisedza khuwelelo yaḽo kha u khwaṱhisa zwiimiswa zwa vhuvhusi ha ḽifhasi, hu tshi katelwa na UN, zwihulusa Khoro ya Tsireledzo na u ṱuṱuwedza mvusuludzo ya tshihaḓu kha zwiimiswa izwi ndivho i ya u lulamisa ḓivhazwakale ya mafarele a si avhuḓi a Afrika ane o bviselwa khagala kha zwiimiswa zwa kale.Muphuresidennde Vho Zuma khathihi na Muphuresidennde Vho Francois Hollande, vha France, vho fara  Khomisini ya Maimo a Nṱha nga ha Nyaluwo ya Ikonomi na Mishumo ya Mutakalo nga ḽa 20 Khubvumedzi 2016. Khomishini yo thomiwa nga Muṅwaleli Guṱe wa UN nahone ndivho yayo ndi ya u ambedzana na vharangaphanḓa kha maimo a nṱhesa a u ṱuṱuwedza tsiko ya zwikhala zwiswa zwa mishumo kha sekithara ya mutakalo ḽifhasini. Muvhigo wa Khomishini we wa ṱanganedzwa nga Buthano ḽa Guṱe, u ita themendelo kha miraḓo ya mashango, u bva kha ṱhoḓea dza vhupfumbudzi, u isa phanḓa pfunzo na ṱhoḓea ya u sedza kha ndondola mutakalo. Izwi zwi katela u ḓikumedzela u pfumbudza vhashumi vha mutakalo vha 40 miḽioni nga 2030.U ṋetshedzwa ha tshiofisi ha tshidulo tsha murangaphanḓa ha Vhufarisani ha Muvhuso vhu Ḓivheaho (OGP) kha France zwo itwa nga Muphuresidennde Vho Zuma nga tshifhinga tsha mushumo wa anivesari ya miṅwaha miṱanu nga ha zwe zwa swikelelwa nga UNGA. Nga tshifhinga tsha Afrika Tshipembe sa mudzulatshidulo wa OGP, ro vha phangami ya Dikiḽeresheni ya Muvhuso i Ḓivheaoho nga ha u thomiwa ha Adzhenda 2030 ya Mveledziso ya Tshifhinga tshilapfu, ine ya ḓo vhona miraḓo ya mashango a OGP a tshi kuvhatedza Zwipikwa zwa Mveledziso ya Tshifhinga tshilapfu ngomu ha pulani dzao dza nyito. Afrika Tshipembe ḽo vhea phanḓa u vha khagala ha vhusimamilayo, data yo vuleaho, na u ṱanḓavhudza u shela mulenzhe ha tshitshavha uri hu katele madzangano a bvaho fhasi vhathuni na zwigwada tshayatsireledzo kha OGP.3. Tsheo dza ndeme dza Khabinethe3.1. Khabinethe yo vhudzwa nga ha asesimennde nga Akhademi ya Saintsi ya Afrika Tshipembe nga ha u lugela ha tshitekiniki ha Afrika Tshipembe u tikedza nḓowetshumo ya gese ya shale, hu tshi katelwa themendelo kha nyito dzine dza fanela u thomiwa nga mihasho yo teaho.Kha muratho wa thekinoḽodzhi ya khaboni ya fhasi ngeno hu tshi khou khwiniswa tsireledzo ya fulufulu, Afrika Tshipembe ḽi khou ṱoḓa u shumisa gese ya shale sa khonadzeo ya u shela mulenzhe kha vhumatshelo ha fulufulu ḽa shango ḽashu.Muvhigo une wa ḓo bviswa u itela vhuḓipfi ha vhathu, u ṱahisa tshivhalo tsha mafhungo ane a ṱoḓa u dzhielwa nzhele u itela u uri shango ḽi vhe kha maimo o lugelaho. Izwi zwi katela: u khwaṱhisa vhalangi, ṱhanziela na maanḓalanga a vhuṱoli, u vhona uri Afrika Tshipembe ḽi na zwikili zwo teaho; u tikedza khamphani dzo teaho uri dzi dzhie tshikhala tsha ikonomi, u vhea maga o teaho ane a ḓo tsireledza zwiko zwa mupo, na u thoma ṱhoḓisiso. Muvhigo u ḓo shumiswa sa mutheo wa u bveledza ṱhoḓisiso ya gese ya shale, mveledziso na pulane ya vhutumbuli.3.2. Mvelaphanḓa yo no itwa kha Operation Phakisa ya Vhulimi, Mvusuludzo ya Mavu na Mveledziso ya vhupo ha mahayani. Nga kha Operation Phakisa muvhuso u khou ṱoḓa u engedza nyaluwo, ho sedzwa uri hu itwe Afrika Tshipembe lushaka lu re na tsireledzo ya zwiḽiwa kha maimo oṱhe.U bva Shundunthule 2016, ho vha na miṱangano ya vhukwamani ye ya farwa kha tshifhinga tsha miṅwedzi miṋa. LAB ya vhukuma i ḓo farwa lwa vhege dzi fhiraho ṱhanu u bva 25 Khubvumedzi na 28 Tshimedzi 2016. Ndivho khulwane ndi u vhona uri u thomiwa ha zwi ṱoḓeaho na u dzhenelela kha mathomele ho sedzwa u katela ha ikonomi huhulu kha sekithara. Operation Phakisa: Vhulimi na Mvusuludzo ya Mavu zwi ṱoḓa u sika mishumo ya miḽioni nthihi, na u ṱavha kha hekithara dza miḽioni nga 2019, sa zwe zwa vha bono ḽa NDP.3.3. Khabinethe yo tendela U khwinifhadza Muhanga wa Maano u itela Mimasipala Yapo na wa Zwiṱiriki  hu tshi tikedzwa Mbekanyamushumo ya Agri-parks.Mbekanyamushumo ya DziAgri-park yo no vha mutheo wa zwipikwa zwa muvhuso kha u Vusuludza Vhulimi na mutevhe wa mashumele a u phurosesa zwiliṅwa, zwine zwa vha zwipikwa zwa Pulane dza Nḓila dza Ṱahe. Mimasipala yoṱhe ya zwiṱiriki ya 44 yo katelwa kha mbekanyamushumo iyi. Izwi zwi ḓo vhea maimo a DziAgri-park u shuma sa maitele a ndeme u bveledza ḽidzinginywa ḽa NDP ḽa maano a vhuṱali a mveledziso ya vhupo ha mahayani u ya nga khonadzeo yaho ya u tikedza mveledziso ya vhulimi vhuṱuku na u ṱuṱula maphurosesele a zwiliṅwa vhuponi ha mahayani.3.4. Khabinethe yo tendela Mulayombisi wa Mbekanyamaitele ya Lushaka ya Mafhungo o Ṱanganelanaho a Thekinoḽodzhi ya Vhudavhidzani (ICT), une wa khou dzhena kha Mulayombisi u re thungo nga ha Vhudavhidzani ha ṱhingo (1996) na Tshumelo ya Poswo (1998).Mbekanyamaitele iyi yo ṱanganelanaho ya ICT i toolola uri muvhuso u ḓo vhona uri sekithara i khou ita zwine ya kona u tshimbidza u khwinisa ikonomi na matshilisano o katelaho Afrika Tshipembe. Minisiṱa wa Vhudavhidzani ha ṱhingo na Tshumelo ya Poswo, Dr Cwele, vha ḓo vhidza vhanyanḓadzamafhungo u itela u ṱalutshedza nga vhuḓalo mbekanyamaitele iyi.3.5. Khabinethe yo tendela u kumedzwa ha Guvhangano ḽa Mbumbano ya Vhudavhidzani ha Ṱhingo ha Afrika ha 1999 (ATU) phalamenndeni u itela khwaṱhisedzo u ya nga Tshiteṅwa 231(2) tsha Ndayotewa.ATU ndi dzangano ḽi ṱuṱuwedzaho tswikelelo ya vhoṱhe Afrika na tshumiso ya dziICT – u fana na u phaḓaladzwa ha themamveledziso, zwirathisi zwa radio na mashumele a tshikalo tsho vhewaho – kha dzhango ḽashu.U shela mulenzhe ha Afrika Tshipembe zwi tshimbilelana na NDP na zwipikwa zwa mbekanyamaitele ya nnḓa ya u vhea shango ḽashu ha khwine kha ḽifhasi na u khwaṱhisa zwiimiswa zwa AU u itela u swikelela zwipikwa zwa mbekanyamaitele ya nnḓa ya mveledziso.3.6. Khabinethe yo tendela muhanga wa zwiimiswa wo kumedzwaho u itela u thomiwa ha Vhulangi Vhuhulwane ho fhambanaho ha Digital Object Architecture (DOA), na dzina ḽo dzinginywaho ḽine ḽa vha MISAVA Agency u itela Digital Identifier.U thomiwa ha DOA hu na khonadzeo ya u vhea Afrika Tshipembe kha maimo a vhuḓi nga u khwaṱhisa muṱaṱisano wa ICT nga u lugela u shela mulenzhe kha Mumono wa Nḓowetshumo wa Vhuṋa.3.7. Khabinethe yo tendela maimo o sedzuluswaho a Afrika Tshipembe kha mukumedzo wa Tshitshavha tsha Mveledziso tsha Tshipembe ha Afrika (SADC) wa mveledziso ya memorandamu wa u pfesesana nga ha u thomiwa ha Tshiimiswa tsha Ndangulo tsha Khorido ya Devhula na Tshipembe (NSCMI).Dziminisiṱa dza Vhuendi dza SADC dzo tenda u thoma NSCMI u itela u tandulula mashumele a si avhuḓi na tsitsikano kha Khorido ya Devhula na Tshipembe. Khabinethe yo tendela hafhu Minisiṱa wa Vhuendi u vha ṋemuṱa wa Khorido ya Devhula na Tshipembe wa Minisiṱa dza Vhuendi uri dzi vhe na muṱangano nga 2016/17.3.8. Khabinethe yo vhudzwa nga ha mveledziso ya mutevhe muswa wa mangwende a zwihumbudzo na u phaḓaladzwa ane a ḓo imelela mvelele, mbofholowo na dimokirasi, nga Vhamagi vha Afrika Tshipembe na Bodo ya Vhalangi, vha tshi shumisana na Minisiṱa wa zwa Masheleni.Khabinethe yo tendela u ḓivhadzwa na dizaini ntswa ya mangwende a tshihumbudzo a Sterling-silver a R5 na R10; R5 ntswa (1/2 oz.) ḽingwende ḽa tshihumbudzo ḽa 24-kharathi ya musuku kha Mutevhe wa Mangwende wa Natura wa 2017; naa. Dizaini dza mutevhe wa mangwende a tshihumbudzo a tevheleaho:Mitevhe wa Mangwende a Natura 2017;Mitevhe ya Mangwende a Sterling-silver 2017; na2017 Sterling-silver R2 Crown na 2½ c Tickey series.b. Mangwende a Krugerrand a 2017:U bviswa hafhu ha vinthedzhi 1967 Krugerrand nga 2016; naU ḓivhadzwa ha Krugerrands ntswa kha khuvhanganyo ya 2017.4. Milayotibe4.1. Khabinethe yo tendela khanḓiso ya Mulayotibe wa Khwiniso wa Thusedzo ya Matshilisano wa 2016 u itela vhupfiwa ha tshitshavha. Uyu u khwinisa Mulayo wa Thusedzo ya Matshilisano, 2004 (Mulayo 13 wa 2004).Mulayotibe wa Khwiniso u edzisa u ṋetshedza mbadelo dza u engedzedza na/kana mbuelo dzi re na vhuṱumani na thusedzo ya matshilisano. Khwiniso dzi ḓo konisa u thomiwa ha mbuelo dza dzimpfu na mbuelo dzo engedzwaho dza tsiwana na vhana ngomu miṱani i langwaho nga vhana.5. Zwi no ḓo vha zwi tshi khou itea5.1. Khabinethe yo vhudzwa nga ha ndugiselo dza Afrika Tshipembe nahone yo tendela maano a u shela mulenzhe kha Samithi ya vhumalo ya BRICS ine ya khou ḓa, yo rangwa phanḓa nga Komiti ya Minisiṱa dzo Ṱanganelanaho dza BRICS. Samithi ya vhumalo ya BRICS i ḓo farwa fhasi ha thero “U Fhaṱa Tsheo dzine dza vha Phindulo, dzo Katelaho dza dovha dza Tendelaniwa khadzo (BRICS)” u bva nga ḽa 15 u ya 16 Tshimedzi 2016 ngei Goa, kha ḽa India.Khabinethe yo vhudzwa nga ha maimo a mashumele a Senthara ya Dzingu Ntswa ya Mveledziso ya Afrika. Afrika Tshipembe ḽi ḓo bvela phanḓa u tikedza u thoma u shuma ha Bannga Ntswa ya Mveledziso ya Brics, ine ya katela vha muṱa wa Senthara ya Dzingu ḽa Afrika ngei Johannesburg.Zwiimiswa zwa masheleni zwa BRICS zwe ha thomiwa ngazwo, u fana na Bannga Ntswa ya Mveledziso na Nzudzanyo Mbulungelo ya Tshihaḓu zwi shuma sa zwiimiswa zwa ṱhuṱhuwedzo kha khwaṱhisedzo ya nḓowetshumo na mbekanyamushumo dza themamveledziso Afrika Tshipembe na kha dzhango.5.2. Khabinethe yo tendela Afrika Tshipembe maanḓa a nyambedzano u shuma sa mutheo wa nyambedzano ngei kha Muṱangano wa vhu28 wa Madzangano kha Thendelano ya Montreal nga ha Zwithu zwine zwa khou Fhedza Ozone Layer (Montreal MOP 28) une wa ḓo farwa u bva nga ḽa 10 u ya 14 Tshimedzi 2016, ngei Kigali, kha ḽa Rwanda. Thendelano ya Montreal i khou shuma zwavhuḓi zwi tshi ya nga u fhelisa Zwithu zwine zwa khou Fhedza Ozone. Izwi zwi na vhuṱumani na Ndayotewa yashu ine ya amba nga ha u fhungudza vhushai na mveledziso ya ikonomi ya matshilisano uri zwi pfumbiswe ho sedzwa mveledziso ya tshifhinga tshilapfu.5.3. Khonferentsi ya Vhuraru nga ha Dzinnḓu na u Dzula Dziḓoroboni ha Tshifhinga tshilapfu (Habitat III) i ḓo farwa nga UNGA ngei Quito, kha ḽa Ecuador u bva nga ḽa 17 u ya 20 Tshimedzi 2016. Ndivho yayo ndi ya u ṱanganedza Adzhenda Ntswa ya Dziḓorobo, ḽiṅwalo ḽo ḓitikaho nga nyito ḽine ḽa ḓo ta maimo a ḽifhasi a tswikelelo ya mveledziso ya dziḓorobo ya tshifhinga tshilapfu, u dovha u humbula nga nḓila ya kufhaṱele, u langa, na u dzula dziḓoroboni hu na nyanḓano na u ḓikumedzela ha vhafarakani, vha kwameaho vho teaho, na vhashumeli vha dziḓoroboni kha maimo oṱhe a muvhuso khathihi na sekithara ya phuraivethe.5.4. Khoniferentsi ya Dzitshakha nga ha Ṱhoḓisiso ya Themamveledziso (ICRI 2016) i ḓo farwa Cape Town u bva nga ḽa 3 u ya 5 Tshimedzi 2016 nga Muhasho wa Saintsi na Thekinoḽodzhi na Khomishini ya Yuropa.Ndivho ya khoniferentsi ndi u bvisela khagala mushumo wa ndeme wa ṱhoḓisiso ya themamveledziso ya ḽifhasi u itela u tandulula khaedu nahone sa fhethu ha vhutumbuli, u bvisela khagala ṱhoḓea, mveledziso na ṱhoḓisiso ya themamveledziso ya dzingu/ḽifhasi ya tshifhinga tshilapfu, na u haseledza khonadzeo dza u sudzuluwa hu tshi elwa kha maano a dzitshakha.Afrika Tshipembe ḽo sumbedza vhukoni haḽo ha ṱhoḓisiso ya saintsi na thekinoḽodzhi, nahone ḽi khou ṱanganedzwa sa haya ha tsiko ha dziṅwe dza ṱhoḓisiso dza ḽifhasi dza ndeme dza themamveledziso. U farwa ha ICRI 2016 zwi ḓo thusa shango kha mvelaphanḓa ya u vha na ikonomi yo ḓisendekaho kha nḓivho sa zwe zwa lavhelelwa nga NDP.5.5. Khabinethe i ṱanganedza nḓivhadzo ya ḽiga ḽa u thoma ḽa u swikelela u tsimiwa ha tshirathisi tsha anaḽogo nga ḽa 28 Tshimedzi 2016 nga Minisiṱa wa zwa Vhudavhudzani Vho Faith Muthambi, kha ṅwongo wa ḓorobo dza Square Kilometre Array (SKA) ngei Northern Cape, kha ḓorobo ya Carnavon ine ya vha kha Masipala Wapo wa Kareeberg. Miṱa i fhiraho 86% vhuponi ha SKA ho ṱumanywa nahone vha khou ḓiphina nga tshumelo ya theḽevishini ya didzhithaḽa theresiṱiriaḽaa mahayani avho.Mupfuluwo u tshimbilelana na NDP kha u sika themamveledziso ya ICT i fhulufheleaho, yo tsireledzeaho nahone i swikeleleaho. I ḓo ṱumanya vhupo ha mahayani na dziḓoroboni, vho pfumaho na vhashayaho na u vhona uri vhadzulapo vha Afrika Tshipembe vha a davhidzana nga nḓila ya khwine vha tshi shumisa thekinoḽodzhi.5.6. Muvhuso u khou pembelela Ṅwedzi wa Mveledziso ya Matshilisano nga Tshimedzi fhasi ha thero “Roṱhe ri isa Afrika Tshipembe phanḓa kha Mveledziso ya Matshilisano na Ikonomi” nahone nga kha Muhasho wa Mveledziso ya Matshilisano (DSD), u ḓo fara nyambedzano shango loṱhe uri u kone u pfesesa ṱhoḓea dzo fhambanaho dza zwitshavha.DSD, khathihi na Zhendedzi ḽa Mveledziso ḽa Lushaka (NDA) na Zhendedzi ḽa Tsireledzo ya Matshilisano ḽa Afrika Tshipembe, vha ḓo vhudza zwitshavha nga ha mbekanyamushumo dzo fhambanaho dza tsireledzo ya matshilisano dzi re hone na uri dzi nga swikelelwa hani. Khabinethe i ṱuṱuwedza sekithara dzoṱhe u thusa muvhuso kha u vhona uri ṱhoḓea dza vha shayaho tsireledzo zwitshavhani zwashu dzi khou fushwa.1 Tshimedzi 2016 ndi Ḓuvha ḽa Dzitshakha ḽa Vhaaluwa, ḽine ḽa ḓo pembelelwa sa tshipiḓa tsha vhege ya u thoma ya Tshimedzi. Izwi zwi ḓo livhiswa kha uri vhathu vha dzhiele nṱha khaedu mmbi na mafhungo a si ngoho nga ha vhaaluwa vhashu.5.7. Muhasho wa Mitambo na Vhuḓimvumvusi na Dzangano ḽa Mitambo ḽa Dzitshakha ḽa Vhoṱhe vha ḓo vha ṋemuṱa wa luṱa lwa vhurathi lwa “The Big Walk” nga ḽa 2 Tshimedzi 2016 ngei Fountains Valley Resort, kha ḽa Pretoria. Khabinethe i ṱuṱuwedza MaAfrika Tshipembe u kuvhatedza mafulufulu, matshilele o kunaho a mutakalo u itela u lwa na zwiwo zwinzhi zwa malwadze na mivhili mihulu.5.8. 19 Tshimedzi 2016 ndi anivesari ya vhu30 ya u wa ha bufho ḽe ḽa dzhia vhutshilo ha Muphuresidennde wa Mozambique, Vho Samora Moises Machel na a vhaṅwe vhadzulapo vha 34 vha shango ḽavho, hu tshi katelwa na mureili wa bufho na vhoramafhungo.Vhathu vha Mozambique vho shela mulenzhe kha mbofholowo ya Afrika Tshipembe na maṅwe mashango kha tshipiḓa tsha dzhango ḽashu. Muvhuso wa Riphabuḽiki ya Afrika Tshipembe, u tshi shumisana na muvhuso wa Riphabuḽiki ya Mozambique, i ḓo vha ṋemuṱa wa bembela ḽa tshihumbudzo ḽa anivesari ya vhu30 afho he bufho ḽa wela hone ngei Mbuzini, Mpumalanga nga ḽa 17 Tshimedzi 2016.Izwi zwi thusa Muhasho wa Vhutsila na Mvelele u thoma khonḓela na nḓila ya vhufa ha mbofholowo vhune ha ḓo ṱumanya nḓila dzoṱhe dza vhufa ha mbofholowo Afrika Tshipembe, SADC na dzhango ḽashu.Khabinethe i khou fhirisela ndiliso dzayo kha vha tevhelaho:5.9. Muṱa na khonani dza phangami ya muimbi wa Afrika Tshipembe ane a dovha a vha ḽizhakanḓila ḽa muzika wa Kwaito, Mduduzi Tshabalala, ane a ḓivheswa nga ḽa Mandoza. Muzika wawe wo swikelela zwi songo ḓoweleaho na u pfukela kha mvelele dzo fhambanaho zwine zwa khou bvela phanḓa u ṱanganedzwa nga MaAfrika Tshipembe vhoṱhe.5.10. Muṱa na khonani dza ramafhungo wa kale, mudzudzanyi na muṅwali Vho Allister Sparks vhe vha lovha vhe a miṅwaha ya 83. Vho Sparks vho shumisa vhuimo havho sa mudzudzanyi wa Rand Daily Mail mathomoni a miṅwaha ya vho 1980 u bvisela khagala mafhungo mavhi a muvhuso wa tshiṱalula. Vho vha vhe Nieman Fellow ngei Yunivesithi ya Harvard na muisedzi wa Afrika Tshipembe wa mafhungo kha khanḓiso dza dzitshakha dza tshivhalo, hu tshi katelwa na The Washington Post na The Economist.5.11. Vhathu vha India, kha u lovha ha His Divine Holiness Pramukh Swami Maharaj, murangaphanḓa wa zwa muya wa tshitshavha tsha vhurereli ha Swaminarayan Hindu ngei India. His Divine Holiness vha ḓivhelwa u shela mulenzhe zwihulu he vha ita kha vhutendi ha India na mvelele nga u fhaṱa dzithembele, mandirisi na zwiimiswa zwa pfunzo kha ḽa India na maṅwe mashango.5.12. Kha miṱa ya vhoṱhe vhe vha lozwa matshilo nga tshifhinga tsha zwiwo zwa pfudzungule zwe zwa itea ngei kha ḽa Riphabuḽiki ya Dimokirasi ya Congo (DRC), na vhe vha wana mafuvhalo vha khou tamelwa mashudu a uri vha ṱavhanye vha fhole. Khabinethe i ita khuwelelo kha madzangano oṱhe ngei DRC u shela mulenzhe kha Nyambedzano dza Lushaka dzo Katelaho, dzine dza khou tshimbidzwa nga Vho Edem Kodjo vho imela AU, nahone vha khou tikedzwa nga zwiimiswa zwa dzitshakha na madzingu.5.13. Kha muṱa na khonani dza Vho Shimon Peres, rapolotiki a ṱhonifheaho wa mualuwa wa Israel vhe vha pfufhiwa nga Nobel Prize kha u konisa havho u swikelela thendelano ya mulalo vhukati ha MaIsiraele na MaPalestina. Vho Peres vho shuma sa maanḓa a sa imi kha polotiki dza Israele miṅwaha minzhi.Khabinethe i livhisa u fhululedza hayo kha zwi tevhelaho:5.14. Khoro ya Sainthifiki na Ṱhoḓisiso ya Nḓowetshumo kha thekinoḽodzhi yayo ntswa ya magunwe ine ya ḓo thusa u khwinisa vha zwa mulayo na vhashumi vha forensiki kha mushumo wavho. Tshishumiswa itshi tsho tumbulwaho, tsho lambedzwa nga Muhasho wa Saintsi na Thekinoḽodzhi, tshi nga shumiswa u sikena na u bvisa magunwe hu sa khou shumiswa u bvisa buse kana hu si na khombo ya vhushelatshili.5.15. Dr Ismail Bhorat na tshigwada tshavho kha vhutumbuli ha muaro kha tshetshe dzi sa athu bebwa ngei Vhuongeloni ha Vhukati ha Inkosi Albert Luthuli. Uyu ndi muaro wa u thoma we wa itwa kha ṅwana a sa athu bebwa shangoni ḽashu nahone izwi zwo vhea Afrika Tshipembe kha vhugalatenga ha ḽifhasi.5.16. Mamelodi Sundowns kha u swikelela makhaulakhani a Federasi ya Ḽigi ya Ngwena dza Bola ya Afrika nga murahu ha u kunda tshigwada tsha Zesco United. Gundo iḽi a ḽi tou vha ḽa vhuḓi fhedzi kha Sundowns, ḽi ḓo vhuedza na bola ya milenzhe ya Afrika Tshipembe yoṱhe. Zwi ṋea vhatambi vhashu u ṱanea ḽifhasini hune ha ṱoḓea na tshenzhemo ine vha i ṱoḓa uri vha kone u tamba na zwiṅwe zwigwada zwa khwine kha dzhango ḽa Afrika na kha ḽifhasi.5.17. Khabinethe i fhululedza Vho Brad Binder u wina Vhugwena ha Ḽifhasi ha Moto3 zwine zwa vha zwa ndeme kha ḓivhazwakale. Muṱaṱisani wa miṅwaha ya 21 wa thuthuthu o vha MuAfrika Tshipembe wa u thoma u bva 1980 u wina tshiphuga tsha Grand Prix nga murahu ha u wina muṱaṱisano wawe wa u thoma wa Vhugwena ha Moto3.5.18. Hafhu Khabinethe i fhirisela ndivhuho dzayo zwi mbiluni kha MaAfrika Tshipembe vhoṱhe vhe vha shela mulenzhe kha nyito dzo fhambanaho u pembelela na u ṱhonifha u fhambana ha mvelele dzashu nga tshifhinga tsha Ṅwedzi wa Vhufa. Misumbedzo yo ḓalaho vhumvumvu ya mvelele dzo fhambanaho na u kovhana vhufa hashu ho pfumaho zwo ita midzinginyo shangoni ḽashu ḽoṱhe.Khabinethe i livhisa u tamela mashudu kha zwi tevhelaho:5.19. Khabinethe i tamela Vho Archbishop Emeritus Desmond Tutu mashudu a uri vha ṱavhanye vha fhole kha muaro wavho.5.20. Na u vha fhethu huthihi na Afrika Tshipembe kha u tamela mashudu Vho Mama Winnie Mandela kha u swikelela miṅwaha ya mabebo ya 80.6. Vhathu vho tholwahoU tholwa havho hu ḓo thoma ha khwaṱhisedzwa nga ndalukano dzavho na u sedzwa arali vhe si na milandu.6.1. Khoro ya Vhueletshedzi na Vhutumbuli ya Lushaka:a. Vho Mafika Mkwanazi; nab. Vho Sullivan O’Carroll.6.2. Khoro ya Akhademi ya Saintsi ya Afrika Tshipembe:a. Prof Eugene Cloete;b. Prof Sabiha Essack;c. Prof Shireen Hassim;d. Prof Jonathan Jansen;e. Prof Nancy Phaswana-Mafuya;f. Prof Barney Pityana;g. Prof Stephanie Burton (u tholwa hafhu);h. Prof Norman Duncan (u tholwa hafhu);i. Prof Johann Mouton (u tholwa hafhu);j. Prof Himla Soodyall (u tholwa hafhu);k. Prof Zeblon Vilakazi (u tholwa hafhu);l. Prof Brenda Wingfield (u tholwa hafhu); nam. Dr Shadrack Moephuli (Muimeleli wa Khoro ya Vhueletshedzi ya Lushaka nga ha Vhutumbuli na u tholwa hafhu ).6.3. Dr Sarah Mosoetsa kha Bodo ya Mutheo wa Ṱhoḓisiso wa Lushaka.6.4. Tshiimiswa tsha Nyanḓadzamafhungo ya Eḽekiṱhironiki tsha Lushaka tsha Afrika Tshipembe (NEMISA):a. Vho Mymoena Williams sa Muofisiri Mulangi Muhulwane (CEO).b. Vho Rahimoonisha Abdool sa Muofisiri wa Masheleni Muhulwane (CFO).6.5. Vhalangi vha si na Maanḓa kha NEMISA NPC SOC Limited:a. Prof Walter Theophilus Claassen (Mudzulatshidulo);b. Vho Thami ka Plaatjie (u tholwa hafhu na Muthusa Mudzulatshidulo); nac. Prof Manoj Maharaj;d. Vho Sarienne Rana Kersh;e. Vho Nelisiwe Gloria Mkhaliphi;f. Vho Phuthi Nehemia Phukubje;g. Vho Alina Thandiwe Mfulo; nah. Vho Moraka Lucas Mello (u tholwa hafhu).6.6. Vho Zolani Kgosie Matthews sa muraḓo a si na maanḓa kha Bodo ya Ofisi ya Poswo ya Afrika Tshipembe.6.7. Vho Mahomed Iftekhar Chowan sa CFO wa Tshumelo ya Yunivesala na Zhendedzi ḽa Vhuswikeleli ḽa Afrika Tshipembe.6.8. Khoro ya Mafhungo a Tshikhalani ya Afrika Tshipembe:a. Vho Pontsho Maruping (Mudzulatshidulo);b. Vho Nomfuneko Irene Majaja (Mufarisa Mudzulatshidulo);c. Adv Lulekwa Makapela;d. Vho Themba Beatus Tenza;e. Vho Linden Sydney Petzer;f. Muambasada Peter Goosen;g. Vho Humbulani Aaron Mudau;h. Dr Sandile Bethuel Malinga;i. Vho William Simon Makwinja;j. Vho Nosiphiwo Monica Sonjani;k. Vho Lloyd McPatie; nal. Vho Leeandran Annamalai.6.9. Adv Rory Wayne Voller sa Khomishinari kha Khomishini ya Ndaka ya Nḓivho na Dzikhamphani.6.10. Vho Jayaseelan Manickum Nair kha Bodo ya Afrika Tshipembe Dzangano ḽa Ndindakhombo ya Khombo dza Tshipentshela Limited, SOE, sa mulangi a si na maanḓa.6.11. U nangiwa ha Vho Patience Bongiwe Kunene sa Mulangi Muhulwane, o imelaho Afrika Tshipembe, Angola na Nigeria, kha Bodo ya Vhalangi vha Tshigwada tsha Bannga ya Ḽifhasi).6.12. Vhalanguli vha Tsireledzo ya Zwiporo:a. U tholwa hafhu ha Vho Nkululeko Andrew Stephen Poya sa CEO.Miraḓo i si na maanḓa vha Bodo ya Vhalangi vha Tsireledzo ya Zwiporo:b. Dr Nomusa Zethu Qunta (Mudzulatshidulo);c. Vho Boy Johannes Nobunga (Muthusa Mudzulatshidulo);d. Vho Zacharia Mosothoane (vho nangwa nga Dzangano ḽa Vhashumi ḽa zwa Vhuendi ḽa Afrika Tshipembe);e. Vho Christiaan Johan de Vos (u nangwa nga Federasi ya Madzangano a vhashumi a Afrika Tshipembe);f. Medzha-Dzheraḽa Vho Michael Monashi Motlhala (Muraḓo muḓadzisi wa Muhasho wa Mapholisa);g. Vho Ngwako Makaepea (Muraḓo muḓadzisi wa Muhasho wa Vhuendi);h. Vho Hilda Thamaga Thopola;i. Medzha-Dzheraḽa Vho Willem Adriaan Venter (muraḓo wa vhulanguli a si na maanḓa o ḓiimisaho);j. Vho Khulekelwe Mbonambi (u tholwa hafhu);k. Vho Ntombizine Mbiza (u tholwa hafhu);l. Vho Andre Harrison (u tholwa hafhu); nam. Vho Tibor Szane (u tholwa hafhu sa muofisiri a si na maanḓa wa Muhasho wa zwa Mishumo).6.13. U tholwa hafhu ha Vho Japh Ronnie Chuwe sa CEO (Ridzhisiṱara) wa Zhendedzi ḽa Vhukhakhi ha Vhuendi Dzibadani.6.14. Vho Skhumbuzo Dennis Macozoma sa CEO wa South African Roads Agency SOC Limited.6.15. Vho Sisa Neil Ntshona sa CEO wa Vhuendelamashango ha Afrika Tshipembe.6.16. Vho Dhesigen Pydiah Naidoo u tholwa hafhu sa CEO wa Khomishini ya Ṱhoḓisiso ya Maḓi.6.17. Khomishini ya Maḓi ya Thavhani dza Lesotho:a. Vho Bhekizwe Simon Nkosi sa Murumelwa Muhulwane wa Riphabuḽiki ya Afrika Tshipembe; nab. Vho Vusi Nhlapo sa Muimeleli wa Tshoṱhe.6.18. Bodo ya Zhendedzi ḽa Masheleni ḽa Mabindu Maṱuku:a. Vho Charmaine Groves;b. Vho Happy Ralinala;c. Vho Kholofelo Molewa;d. Vho Nomcebo Dlamini;e. Vho Nazir Ahmed Osman;f. Vho Nonkululeko Dlamini;g. Vho Phakamile Mainganya;h. Vho Kate Moloto;i. Vho Hlonela Lupuwana (u tholwa hafhu); naj. Vho Lawrence Mavundla (u tholwa hafhu).6.19. Vho Cladie Thamo Hloniphile Mzobe sa CEO wa NDA.Mbudziso:Vho Donald LiphokoLuṱingo: 082 901 0766"
Tshitatamennde nga ha muṱangano wa Khabinethe wa ḽa 19 Tshimedzi 2016,20 Oct 2016,https://www.gov.za/speeches/statement-cabinet-meeting-19-october-2016-20-oct-2016-0000,https://www.gov.za/ve/speeches/statement-cabinet-meeting-19-october-2016-20-oct-2016-0000,"1. U thomiwa ha mbekanyamushumo dza ndeme dza muvhuso1.1. Khabinethe i tamela mashudu matshudeni vhoṱhe zwenezwi vha tshi khou ya u ṅwala milingo yavho ya mafheloni a ṅwaha. Kiḽasi ya 2016 i khou ṱuṱuwedzwa uri i dzule yo tou fombe zwenezwi vhe kha Milingo ya Ṱhanziela ya Nṱha ya Lushaka 2016 ine ya khou thoma lwa tshiofisi nga ḽa 24 Tshimedzi 2016 ya fhela nga ḽa 29 Lara 2016.1.2. Khabinethe i tama u ombedzela khuwelelo yayo ya uri shango ḽi tikedze ndingo dzoṱhe dza u tsireledza mbekanyamushumo dza akhademi dza 2016. Ndingo idzi dzo rangwaho phanḓa nga muvhuso nga kha Tshigwada tsha Dziminisiṱa tsho Hwedzwaho Mushumo vha tshi khou shuma na matshudeni, vhabebi, dziyunivesithi na vhakwameaho ndi tsumbo ya u ḓikumedzela ha vhoṱhe u wana thandululo dza u vhuedzedza ngonani sekithara ya pfunzo yashu ya nṱha.Khabinethe i tendelana na mafhungo o ṱahiswaho nga matshudeni maelana na khaedu dzine vha khou ṱangana nadzo nga ha mbadelo dza nṱha dza yunivesithi, bugupfarwa, vhuendi na masheleni a u tshila ngao.Arali ṅwaha wa akhademi wa lozwea, dziyunivesithi na magudedzi zwa si kone u swika magumoni a uno ṅwaha, vha re kha maṱiriki vhane vha anganyelwa kha miḽioni a vha nga ṱanganedzwi kha pfunzo dza nṱha nga 2017. Masiandoitwa aya ndi a uri matshudeni oṱhe u bva kha ṅwaha wa u thoma u swika kha wa mafhelelo vha ḓo kwamea khathihi na ikonomi yashu vhunga hu sa ḓo vha na vhatelwadigirii vha zwikili zwiswa vhane vha ḓo vha vha khou dzhena maragani wa mishumo.Nga mulandu wa zwenezwo, vhane vha ḓo vha vho telwa digirii sa madokotela, dziinzhiniya, vhavhalelani, vhagudisi na mabuḓo o fhambanaho a vha nga koni u dzhena kha ikonomi.Khabinethe i tikedza tshoṱhe pfanelo dza u guda dzine dzo katelwa ngomu ha Thendelanomviswa ya Mbofholowo na Ndayotewa, na u vhewa phanḓa kha Pulane ya Mveledziso ya Lushaka. Ri tikedza hafhu na pfanelo ya u kona u swikelela pfunzo ya nṱha, zwihulusa vha shayaho.Thendelanomviswa ya Mbofholowo i ri “pfunzo ya nṱha na vhupfumbudzi ha thekinikhala zwi ḓo vulelwa vhoṱhe nga u shumisa magavhelo a muvhuso na u pfufhiwa nga masheleni a u guda zwi tshi ṋekedzwa zwo ḓisendeka kha mashumele.”Ndayotewa yone i isa phanḓa nga u ri “Muṅwe na muṅwe u na pfanelo ya u isa pfunzo phanḓa ine muvhuso nga kha maga a pfalaho, u fanela u konadzeisa na uri zwi swikelelee.”Ri tshi khou ṱanganedza vhuhulu ha khaedu dza pfunzo ya nṱha, Muphuresidennde Vho Jacob Zuma vho isa phanḓa hafhu vha ṱanḓavhudza mbumbeo ya Tshigwada tsha Dziminisiṱa tsho Hwedzwaho Mushumo ho katelwa na Minisiṱa wa Vhudavhidzani, wa Madzulo a Vhathu, Masheleni na Mveledziso ya Matshilisano.Muvhuso wo ṱanganedza makumedzwa o fhambanaho e a ḓiswa nga fhethu ha vhukhethelo ho fhambanaho na vhakwameaho. Maitele a thekhinikhaḽa a nḓilani u itela u a ṱhaṱhuvha, ha ḓo ri musi mushumo wo fhela, ha ḓo ṋetshedzwa nḓila dzo fhambanaho dzine dza nga shumiswa u tandulula khaedu dza zwino.Muvhuso u ḓo isa phanḓa na u dzhia maga a u vhona uri hu dzula hu na masheleni kha NSFAS u itela matshudeni vhoṱhe vhane vho tea uri vha badetshelwe mbadelo dzoṱhe dza u guda dziyunivesithi na magudedzi a TVET lwa tshifhinga tshilapfu. Muvhuso u ḓo bveledza kushumele kwa u tandulula khaedu dzi kwamaho “matshudeni vha vhukati” vhane a vha lugeli u u badetshelwa nga fhasi ha milayo ya zwino ya NSFAS, fhedzi a vha koni u swikelela mbadelo dzo fhelelaho dza u guda vha songo tou thusiwa. Izwi zwoṱhe zwi ḓo thomiwa nga luvhilo na tshikalo tshine tsho ḓisendeka kha luvhilo lwa nyaluwo kha u ḓiṅwalisela na u vha hone ha masheleni.Khomishini ya Ṱhoḓisiso ya Muphuresidennde nga ha Vhupfumbudzi na Pfunzo ya Nṱha, i khou bvela phanḓa na mushumo wayo nahone i ḓo thusa muvhuso u wana thandululo ya tshifhinga tshilapfu ya tswikelelo ya pfunzo ya nṱha, zwihulusa kha vha shayaho.Minisiṱa wa Masheleni vha ḓo kumedza Tshitatamennde tsha Mbekanyamaitele ya Mugaganyagwama wa Vhukati ha Ṅwaha nga ḽa 26 Tshimedzi 2016 tshine tsha ḓo sumbedza ṱhanḓavhuwo ya muhanga wa masheleni kha tshifhinga tsha vhukati.Kha ṅwaha wa muvhalelano wa 2016/17, muvhuso wo kovhela masheleni manzhi a vhonalaho kha pfunzo ya nṱha, zwe zwa ita uri Muhasho wa Pfunzo ya Nṱha na Vhupfumbudzi u ṱanganedze nyavhelo ya mugaganyagwama u eḓanaho R49.2 wa biḽioni.Khabinethe i fulufhela uri ndi nga kha vhubindudzi hashu kha pfunzo sa shango hune ra ḓo kona u ita mvelaphanḓa kha u tandulula khaedu tharu dza u shaea ha mishumo, vhushai na u sa eḓana. Muvhuso wo fhindula zwililo zwa matshudeni nahone u ḓo ita mutikedzelo nga 2017 wa ndivhanyiso ya mbadelo u swika kha 8%, u badela u gonya ha mbadelo nga kha magavhelo a u lambedza vha kundelwaho hu tshi itela vhoṱhe vha shayaho, vha vhabebi vha shumaho na vhane vha vhidzwa “matshudeni vha vhukati”, zwine zwa amba uri matshudeni vhane vha bva miṱani ine mbuelo yayo i ṱoḓou swika kha R600 000 nga ṅwaha. Izwi zwi amba uri vhoṱhe vhane vha tea u wana NSFAS na matshudeni vha vhukati a vha nga kwamiwi nga u gonya ha mbadelo, vhunga muvhuso u tshi ḓo badela phesenthe ya ndivhanyiso ya mbadelo. Mutikedzelo u ḓo swika henefha kha R2.5 biḽioni, une wa katela u fhira 70% wa matshudeni vha sa athu tetshelwa digirii.Vhoṱhe vha kwameaho vha fanela u ṱavhanya u shuma vha tshi ya kha u sika nyimele na vhupo ho teaho u itela uri mbekanyamushumo dza akhademi dzi thome hafhu hu si na u lenga. U vhona uri hu na mvela phanḓa ya u ṱalukanywa ha pfanelo ya u guda u isa phanḓa, muvhuso u ḓo bveledza mapatsumbabada, u tshi shuma na vha kwameaho vho teaho, u itela muratho wa dziyunivesithi na magudedzi a TVET u itela u sika zwikhala zwa u swikelela, mvelaphanḓa, ndambedzo na thikhedzo ya matshudeni na zwiimiswa.Vhakwameaho vhanzhi hu tshi katelwa vhukati havho matshudeni, dzibannga na mabindu vho kumedza mikumedzo yo fhambanaho nga ha uri ri nga lambedza hani pfunzo ya nṱha zwihulusa kha vhashayaho. Zwenezwo, Tshigwada tsha Dziminisiṱa tsho Hwedzwaho Mushumo tshi ḓo vhidza vha kwameaho vhoṱhe fhasi ha murunzi muthihi uri hu bveledzwe mapatsumbabada une wa ḓo khwathela nḓila ya thandululo.Khabinethe yo ṱanganedza u bvela phanḓa ha dzikiḽasi kha vhunzhi ha dziyunivesithi dzashu, nahone i humbela matshudeni uri vha vhuelele dzikiḽasini. Itshi ndi tshifhinga tsha shishi kha mbekanyamushumo dza akhademi vhunga milingo yo no vha tsini. Muvhuso u fulufhela uri mbilaelo dza matshudeni dzi nga tandululwa nga kha nyambedzano ngeno mbekanyamushumo ya akhademi i tshi khou bvela phanḓa.Khabinethe i khou vhilaedzwa nga u thoma ha migwalabo ya matshudeni i re na pfudzungule kha dziṅwe yunivesithi shangoni ḽashu. Naho pfanelo ya u gwalaba yo tsireledzwa fhasi ha Ndayotewa, pfudzungule a dzi ṱoḓei, u shushedza na u kwasha ndaka.  Vhoṱhe vha kwameaho vha fanela u ita zwoṱhe nga hune vha nga kona na u dzhia maga o teaho u tsireledza mbekanyamushumo ya akhademi vhunga masiandoitwa a tshi ḓo vha mavhi kha ikonomi yashu, matshudeni na vha re kha maṱiriki. Pfunzo ndi vhuḓifhinduleli ha muṅwe na muṅwe, kha ri shumisane u ḓisa vhudziki kha pfunzo ya nṱha u itela vhumatshelo ha vhana vhashu na vhumatshelo ha shango.1.3. Khabinethe yo ṱanganedza vhubindudzi ha R3 bilioni nga Marriot International vhune ha ḓo vhona tshigwada tshihulwanesa tsha dzihodela ḽifhasini, tshi tshi fhedza hodela ntswa ṱhanu. Nḓivhadzo i sumbedza fulufhelo ḽa vhabindudzi kha shango ḽashu na vhumatshelo havhuḓi ha ikonomi yapo.1.4. Afrika Tshipembe ḽo vhalwa sa shango ḽa khwinesa kha ndangulo ya zwikolodo na u ṋea tsireledzo ya zwikolodo kha sub-Saharan Afrika nga gurannḓa ya Emerging Markets, ine yo ḓiṅwalisa kha Miṱangano ya Ṅwaha ya Bannga ya Ḽifhasi/IMF. Pfufho i ḓa nga murahu ha musi Bannga ya Ḽifhasi yo ṱanganedza mashumele a nṱhesa a shango kha mbumbeo ya zwikolodo. U pfufhiwa uhu ndi vhuṱanzi ha mvelaphanḓa ine shango ḽashu ḽa khou dzulela u ḓiphina ngayo kha mimaraga ya masheleni ya ḽifhasi na nḓila ya khwine ine ikonomi ya khou laulwa ngayo.1.5. Madalo a u thoma a Muvhuso ngei Kenya nga ṱhoho ya muvhuso wa Afrika Tshipembe, Muphuresidennde Vho Jacob Zuma, u bva tshe demokirasi ya thomiwa, o katela vhurumelwa ha mabindu u ya kha foramu ya Mabindu ya Kenya-Afrika Tshipembe, e a tandula zwikhala zwa vhubindudzi na mbambadzo. Memorandamu wa Thendelano dzi tevhelaho  wo sainwa: nyanḓano ya mapholisa, u vhulunga bayodaivesithi na ndangulo khathihi na khorido ya Vhuendi ya Lamu-Port Southern Sudan-Ethiopia.1.6. Dzulo ḽa Vhuvhili ḽa Khomishini ya Mashango mavhili vhukati ha Afrika Tshipembe na Riphabuḽiki ya Namibia ḽo khwaṱhisedza u ḓikumedzela ha vhoṱhe kha nyambedzano dza vhavhili, dzingu na mafhungo a dzitshakha ane a khou sedzuluswa. Memorandamu wa Thendelano nga ha Pfunzo ya Nṱha wo penndelwa,  hu tshi katelwa na u sainwa ha Maitele a ḓo Tevhedzwaho a Kushumele, kha Komiti yo Ṱanganelanaho ya Vhaḓivhi nga ha Mukano wa Orange River.1.7. Madalo a mushumo a Muthusa Muphuresidennde Vho Cyril Ramaphosa ngei Vietnam na Singapore o shumiswa u honolola fhethu ha matshelo ha mbambadzo na vhubindudzi, na u vhidza Mabindu a Muvhuso wa Singapore uri a ḓe a bindudze Afrika Tshipembe nga kha Vhufarakani ha Tshitshavha na ha Phuraivethe, zwi tshi tshimbilelana na Pulane dza Nḓila dza Ṱahe dza Afrika Tshipembe. U ḓikumedzela ho dovha ha pfaniwa na Singapore uri vha  thuse Afrika Tshipembe nga mveledziso ya zwikili na u engedza tshivhalo tsha khoso dza vhupfumbudzi dza matshudeni vha Afrika Tshipembe dzine dza ṋetshedzwa fhasi ha Mbekanyamushumo ya Nyanḓano na Singapore.1.8. Muphuresidennde Vho Jacob Zuma vho amba ngei kha Khonferentsi ya Thumo Vharangaphanḓa ya Afrika Tshipembe ya ṅwaha ye ya ṋea luvhanḓe kha ṱhoho dza vharangaphanḓa u kovhana mihumbulo nga ha mafhungo na zwihulwane zwine zwa vha konisa vhukhwine u bvela phanḓa u imelela shango ḽashu. Sa vhaimeleli vhashu mashangoni a nnḓa, vha na vhuḓifhinduleli ha u fhaṱa vhukonani na vhufarakani vhune ha ḓo ri thusa u swikelela zwipikwa zwashu u bva kha Pulane ya Mveledziso ya Lushaka, dza nyaluwo i katelaho, mishumo na matshilo a khwine a vhathu vhashu.1.9. Vha tshi fhindula ṱhoḓea dza zwitshavha na mabindu, Minisiṱa wa Maḓi na Vhuthathatshili Vho Nomvula Mokonyane vha ḓo pembelela ḓuvha ḽa u thoma ḽa Vhufhaṱi ha Luṱalwa u Thoma lwa Thandela ya Maḓi ya Vaal Gamagara ya R18 biḽioni, Ḽavhutanu ḽino, 21 Tshimedzi 2016. Musi Luṱalwa u Thoma lu tshi fhela, vhane vha ḓo vhuelwa vha ḓo katela bulasi dza 14 dza vhufuwathakha, migodi ya 12. Phakha dza soḽa, na zwitshavha zwa Kathu, Olifantshoek, na Hotazel, zwi vhuedzaho vhathu vha 23 499.1.10. U rwelwa ṱari ha Luṱa lwa u Thoma lwa R49-miḽioni ya u vusuludzwa ha Phakha ya Nḓowetshumo ya Isithebe ngei Mandeni, KwaZulu-Natal, zwi vhumba tshipiḓa tsha Mbekanyamushumo ya Mvusuludzo ya Nḓowetshumo ya Dziphakha ya Muhasho wa Mbambadzo na Nḓowetshumo, nahone yo vhewa phanḓa u itela mvusuludzo.Ndivho ndi ya u vusuludza phakha dza nḓowetshumo dza muvhuso shangoni ḽoṱhe u itela u ṱuṱuwedza nḓowetshumo na u engedza u shela mulenzhe hadzo kha u sika mishumo na nyaluwo ya ikonomi ya shango. Nḓowetshumo dzi shumaho u bva ngei Isithebe dzi shela mulenzhe zwihulu kha ikonomi ya vhupo uho, dzi ṋetshedza mishumo i fhiraho 20 000. Nga tshifhinga tsha mbekanyamushumo ya mvusuludzo mabindu maṱuku a vhukati a 15 o khethelwa thandela ya ndeme ya R6.3 miḽioni ha tholwa na vhathu vha 162.1.11. Nḓivhadzo ya uri Afrika Tshipembe ḽi ḓo vhuelwa u bva kha thendelano ya mbambadzo ntswa na Mbumbano ya Yuropa (EU), i ḓo ḓisa tswikelo yo khwiniseaho ya zwibveledzwa zwa Afrika Tshipembe na u itela uri zwi kone u rangiswa phanḓa u dzhena maragani ngei EU. Thendelano ya Vhufarakani ya Ikonomi (EPA) fhasi ha muhanga wa SADC-EU EPA i imela mbetshelwa dza mbambadzo dzi re hone dza thendelano ya mbambadzo vhukati ha Afrika Tshipembe na EU, ine ya ḓivhiwa sa Thendelano ya Mbambadzo, Mveledziso na Nyanḓano (TDCA). EPA i ṋetshedza tshwikelo ya maraga muswa wa veine, maluvha, zwibveledzwa zwa mafhi na zwa mitshelo.1.12. Khomishini ya u Vhulunga Southern Bluefin Tuna yo engedza Ṱhanganyelo yo tendelwaho ya u Fashwa ha Southern Bluefin Tuna yo avhelwaho u bva kha thani dza 150 u ya kha thani dza 450 nga miṅwaha ya khalaṅwaha dza u rea khovhe nga 2018-2020. Izwi ndi zwa ndeme kha zwipikwa zwa u sikwa ha mishumo Afrika Tshipembe vhunga zwi tshi ḓo ṋetshedza mishumo ya tshoṱhe kha sekithara ya vhureakhovhe nahone zwi ḓo ḓisa mbuelo ya mbambadzelaseli ine ya ṱoḓea nga maanḓa kha shango.1.13. U nangwa ha khamphani dze dza bvelela kha ndingo dza u renga nga Muhasho wa Fulufulu kha Mbekanyamushumo ya Vhabveledzi vho Ḓiimisaho vha Fulufulu ḽa Malasha  (IPP) ndi tshipiḓa tsha ndeme tsha vhurangeli ha muvhuso u tsireledza nḓisedzo ya fulufulu ya shango. Khamphani mbili dze dza bvelela dzi ḓo engedza 863.3MW kha giridi ya fulufulu miṅwahani miṱanu iḓaho.U nangwa uhu hu ḓisa vhubindudzi vhu fhiraho R40 biḽioni vhune ha ḓo shumiswa u honolola themamveledziso kha sekithara ya fulufulu, zwi karusa thengo yapo na u sika mishumo ya 6 613 nga tshifhinga tsha u fhaṱwa na ya 13 524 hu tshi vho shumiwa.Zwenezwi pulane ya u fhaṱa fulufulu ḽa Afrika Tshipembe ḽi tshi khou katela mveledziso ya zwiimiswa zwa zwivhaswa zwa mupo, shango ḽo ḓikumedzela muratho wa u ya kha ikonomi ya zwiko zwa fulufulu ya fhasi, ho vhewa phanḓa u khonadzeo dza u kunakisa fulufulu. Nga kha Fulufulu ḽi bvaho kha zwiko zwa tsiko IPP, 6 376 MW wa muḓagasi wo no rengwa u bva kha Vhabveledzi vha Fulufulu vho Ḓiimisaho vha 102 nga murahu ha u dzhenela ndingedzo dza u renga lwa rathi. Khawo, 2 200 MW wa nḓadzo ya mveledziso ya muḓagasi u bva kha thandela ya 44 IPP wo no ṱumiwa kha giridi ya lushaka.1.14. Zwenezwi Ṅwedzi wa Vhuendi u khou bvela phanḓa, thandela na vhurangeli ha tshivhalo tsha themamveledziso dza ndeme dza vhuendi zwi khou phaḓaladzwa u itela vhuṱumani ha khwine ha fhethu na vhathu, zwine zwi khou sika mishumo miswa na u shandukisa nḓila ine maAfrika Tshipembe vha enda ngayo.Ndi ngazwo Khabinethe i tshi dzhiela nṱha vhubindudzi ha R24 miḽioni nga vha Muhasho wa Dzibada na Vhuendi vha Gauteng u lugisa bada ya D904, ine ya ḓivhiwa hafhu nga ḽa Evaton Road. U vusuludzwa ha nḓila iyi zwi ḓo khwinisa tshifhinga tsha u tshimbila, na u vhona uri hu na tsireledzo ya badani ya khwine kha vhareili, vha dzibaisigila na vhaendanganayo.1.15. Mushumo wo farwaho ngei Durban wa Foramu ya Vhuṱanu ya Vhuvhusi ha Inthanethe ha Afrika wo tshimbila zwavhuḓi. Muṱangano wo swika kha u pendela maimo a dzhango, ane a tikedza u swikelelwa ha zwipikwa zwa Adzhenda 2063, phanḓa ha u ḓo farwa ha Foramu ya Vhuvhusi ha Inthanethe ngei Mexico nga Nyendavhusiku 2016. Afrika Tshipembe ḽo saina Thendelano ya Tshumelo ya Vhalauli ya Madzangano Manzhi na DONA Foundation.1.16. U dzhenelela ha muvhuso kha u lwa na tshanḓanguvhoni, vhuaḓa na u ita uri nḓowetshumo dzi vhe na vhuḓifhinduleli zwo swikisa kha thendelano na khamphani dza sumbe dza vhufhaṱi nga ha mbekanyamushumo ya vhurangeli, ine ya ḓo engedza khwiniso kha nḓowetshumo iyi.  Thendelano i na tshivhalo tsha zwithu, hu tshi katelwa na: U bvisa masheleni u itela mveledziso ya dzithandela; U ḓivhofha kha tshanduko dza sekithara; Muhanga wa u lifha mbilo nga sekithara ya tshitshavha; na u ḓikumedzela u Fulufhedzea nga Vhaofisiri Vhalangi Vhahulwane.Mutheo wa ndeme thendelano u katela ndaṱiso ya R1,4 biḽioni ye ya tshewa nga maanḓalanga a muṱaṱisano ine ya ḓo badelwa nga dzikhamphani kha Tshikwama tsha Mbuelo tsha Lushaka. Iṅwe R1,5 biḽioni i ḓo iswa kha tshikwama u itela u tikedza vhurangeli ha vhubindudzi ha matshilisano ho sedzeswa zwitshavha zwe kale zwa vha zwo tsikeledzwa.U ḓivhofha kha tshanduko hu ḓo ḓivhadzwa nga iṅwe na iṅwe ya khamphani dza sumbe, zwine zwi nga vha nga tshivhumbeo tsha ‘modeḽe wa ndinganyiso, hune 40% wa mikovhe khamphanini i ḓo rengiselwa vharema vha Afrika Tshipembe; kana ‘modeḽe wa vhufarisani’ hune khamphani ya ḓo shumisana na khamphani dza vharema dza vhufhaṱi dzo farakanaho dzine dzi nga swika tharu u itela u dzi thusa u wana mbuelo i eḓanaho 25% ya mbuelo yadzo. U ḓivhofha  uhu ho sedzwa ha wanala hu na ndeme i fhiraho mbuelo ya R9 biḽioni nga ṅwaha phanḓa ha musi tshifhinga tsha thendelano tshi tshi fhela.U ḓivhofha hu re na u fulufhedzea hu ḓo sainwa nga CEO muṅwe na muṅwe ane a khou ḓivhofha kha maga o fhambanaho a u vhona uri a huna u langana mbadelo kana nḓowelo ya tshanḓa nguvhoni khamphanini, kha zwine ya ita na vhaṱaṱisani nayo, muvhuso kana vharengi vha dziṅwe sekithara dza phuraivethe.   Thendelano ya ndifhiso i ṋetshedza maṅwe maitele a tshiofisi ane a ḓo fhedziswa vhegeni dzi si gathi dzi ḓaho nahone a khou tshimbidziwa na u shumiwa ngao na uri hu ḓo itwa nḓivhadzo musi maitele aya o no fhela.1.17. MaAfrika Tshipembe vha khou ṱuṱuwedzwa uri vha saukanye mafhungo ane vha khou tswelwa nga kha Muvhigo wa Ṅwaha 2015/16 une wa ḓo kumedzwa Phalamenndeni. Mafhungo a sumbedza u thomiwa ha Mbekanyamushumo ya Nyito ya Muvhuso, khathihi na mvela phanḓa kha Muhanga wa Maano a Vhuṱali wa Tshifhinga tsha Vhukati na u thomiwa ha Pulane ya Mveledziso ya Lushaka.1.18. Khabinethe i ṱuṱuwedza hafhu maAfrika Tshipembe u ṋea mihumbulo yavho nga ha ikonomi na maṅwe mafhungo ane vha tama muvhuso u tshi a bvisela khagala kha Tshitatamennde tsha Mbekanyamaitele tsha Mugaganyagwama wa Vhukati ha Ṅwaha (MTPBS), une wa ḓo kumedzwa nga Minisiṱa wa zwa Masheleni Vho Pravin Gordhan nga ḽa 26 Tshimedzi 2016. U shela mulenzhe hu nga rumelwa nga kha Facebook: National Treasury South Africa, Twitter @TreasuryRSA, mikumedzo nga mulomo na kha webusaithi ya Vhufaragwama ha Lushaka.2. Tsheo dza Khabinethe dza ndeme2.1. Khabinethe yo tendela milayo yo ṱanḓavhuwaho ya Muvhigo wa Manweledzo u Tswelaho nga ha Pulane Khulwane ya Vhuendi ya Lushaka 2050 (NATMAP), une u tshimbilelana na Pulane ya Mveledziso ya Lushaka nahone u na maano a vhuendi a maanḓa a tevhelaho: u pulana ha tshifhinga tshilapfu na u vhea zwipikwa, u sedzesa kha tsireledzo, u fulufhedzea na u swikelelea ha vhuendi; u sedza u fhira vhuendi vhunga vhunzhi ha zwi sa tshimbili zwavhuḓi na zwivhi zwi tshi vhangwa nga mashumisele mavhi a mavu na vhupulani; u ṱuṱuwedza tshanduko ya mikhwa nga u shandukisa zwine ra vhonisa zwone vhuendi ha tshitshavha; na madzhenele a vhupulani o katelaho a matshilisano na mveledziso.2.2. Khabinethe yo tendela u kumedzwa ha Milayo ya Vhudavhidzani ha ṱhingo ha Dzitshakha (dziITR), Dubai 2012, dzo sedzuluswaho Phalamenndeni u itela u khwaṱhisedzwa.DziITR dzi tsheṱa mulangano wa dzitshakha, na u vhumba tshipiḓa tsha Milayo ya Ndangulo ya Mbumbano ya Vhudavhidzani ha ṱhingo ha Dzitshakha. DziITR tshimbilelana na Pulane ya Mveledziso ya Lushaka, zwihulusa kha u ṱuṱuwedza nyaluwo ya ikonomi na u katela huhulu nga kha mveledziso yo vhuṱumani ho khwaṱhaho ha burodobende na vhudavhidzani ha ṱhingo na mitengo ya fhasi.2.3. Khabinethe yo tendela u kumedzwa ha Khonferentsi ya Vhudavhidzani ha Radio ha Ḽifhasi (WRC-15) Milayo yo Fhelaho, Phalamenndeni u itela u khwaṱhisedzwa, u ya nga Tshiteṅwa 231(2) tsha Ndayotewa.Mafhungo a ndeme o ṱanganedzwaho ngei kha WRC-15 a katela u phaḓaladzwa ha burodobende hoṱhe, phaḓaladzo ya khasho hoṱhe, tshumelo ya vhudavhidzani ha satheḽaithi, tshumelo ya mabufho, mbekanyamushumo dza ikonomi ya maḓanzhe, vhuphalali ha zwiwo na tshumelo ya shishi, khathihi na mbekanyamushumo dza matshelo dza u tikedza u khwiniswa ha ikonomi. Mvelelo dza WRC-15 dzi dovha dza ṋea vhuṱanzi ha tshumelo ya khasho nga u tsireledza luvhanḓe lwa zwa Digital Terrestrial Television (DTT).2.4. Khabinethe yo tendela u kumedzwa ha Milayo yo Fhelaho ya Vhudavhidzani ha Dziṱhingo ha Mbumbano ya Dzitshaka (ITU) ya Khoniferentsi ya Plenipotentiary ya Guadalajara 2010Phalamenndeni u itela u khwaṱhisedzwa u ya nga Tshiteṅwa 231(2) tsha Ndayotewa.Khoniferentsi ya Plenipotentiary ndi dzangano ḽihulwane ḽa u ita mbekanyamaitele dza ITU, ḽine ḽa vha zhendedzi ḽo khetheaho ḽa Mbumbano ya Dzitshakha ḽi re na vhuḓifhinduleli ha u laula sisiṱeme ya ḽifhasi ya vhudavhidzani ha eḽekiṱhironiki.Mushumo wa ITU u tshimbilelana na Pulane ya Mveledziso ya Lushaka, vhunga wo sedzesa kha mveledziso ya Themamveledziso ya Ikonomi kha sekithara ya ICT.2.5. Khabinethe yo vhudzwa nga ha mvelaphanḓa yo itwaho nga ha u tumbulwa na u thomiwa ha Lufhera lwa Vhupulani ha Maano a Burodobende. Khabinethe Lekgotla ya Ṱhangule 2016 yo tendelana uri Lufhera lwa Vhupulani ha Maano lu fanela u thomiwa u itela u ṱavhanyisa u thoṅwa ha SA Connect, mbekanyamaitele ya burodobende ya lushaka.Sa tshipiḓa tsha Milayo ine ha ḓo sedzwa yone ya lufhera lwa vhupulani ha maano, mafhungo manzhi a ndeme o topolwa ane a vha na masiandoitwa o livhaho kha u phaḓaladza zwavhuḓi inthanethe yo tsireledzeaho nahone i fulufheleaho, ya luvhilo, nahone i sa ḓuri. Izwi zwi katela; u tandulula u lenga kha nyavhelo ya ṱhoḓea ya nṱhesa kha luvhande ulwu; u ṱtuma burodobende; u phaḓaladza na ndambedzo; u tandulula zwivhumbeo zwa maraga zwi sa shumi zwavhuḓi; u ṱavhanyisa muratho wa khasho ya didzhithaḽa; mveledziso ya maano a e-government; u dzudzanywa ha ICT ya Mabindu a Muvhuso; na khwaṱhisa Mulangi na u tandulula u ita mukokotolo kha vhuvhusi ha sekithara ya ICT.2.6. Khabinethe yo tendela uri Thendelano ya Paris nga ha Tshanduko ya Kilima i kumedzwe Phalamenndeni u itela u khwaṱhisedzwa. Thendelano ya Paris ndi tshishumiswa tsha mulayo tshine tsha ḓo endedza maitele a nyito ya hoṱhe nga ha tshanduko ya kilima. I kuvhanganya tshakha dzoṱhe kha ḽithihi ḽa tshumisano kha khombo ya tshanduko ya kilima, ho sedzwa mveledziso ya u ya nga hu sa fheli na ndingo dza u fhelisa vhushayi. I vhea zwipikwa zwa u imisa u engedzea ha thempheretsha dza ḽifhasi uri dzi vhe fhasi ha digirii mbili.Thendelano ya Paris i ḓo thoma u shuma nga ḽa 4 Lara 2016, maḓuvha a furaru nga murahu ha ḓuvha ḽine Madzangano a 55 kha Buthano ane nga tshivhalo o ṱangana a eḓana 55% ya ṱhanganyelo ya u bviswa ha gese ya greenhouse ya ḽifhasi a vha o ṋetshedza zwishumiswa zwao u itela u khwaṱhisedzwa.Khwaṱhisedzo nga Afrika Tshipembe ya Thendelano ya Paris i rumela tswayo dzavhuḓi dza u sumbedza u ḓikumedzela kha u shela mulenzhe kha ndingo dza ḽifhasi dza u tandulula khaedu ya tshanduko ya kilima.2.7. Khabinethe yo tendela Mvetomveto ya Mbekanyamaitele ya Lushaka nga ha Nyengedzedzo na Tshumelo dza Vhueletshedzi na Pulani ya u thoma izwi. Ndivho ya mbekanyamaitele ndi u ta muhanga wa ndaulo u itela u engedza mashumele kwao, vhubveledzi, u eḓanyisa, mupo na ikonomi i vhuedzaho u ya nga hu sa fheli kha sekithara ya vhulimi, maḓaka na vhureakhovhe. Izwi zwi ḓo ita uri sekithara dzoṱhe kha vhulimi, maḓaka, na vhureakhovhe (u bva kha vhabveledzi u ya kha vhaphurosesi) vha a kona u sedzulusa zwikhala u itela nyaluso ya mabindu na matshilisano.2.8. Khabinethe yo tendela mvetomveto ya mafhelelo ya Muhanga wa Maano wa Tshifhinga tsha Vhukati wo khwiniswaho 2014-2019 wa Mvelelo 2 “Matshilo malapfu na Matshilo a Mutakalo a MaAfrika Tshipembe Vhoṱhe”. Izwi zwi shuma sa mutheo wa u thoma Thero 10 ya Pulane ya Mveledziso ya Lushaka 2030.MTSF 2014-2019 yo khwiniswa u itela u katela vhuṱanzi ha zwino ha mashumele a sekithara ya zwa mutakalo a tshi vhambedzwa na zwipikwa kha MTSF 2014-2019; u ṱanganedzwa ha Zwipikwa zwa Mveledziso ya Tshifhinga tshilapfu 2030 nga Afrika Tshipembe, na u fhungudza zwisumba maitele.2.9. Nga murahu ha u tenda ha Khabinethe, Minisiṱa ofisini ya Muphuresidennde vha re na vhuḓifhinduleli ha Vhupulani, Vhuṱoli na Vhulavhelesi Vho Jeff Radebe vha ḓo bvisa mawanwa a Tshishumiswa tsha Asesimennde ya Mashumele a Ndangulo 2015 (MPAT). Muvhigo u ṋetshedza ngudo dzo kuvhanganywaho dza asesimennde na u saukanywa ha ngudo ya MPAT u bva 2011 u swika 2015.MPAT yo thomiwa u itela u tshimbidza mvusuludzo kha nḓowelo dza ndaulo mihashoni ya muvhuso. Izwi zwi shela mulenzhe kha Pulane ya Mveledziso ya Lushaka ine ya amba uri vhukati ha zwino na 2030 Afrika Tshipembe ḽi fanela u vha ḽo thoma muvhuso u konaho, wa phurofeshinaḽa nahone u fhindulaho ṱhoḓea dza vhadzulapo.Mvelelo dza 2015 dzi sumbedza uri MPAT yo vuledza kha u tshimbidza nyengedzedzo dza khwiniso kha nḓowelo dza ndangulo; fhedziha, dzi a fhambana u ya nga mihasho na mavundu. Hu na vhukoni ha nṱhesa zwi tshi ḓa kha nḓowelo dza ndangulo hoṱhe muvhusoni fhedzi hu na vhurangaphanḓa ha ndangulo vhu songo khwaṱhaho vhune ha vha khaedu khulu nahone vhu shela mulenzhe kha vhuṱudzeṱudze ha ndaulo.Khabinethe i tikedza maele o ṱanganelanaho u tikedza u khwinisa, zwine zwa ḓo rangwa phanḓa nga Muhasho wa Vhupulani, Vhuṱoli na Vhulavhelesi.3. Milayotibe3.1. Khabinethe yo tendela uri Mulayotibe wa u Thivhela na u Lwa na Tshipitshi tsha Vengo na Vhugevhenga ha Vengo u ganḓiswe u itela vhupfiwa ha vhathu. Mulayotibe u lingedza u sika vhukhakhi ha vhugevhenga ha vengo na tshipitshi tsha vengo na u vhea maga ane a ḓo thivhela na u lwa na vhukhakhi uhu. Ndivho ndi ya u tandulula tshivhalo tsha zwiwo zwa khethululo na u isa phanḓa u tandulula dziṅwe tshakha dza vhuḓifari ha vhugevhenga dzi ṱuṱuwedzwaho nga tshiṱalula, luvhengelambiluni kana u sa konḓelelana, nga tshivhumbeo tsha vhugevhenga ha vengo na tshipitshi tsha vengo, zwine zwo no itea lunzhi maḓuvhani a si gathi o fhiraho.Izwi zwi livhanywa na Pulane ya Mveledziso ya Lushaka ine ya sumbedza ṱhoḓea dza mafulo a tshifhinga tshilapfu a vhuedzaho, a lwaho na khethululo, u ṱalula mbeu, vengo ḽa vha funanaho nga mbeu nthihi na vengo ḽa vhabvannḓa khathihi na uri vhathu vhoṱhe vha pfe vho tsireledzea.4. Zwi khou ḓaho4.1. Ṅwedzi wa u Dzhiela Nṱha Khentsa ya Maḓamu nga Tshimedzi, wo imela ndingo dza lushaka nga tshitshavha na ndondola mutakalo ya phuraivethe u tsivhudza nga ha vhulwadze. U ṱavhanya u faedza nyimele zwi nga isa kha dzilafho ḽi shumaho. Vhanna na vhafumakadzi vhoṱhe vha fanela u ita ndingo dza vhune tshifhinga tshoṱhe na u ṱolwa nga vha ndondola mutakalo vha re tsini havho.4.2. Muhasho wa Mutakalo u ḓo vha ṋemuṱa wa Muṱangano wa Zwibadela wa Ḽifhasi wa vhu40 wa Federasi ya Zwibadela zwa Dzitshakha (IHF) fhasi ha thero, ""U tandulula Khaedu ya Mulwadze-Tsireledzo na Ndondolo khae”, ngei Durban u bva 31 Tshimedzi u ya 3 Lara 2016.Muṱangano u ṋetshedza foramu ya ḽifhasi i sa ngi dziṅwe ine ya tshimbidza u kovhana nḓivho yo fhambanaho, vhukoni na tshenzhemo kha ndangulo ya sekithara ya mutakalo na nḓisedzo ya tshumelo.5. Maimo a Khabinethe kha mafhungo a zwino5.1. Khabinethe yo khwaṱhisa thikhedzo yayo ya Minisiṱa wa Masheleni, Vho Pravin Gordhan vhane fhasi ha Tshiteṅwa 35 tsha Ndayotewa a vha na mulandu u swika zwenezwo vha zwi tshi sedzuluswa nga khothe ya mulayo.Khabinethe i na fulufhelo kha sisiṱeme ya vhulamukanyi ha vhugevhenga ha shango ḽashu na maitele a vhulamukanyi a sa khethululi ane o ṱanḓavhudza tshifhinga tshashu tsha demokirasi. Maitele aya a fanela u tendelwa uri a itee.  5.2. Mvelelo u bva kha Samithi ya BRICS ya vhu 8, ye ya farwa u bva nga ḽa 15 u ya kha ḽa 16 Tshimedzi 2016 fhasi ha thero “U Fhaṱa Thandululo dza Guṱe, dzi Fhindulaho dza dovha dza Katela (BRICS)” ngei Goa, kha ḽa India, dzo ita uri vharangaphanḓa vha BRICS vha vhe na nyambedzano dza ṱafulani nga ha u khwaṱhisa nyanḓano vhukati ha mashango a BRICS na u sedza mafhungo a ḽifhasi a fanaho na khuḓano dza dzitshakha, nndwa ya vhutherorisi, na mbuedzedzo ya sisiṱeme ya ḽifhasi ya vhuvhusi, nga maanḓesa uri Mbumbano ya Dzitshakha na Zwiimiswa zwa Bretton Woods zwi vhe zwa demokirasi.U ṱanganedzwa ha Thendelano ya Goa na Pulani dza Nyito, zwo sumbedza mutheo wo khwaṱhaho une BRICS yo ita nga ha u thoma kushumele kwa zwiimiswa u itela nyanḓano i vhonalaho. Khonadzeo ya u thoma Zhendedzi ḽa u Kala ḽa BRICS ḽo ḓiimisaho zwo ḓisendeka nga milayo yo sedzaho maraga, u itela u khwaṱhisa u ya phanḓa vhuvhusi ha ḽifhasi, na zwone zwo ṱanganedzwa.Nga tshifhinga tsha madalo a Goa, Khamphani ya mishonga Cipla Pharmaceuticals na maanḓalanga a Dube Industrial Development vho saina thendelano ya u thoma tshishumiswa tsha bio-logics. Vhubindudzi uhu ha R1.3 biḽioni vhu ḓo ita uri hu vhe na ḽimaga ḽa u thoma kha dzhango ḽa Afrika, ḽi bveledzaho zwidzidzivhadzi zwi lwaho na khentsa zwi sa ḓuri zwo ḓisendekaho kha maitele a bio-technology.5.3. Khabinethe yo ṱhonifha vhathu vha Mozambique kha vhuthihi havho na u ḓikumedza kha nndwa yashu ya mbofholowo. Muthusa Muphuresidennde Vho Cyril Ramaphosa na Minisiṱa wa Vhutsila na Mvelele, Vho Nathi Mthethwa, vho dzhenela vhuṱambo ha tshihumbudzo tsha anivesari ya vhu30 ha munnawavhane Vho Samora Machel, mutumbuli na Muphuresidennde wa Mozambique, vhe vha lovha fhasi ha nyimele dzi vhilaedzaho ngei Mbuzini. Hu tshi ṱhonifhiwa mihumbulo ya vharangaphanḓa vha Afrika vha fanaho na Vho Samora Machel, Vho Julius Nyerere, Vho Oliver Tambo na Vho Nelson Mandela, ri humbula uri vhurangaphanḓa khavho zwo vha zwi tshi amba tshumelo yo ḓikumedzaho kha Afrika u alusa dzangalelo ḽa vhathu vha Afrika.Ri khou fhaṱa ḓivhazwakale i fanaho na u ḓiphina nga vhushaka ha dipuḽomatiki na ikonomi ho khwaṱhaho u khwaṱhisa nyaluwo ya ikonomi, u sika mishumo na u fhungudza u sa eḓana. U fhaṱwa ha Maputo Development Corridor, zwine zwa vha na vhuṱumani na mukano wa Maputo na nḓowetshumo ya shango ḽashu, ndi tshipiḓa tsha ndeme tsha ndingo dzashu dza u ṱuṱuwedza mbambadzo na vhubindudzi khathihi na u bveledza u ṱanganelana ha dzingu.5.4. Khabinethe i fhirisela u tamela mashudu Advocate Busisiwe Joyce Mkhwebane kha u tholwa havho sa Mutsireledzi wa Tshitshavha wa Riphabuḽiki ya Afrika Tshipembe lwa tshifhinga tsha miṅwaha ya sumbe u thoma nga ḽa 15 Tshimedzi 2016. Khabinethe i na fulufhelo uri Advocate Mkhwebane vha ḓo shumela lushaka zwavhuḓi nahone vha ḓo bvela phanḓa u shuma vho sedza dzangalelo ḽa maAfrika Tshipembe vhoṱhe.5.5. Khabinethe yo ṱahisa u livhuha hayo kha Advocate Thuli Madonsela nga murahu ha u shumela shango na u vhea ofisi ya Mutsireledzi wa Tshitshavha mihumbuloni ya vhadzulapo.5.6. Khabinethe i fhethu huthihi na nyanḓadzamafhungo ya Afrika Tshipembe kha u pembelela anivesari ya Ḓuvha ḽa Mbofholowo ya Nyanḓadzamafhungo ine ya ḓivhiwa hafhu nga ḽa ""Black Wednesday"" na u livhuwa nḓowetshumo ya nyanḓadzamafhungo kha mushumo we vha ita kha u khwaṱhisa demokirasi ya shango. Nga ḽa 19 Tshimedzi 1977, muvhuso wa tshiṱalula wo ṋea ndaela ya uri khanḓiso ya The World na Weekend World i imiswe nahone izwi zwa vhanga u valelwa ha vhathu vhanzhi na u iledzwa ha vhoramafhungo.Ndayotewa yashu ya demokirasi i tsireledza zwi khagala mbofholowo ye ya lwelwa zwi tshi konḓa ya nyanḓadzamafhungo dzine dza ḓivhea sa dzi shelaho mulenzhe kha nyaluso ya mbumbano ya lushaka na u eḓana ha vhoṱhe.Musi ri tshi sedza mvelaphanḓa yo itwaho Afrika Tshipembe kha u fhaṱa mbofholowo ya nyanḓadzamafhungo, Khabinethe i fhululedza SANEF kha anivesari yayo ya vhu20 ine ya ḓo pembelelwa vhege iḓaho.5.7. Khabinethe i fhirisela tshanḓa tsha vhuthihi kha vhathu vha Nigeria na kha miṱa ya vhasidzana vhane vha tshe vho thubwa, nga murahu ha mafhungo a uri 21 wa vhasidzana vha 2019 vha tshikolo vho thubwaho nga maswole a Boko Haram vho vhofhololwa. Khabinethe i ita khuwelelo kha tshitshavha tsha dzitshakha u vusuludza ndingo dza u thusa maanḓalanga a Nigeria a uri vhasidzana vha vhofhololwe; zwihulusa mashango oṱhe a Afrika na Mbumbano ya Afrika u tikedza na u thusa Nigeria kha u wana vhana vho ngalangalaho.5.8. Khabinethe na Muphuresidennde Vho Jacob Zuma i khou fhirisela ndiliso dzayo kha Muvhuso na vhathu vha Riphabuḽiki ya Haiti na dziṅwe tshakha ngei Caribbean nga murahu ha tshinyalelo ya Ḓumbumazwikule Matthew ḽe ḽa dzhia matshilo a maḓana a vhathu na u tshinyadza themamveledziso.5.9. Khabinethe na Muphuresidennde Vho Jacob Zuma i khou fhirisela ndiliso dzayo kha muvhuso na vhathu vha ngei Thailand nga murahu ha u lovha ha Khosi Bhumibol Adulyadej.5.10. Khabinethe i rumela hafhu ndiliso dzayo kha muṱa na khonani dza ḽizhakandila ḽa poḽotiki Vho Mewa Ramgobin. Vho tumbula Komiti ya Afrika Tshipembe ya u bviswa dzhele ha Zwivhotshwa zwa Poḽotiki, nahone vho vha vhukati ha vhaṅwe vhatikedzi vha u thoma vha fulo ḽa Release Mandela. Vho Mewa Ramgobin vho vha vhe Muphuresidennde wa kale wa Natal Indian Congress na Mudzulatshidulo wa Phoenix Settlement Trust, yo tumbulwaho nga Vho Mahatma Gandhi nga 1904.5.11. Khabinethe yo dzhiela nṱha uri Muphuresidennde Vho Jacob Zuma vho ṱanganedza na u tenda u ḓirula mushumo ha Vho Krish Naidoo na Vho Vusi Mavuso sa miraḓo ya Bodo ya Koporasi ya Khasho ya Afrika Tshipembe (SABC).Komiti ya Vhudavhidzani yo thoma maga a ṱhoḓisiso kha Bodo ya SABC, zwi tshi ya nga kutetshele kwayo u vha ofisini, u ya nga tshiteṅwa 15A tsha Mulayo wa Khasho wa 1999.Khabinethe yo fhululedza vha tevhelaho:5.12. Muambasada wa Afrika Tshipembe ngei Vienna Vho Tebogo Seokolo kha u nangwa havho sa Mudzulatshidulo wa Bodo ya Vhalangi vha Zhendedzi ḽa Fulufulu ya Atomiki ya Dzitshakha (IAEA). Bodo ya vhalangi ndi wone muraḓo muhulwane u itaho mbekanyamaitele ya IAEA.5.13. Vho Parks Tau kha u nangwa havho sa Muphuresidennde wa dzangano ḽa Mbumbano ya Dziḓorobo na Muvhuso Wapo (UCLG), dzangano ḽihulwane ḽa Mivhuso Yapo Ḽifhasini, nga ḽa 15 Tshimedzi 2016, ngei Colombia.5.14. Vho Antonio Guterres, kha u nangwa havho kha maimo a Muṅwaleli Guṱe wa Mbumbano ya Dzitshakha (UN) u bva nga ḽa 1 Phando 2017 u ya 31 Nyendavhusiku 2021. Ndi muthu ane a ḓo ḓisa tshenzhemo khulu nga murahu ha musi vho shuma sa Minisiṱa Muhulwane wa Portugal u bva 1995 u ya 2002 na u shuma sa Mukhomishinari Muhulwane wa Tshavhi wa UN u bva Fulwi 2005 u ya Nyendavhusiku 2015.5.15. Ramafhungo wa Afrika Tshipembe, we a ḓivhiwa ngei kha CNN MultiChoice African Journalist Awards. Ancillar Mangena wa Forbes Africa o wina Pfufho ya Maggie Eales Wales ya Ramafhungo Muswa. Jay Caboz, na ene a bvaho Forbes Africa, o wina Pfufho ya  Fulufulu na Themamveledziso, ngeno Pfufho ya Ikonomi na Mabindu yo winiwa nga Diana Neille, Richard Poplak, Shaun Swingler na Sumeya Gasa wa u bva kha Daily Maverick Chronicle. Mia Malan wa Mail & Guardian o wina khethekanyo ya Pfufho ya Features, ngeno mufodi wa Sunday Times James Oatway o wina Pfufho ya Zwinepe ya Mohammed Amin.5.16. Mamelodi Sundowns kha gundo ḽavho ḽa 3-0 kha tshigwada tsha Egipita, Zamalek, lwe lwa vha luṱa lwa u thoma lwa Makhaulakhani a Ḽigi ya Dzingwena ya Afrika. Khabinete i ita khuwelelo kha maAfrika Tshipembe u vhumbana fhethu huthihi na u tikedza Sundowns u vhuisa naledzi fhano hayani.6. Vhathu vho tholwahoU tholwa hoṱhe hu ḓo thoma ha khwaṱhisedzwa nga ndalukanyo dzavho na u sedzwa arali vhe si na milandu.6.1. Vho Siphamandla Kenneth Mthethwa sa Muofisiri wa Masheleni Muhulwane wa Sentech.6.2. Bodo ya Afrika Tshipembe ya Daimani na Ndaulo ya Mitale i Penyaho:a) Dr. Sipho David Manese (Mudzulatshidulo)b) Vho Ntombifuthi Monedi-Nokoc) Vho Mpho Mosingd) Vho Mamodupi Mohlala-Mulaudzie) Vho Bernard Sternf) Vho Maletlatsa Monica Ledingwaneg) Vho Mochele Nogeh) Vho Tembani Ngqezai) Major-General Peter Jacob Arendse (Tshumelo ya Mapholisa ya Afrika Tshipembe)j) Vho Bothwell Deka (Tshikwama tsha Lushaka)k) Vho Tsumbedzo Charles Nevhutanda (Bannga ya Mbulungelo ya Afrika Tshipembe)l) Vho Senna Mokoena (Dzangano ḽa Lushaka Vhashumi vha Migodini)m) Vho Leon Peter Grobler (Dzangano ḽo Vhumbanaho ḽa Afrika Tshipembe)n) Vho Kagiso John Menoe (Muhasho wa Zwiko zwa Minerala)o) Vho Mmapoulo Lindah Nkhumise (CEO o imelaho)Miraḓo ya u ḓadzisa:p) Brigadier Ntombizodwa Hazel Mokoena (Tshumelo ya Mapholisa a Afrika Tshipembe)q) Vho Raymond James Paola (Bannga ya Mbulungelo ya Afrika Tshipembe)6.3. Mirado i si Maanda kha Bodo ya Tshikwama tsha Khombo dza Badani:a) Dr Ntuthuko M Bhengu (Mudzulatshidulo na u tholwa hafhu);b) Vho Dawood Coovadia (Muthusa Mudzulatshidulo na u tholwa hafhu);c) Vho Mala Somaru (vho imela Muhasho wa Vhuendi);d) Vho Patrick Masobe (u tholwa hafhu);e) Vho Refilwe Mokoena (u tholwa hafhu);f) Dr Lungelwa Linda (u tholwa hafhu);g) Vho Ahmed Pandor (u tholwa hafhu);h) Dr Terrence Omdutt Kommal;i) Dr Maria Claudina Du Toit;j) Vho Khotso Monko Mothobi; nak) Vho Lusanda Unathi Zisiwe Rataemane.6.4. Lieutenant General (Vho) Yolisa Matakata sa Muthusa Ṱhoho ya Lushaka kha Muhasho wa Ṱhoḓisiso ya Vhugevhenga ha Shishi.6.5. Ṱhoho dza Mavunḓu kha Muhasho wa Vhuṱali ha Vhugevhenga ha Shishi:a) Gauteng: Medzha Dzheneraḽa (Vho) Prince Nkitsing Mokotedib)  Kapa Vhukovhela: Medzha Dzheneraḽa (Vho) Nombuso Portia Khozac)  Kapa Vhubvaḓuvha: Medzha Dzheneraḽa (Vho) Meshack Nyameko Nogwanyad)  Devhula Vhukovhela: Medzha Dzheneraḽa (Vho) Linda Mbanae)  Kapa Devhula: Medzha Dzheneraḽa (Vho) (Mr) Kholekile Derick Galawef) Limpopo: Medzha Dzheneraḽa (Vho) Thobeka Hepercia Jozi;g) Mpumalanga: Medzha Dzheneraḽa (Vho) Ntombizodwa Hazel Mokoena;h) KwaZulu Natal: Medzha Dzheneraḽa (Vho) Isaiah Jabulani Zikhali;i) Free State: Medzha Dzheneraḽa (Vho) Liziwe Evelyn NtshingaMbudziso: Donald LiphokoLuṱingo: 082 901 0766 "
Tshitatamennde nga ha muṱangano wa Khabinethe wa ḽa 1 na 2 Lara 2016,3 Nov 2016,https://www.gov.za/speeches/statement-cabinet-meeting-1-and-2-november-2016-3-nov-2016-0000,https://www.gov.za/ve/speeches/statement-cabinet-meeting-1-and-2-november-2016-3-nov-2016-0000,"1. U thomiwa ha Mbekanyamushumo dza Ndeme dza Muvhuso1.1. Khabinethe i fhululedza Minisiṱa wa zwa Masheleni Vho Pravin Gordhan na tshigwada tsha Vhufaragwama ha Lushaka kha u kumedza havho mugaganyagwama wo linganyiswaho nahone wo humbulwaho zwavhuḓi. Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS) tshi ṋea tshikhala tshitshavha, vhashumi na mabindu u shumisana na muvhuso u itela u swikelela zwipikwa zwa ikonomi ya shango ḽashu.Khabinethe i tikedza vhurangeli ho ḓivhadzwaho ngomu ha MTBPS u endedza ikonomi fhasi ha iyi nyimele i konḓaho, u swikelela nyaluwo yo katelaho ya ikonomi na tshumiso kwao ya zwiko zwa muvhuso.1.2. Khabinethe i livhuwa vhabadeli vha mithelo vha fhiraho 4, 5 miḽioni vhe vha kumedza mbadelo dza mithelo yavho nga Khalaṅwaha ya Mithelo ya 2016 na u humbudza vhoṱhe vhane a vha athu badela uri vha ite ngauralo vhunga ḓuvha ḽa u fhedzislea ḽo vhewaho ḽa 25 Lara 2016 ḽo no vha tsini.Vhabadeli vha/mithelo vha funaho shango vha khou thusa u khwinisa matshilo a miḽioni dza maAfrika Tshipembe nga u farakana na muvhuso zwenezwi u tshi khou phaḓaladza tshumelo dzine dza khou ṱoḓea na thikhedzo ya matshilisano zwitshavhani zwo fhambanaho.Khabinethe i ita khuwelelo kha maAfrika Tshipembe uri ri farisane u lwisa u alusa ikonomi nga u sika mishumo miswa, na u ṱanganedza mvelele ya u vhulunga masheleni. U shumisana ri nga kona u vhona uri ri khou khwaṱhisa nyaluwo ya ikonomi.Khabinethe i tikedza khuwelelo ya tsedzuluso nahone ine ya ḓo shumanga tshihaḓu kha mavharivhari a izwo zwa  u haedza ngei kha vha Tshumelo ya Mbuelo ya Afrika Tshipembe. Zwiwo zwi ngaho izwi zwi na masiandoitwa mavhi kha fulufhelo ḽa tshitshavha kha maanḓalanga a mulayo nahone zwi fanela u ṱavhanya u tandululwa.1.3. U lambedza pfunzo ya nṱha zwi kha ḓi vha tshipikwa tsha muvhuso nahone masheleni a eḓanaho R17 biḽioni o engedzwa kha nyavhelo ya dziyunivesithi miṅwahani miraru iḓaho a ḓo thusa u isa phanḓa u leludza mutsiko kha matshudeni vha miṱa i shayaho na vha miṱa ya vhukati. U lambedzwa uhu hu ḓo vhona uri matshudeni manzhi vha khou kona u swikelela pfunzo ya nṱha vhunga R9.2 biḽioni ya ndambedzo iyi i tshi ḓo avhelwa kha NSFAS.Ndambedzo iyi yo ṱanganedzwa, fhedzi, tshihulwanesa zwazwino ndi u thoma ha ngudo. Khabinethe i ita khuwelela kha maAfrika Tshipembe uri vha tikedze u lwisa nga hoṱhe u tsireledza mbekanyamushumo dza akhademi dza 2016. Zwino ndi tshifhinga tsha u fhedza migwalabo yoṱhe, u vhuelela kiḽasini na u fhedza ṅwaha wa akhademi hu si tshe na u lenga.Muvhuso u fulufhela uri nyambedzano dza u tandulula mbilaelo dza matshudeni dzi nga farwa zwenezwi mbekanyamushumo ya akhademi i khou bvela phanḓa. Ri khwaṱhisedza pfanelo ya migwalabo fhedzi izwi zwi fanela u itwa zwi fhasi ha mulayo nahone nga nḓila ine ya si kandekanye pfanelo dza vhaṅwe.Ndingo dza muvhuso dza u ita uri pfunzo ya nṱha i swikelelee dzo fhiriswa nga vha muvhigo wa 2015 wa Zwiimiswa zwa Pfunzo ya Nṱha zwa Dzimbalombalo dza Masheleni nga vha Dzimbalombalo vha Afrika Tshipembe. U sumbedza uri u ḓiṅwalisela ha matshudeni kha Pfunzo ya Nṱha zwo aluwa nga phesenthe dza 32.5 u bva 2006 u ya 2015. Hafhu, magavhelo nga muvhuso wa vhukati kha Pfunzo ya Nṱha o gonya nga phesenthe dza 144 tshifhingani tsha miṅwaha ya fumi u bva 2006 u ya 2015.  Magavhelo a muvhuso na mbadelo dza yunivesithi ndi zwone zwi dzhenisaho vhunzhi ha masheleni a wanwaho nga dziyunivesithi, ngeno kha masheleni a wanwaho nga dziyunivesithi phesenthe ya 43 i tshi bva kha muvhusona 34 wa phesenthe i bvaho kha mbadelo dza yunivesithi. Mawanwa aya a sumbedza u ḓikumedzela ha muvhuso kha pfunzo na u khwaṱhisedza khuwelelo yashu kha vhane vha kona u swikelela mbadelo vha badele, na u bvisela khagala uri mbadelo dza yunivesithi dzi dzula dzi dzone dza ndemesa kha ndambedzo yoṱhe.Mvelaphanḓa yo no itwa nga Tshigwada tsha Dziminisiṱa tsho Hwedzwaho Mushumo tsho nangwaho nga Minisiṱa wa Pfunzo ya Nṱha na Vhupfumbudzi, Vho Blade Nzimande uri vha bveledze modeḽe wa thikhedzo na ndambedzo u itela vhagudi vha Vhashai na vha “Miṱa ya Vhukati”. Pulane yo olwaho ine ya vhidzwa Ikusasa Student Financial Aid Programme (ISFAP), yo ambedzaniwa ngayo, he ha ṱanganyiswa mihumbulo yo fhambanaho, nahone ha swikelelwa thendelano nga vhoṱhe vhakwameaho vha ndeme u itela mbumbo ya vhuvhusi ha matshelo ha ISFAP. Ikusasa Student Financial Aid Programme i ita uri themendelo dzo fhambanaho dzine zwa zwino dza khou sedzwa dzi thomiwe.Modeḽe wo dzinginywaho na themendelo dzi re ngomu ha muvhigo, dzi ḓo thusa vhukuma hu si kha u tandulula thaidzo dza ndambedzo dzine matshudeni vha shayaho na vha “miṱa ya vhukati” vha khou ṱangana nadzo fhedzi, fhedzi na kha u tandulula dziṅwe khaedu kha nnzhi dzine Afrika Tshipembe ḽa khou ṱangana nadzo, hu tshi katelwa;U fhungudza tshivhalo tsha matshudeni vhanzhi vha litshaho tshikolo kha sekithara ya pfunzo ya nṱha na vhupfumbudzi vha miṱani i shayaho na ya vhabebi vha shumaho,U khwinisa kha kutholelwe kwa vhatelwadigirii vhe vha lambedzwa,U khwinisa phurofaiḽi ya zwikili zwa shango ḽashu,U khwinisa vhufarakani vhukati ha muvhuso, sekithara ya phuraivethe na zwiimiswa zwa pfunzo ya nṱha kha u tikedza matshudeni vha shayaho na vha “miṱa ya vhukati”.Pulane yo olwaho ya ISFAP i ṋetshedza matshudeni vha shayaho na vha “miṱa ya vhukati” thusedzo ya masheleni uri vha kone u badela mbadelo dzoṱhe dza u guda. Zwenezwi hu tshi khou themendelwa mutikedzelo wo fhelelaho wa pfunzo kha vha shayaho nga tshivhumbeo tsha bazari na magavhelo, i dovha ya kumedza nga nḓila ya mvelaphanḓa u fhungudza bazari na magavhelo kha matshudeni a “miṱa ya vhukati” zwenezwi masheleni ane vha a wana muṱani a tshi khou gonya na u ola nyimele dzo fhambanaho dza uri izwi zwi nga swikelelwa hani nga u kuvhanganya masheleni u bva kha sekithara dza tshitshavha na dza phuraivethe.1.4. U rwelwa ṱari ha Tshialameli tsha Mveledziso ya Mabindu a Vhuendelamashango, ngei Pilanesberg kha ḽa North West nga Minisiṱa wa Vhuendelamashango Vho Derek Hanekom, zwi ḓo sika nḓila ya u katelwa kha ikonomi nga kha mabindu a vhuendelamashango a vhuedzaho. Izwi zwi engedza u shela mulenzhe ha sekithara ya vhuendelamashango kha u fhaṱa ikonomi i katelaho.Tshialameli tshine tsha u edzisa tshi ḓo sedza kha dziSMME dza 50 kha Tshiṱiriki tsha Bojanala nahone tsha dzi tikedza lwa miṅwaha miraru u itela uri dzi kone u ḓiimela lwa tshifhinga tshilapfu. Tshialameli tsha Mveledziso ya Mabindu a Vhuendelamashango tshi ṋea mabindu thikhedzo kha mabindu a vhuendelamashango.1.5. U rwelwa ṱari ha Senthara ya Fulufulu yo Ṱanganelanaho ya Ngwaabe nga ḽa 4 Lara 2016 nga Muhasho wa Fulufulu, u tshi shumisana na vhafarakani vha maano ndi tshipiḓa tsha mbekanyamushumo ya u thoma Senthara dza Fulufulu dzo Ṱanganelanaho vhuponi hu shayiwaho. Iḽi vhengele ḽa zwoṱhe zwa fulufulu ḽi ṋea u swikelelea ha zwiko zwa fulufulu zwo tsireledzeaho nahone zwi sa ḓuri kha miṱa i shayaho. Hu tshi ḓadziswa, ḽi ṋea mafhungo nga ha tsireledzo, mashumisele kwao na tshumiso ya zwiko zwa fulufulu zwi vhuedzaho mupo lwa tshifhinga tshilapfu. Zwi dovha zwa ṱuṱuwedza sekithara ya SMME na u alusa zwikhala zwa mishumo nga kha mabindu a re na vhushaka na fulufulu.1.6. Khoniferentsi ya Windaba na Ṱano zwine zwa khou itea u bva nga ḽa 2 u ya ḽa 4 Lara 2016 ngei Cape Town International Convention Centre fhasi ha thero “Towards 100% renewables” i dovha hafhu ya thusa muvhuso kha vhurangeli ha mvusuludzo ya fulufulu. I dovha hafhu ya ṱanganyisa fhethu huthihi vha kwameaho vhane vha khou shela mulenzhe kha fulufulu kha dzhango ḽa Afrika,  zwihulusa Afrika Tshipembe. Hu tshi ḓadziswa, Muṱangano wa vhu11 wa Ṅwaha nga Ṅwaha wa Southern African Energy Efficiency Convention 2016 u bva nga ḽa 8 u ya 9 Lara 2016 ngei Emperors Palace kha ḽa Johannesburg u ḓo sedzesa kha masia o fhambanaho a re na vhushaka na fulufulu.Masia ane a ḓo kwamiwa a katela vhuinzhiniyara ha fulufulu, u khwinisa mashumele kwao, ndangulo ya vhufhaṱi na zwishumiswa, fulufulu ḽo vusuludzwaho na dziṅwe nḓila, vhubveledzisani, vhubveledzi ha muḓagasi, tshumelo ya fulufulu na u vhuedza tshifhinga tshilapfu.1.7. Ṋamusi, Muphuresidennde Vho Jacob Zuma vha ḓo vha mudzulatshidulo na Muphuresidennde wa Zimbabwe Vho Robert Mugabe kha u Rwelwa Ṱari ha Dzulo ḽa Khomishini ya Lushaka ya Mashango Mavhili Zimbabwe-Afrika Tshipembe. Ndivho khulwane ndi ya u khwaṱhisa vhushaka na nyanḓano vhukati ha mashango aya mavhili na u khwaṱhisa u bveledza khonadzeo ine ya vha hone u itela vhukonani ha tsini kha masia a mbambadzo, vhubindudzi, mimaini, maḓi, fulufulu, mveledziso ya themamveledziso, vhuendi, na ICT, vhukati ha zwiṅwe.U swika ṋamusi, mashango aya mavhili o no saina Mimemorandamu ya u Pfesesana na Thendelano dzi fhiraho 38, dzi kwamaho masia o ṱanḓavhuwaho o fhambanaho, ane a katela vhukati ha maṅwe, mbambadzo na vhubindudzi, mipfulutshelo na mafhungo a thuso ya dipuḽomatiki, vhupileli, vhulimi, mupo, mutakalo, khathihi na vhutsila na mvelele.1.8. Vhuṱambo he ha tshimbila zwavhuḓi ha Annual Diplomatic Fair ye ya farwa nga Muhasho wa Vhushaka ha Nnḓa na Nyanḓano na Proudly South Africa ngei Union Buildings nga ḽa  29 Tshimedzi 2016 ngei Pretoria zwi shuma sa luvhanḓe lwa ndeme lwa u funza tshitshavha nga ha vhudipuḽomati na zwipikwa zwa mbekanyamaitele ya nnḓa ya Afrika Tshipembe.Vhuṱambo uhu ho ṱanganyisa dziembasi,khomishini dza nṱha na madzangano a dzitshakha o tendelwaho Afrika Tshipembe u sumbedza na u ṱuṱuwedza vhudipuḽomati ha mvelele nga kha u ṱahisa vhusiki u fana na vhutsila, muzika na zwiḽiwa u bva mashangoni o fhambanaho. Dzimishinari dza vhudipuḽomati dzi fhiraho 60 na mabindu a si gathi a phuraivethe o ṱana zwibveledzwa zwao na zwikhala ṋaṅwaha.2. Tsheo dza ndeme dza Khabinethe2.1. Khabinethe ya tshipentshela ya ḽa 1 Lara 2016, yo ṱanganedza mivhigo ya mvelephanḓa nga ha mushumo wa Komiti ya Dziminisiṱa nga ha Mvusuludzo ya Khamphani dza Muvhuso (SOC), ane mudzulatshidulo wayo ndi Muthusa Muphuresidennde, Vho Cyril Ramaphosa.Izwi zwi bva nga murahu ha musi Khabinethe yo khwaṱhisedza themendelo u bva kha Khomishini ya Tsedzuluso ya Muphuresidennde ya 2010 nga ha dziSOC. Khabinethe yo khwaṱhisedza zwine ya ḓo shumisa zwone u vhona uri themendelo idzi dzi thome u shuma.Khabinethe i ombedzela uri zwiimiswa zwoṱhe zwi langwaho nga muvhuso zwi fanela u shuma zwavhuḓi, na u vha na mbuelo ya masheleni.Tsheo dzo dzhiwa u itela u tevhela zwipikwa zwa mbekanyamaitele ya vhukati ya u khwaṱhisa dziSOC u itela uri dzi kone u swikelela zwipikwa zwa mveledziso.Khabinethe yo khwaṱhisedza muhanga wa nḓisedzo ya themamveledziso wa U Shela Mulenzhe ha Sekithara ya Phuraivethe une wa ḓo endedza tshumisano vhukati ha dziSOC na sekithara ya phuraivethe.Khabinethe yo ṱanganedza nyendedzi dza mbadelo na maimo a zwiṱuṱuwedzi zwa vhalangi vha dziSOE.Khabinethe yo khwaṱhisedza u ṱanḓavhuwa ha nyendedzi ya u tholwa ha vhaofisiri vha bodo na vhalangi, ine, Muhasho wa Tshumelo ya Tshitshavha na Ndaulo u ḓo ita maitele a vhukwamani na mavunḓu na mimasipala, phanḓa ha musi Khabinethe i tshi tenda.Mvetomveto ya u thoma ya mbekanyamaitele ya vhafaramikovhe vhaswa vha muvhuso yo themendelwa uri hu vhe na u isa phanḓa vhukwamani. Izwi zwi ḓo ḓisa ṱhuṱhuwedzo ya theo ya milayo ya SOC.Vhufaragwama ha Lushaka ho bveledza ḽidzinginywa ḽa maanḓa a u ta na u sedza mitengo ya mveledziso ya mabindu a muvhuso, u ḓivhadzwa ha madzhenele a mashumele aya zwi ḓo thusa u dzudzanya makwevho na nyito dzi si dza makwevho dza dziSOC.Izwi zwi khwinisa maimo a dziSOC uri dzi shele mulenzhe kha u bveledza Pulane ya Mveledziso ya Lushaka: u fhaṱa themamveledziso, u alusa ikonomi, u ṱanḓavhudza nḓowetshumo, u thusa u bveledza zwikili zwa nṱhesa, u sika mishumo na u isa phanḓa zwiṅwe zwipikwa zwa u khwinisa.2.2. Khabinethe yo tendela uri Pulane ya Fulufulu yo Ṱanganelanaho (IEP) i ganḓiswe u itela nyambedzano ya tshitshavha na u konisa vha kwameaho na madzangano a re na dzangalelo uri a davhidzane nayo. IEP yo ḓivhadzwa kha Mulayo wa Fulufulu wa Lushaka, 2008 (Mulayo 34 wa 2008). I lingedza u endedza vhubindudzi ha themamveledziso dza fulufulu ḽa matshelo na mveledziso ya mbekanyamaitele ine ya ḓo vhumba luvhanḓe lwa fulufulu ḽa matshelo ḽa Afrika Tshipembe.Vhupulani ha fulufulu ḽo ṱanganelanaho vhu a ṱoḓea u itela uri ṱhoḓea dza tshumelo ya fulufulu dza zwino na dza matshelo dzi kone u swikelelwa nga nḓila ya vhudzivha na nga nḓila ine ya vhuedza tshitshavha, ngeno hu tshi khou langulwa u ḓurelwa ha ikonomi, u thusa zwipikwa zwa lushaka zwi fanaho na u fhungudza vhushai na u sika mishumo zwine zwi fhungudza masiandoitwa mavhi kha mupo.IEP i ṋetshedza bono ḽa tshifhinga tshilapfu ḽa uri Afrika Tshipembe ḽi nga shumisa hani fulufulu nga nḓila ya khwine sa maitele a uri fulufulu ḽi vhe kha maimo a muṱaṱisano wa khwine, zwine zwa ṱoḓa nḓila ntswa ya uri zwiko zwa fulufulu zwo fhambanaho zwi nga shumiswa hani.2.3. Khabinethe yo khwinisa tsheo yayo ya ḽa 10 Fulwi 2015 ya u rumela Koporasi ya Fulufulu ya Nyukuḽia ya Afrika Tshipembe sa ḽone Zhendedzi ḽa u thoma ha Mbekanyamushumo Ntswa ya u Fhaṱa Nyukuḽia. Tsheo iyi, nga itsho tshifhinga, yo tendela Eskom u sedzesa kha thandela dza Medupi, Kusile na Ingula na kha khaedu dza fulufulu dze shango ḽa vha ḽi khou ṱangana nadzo.Khabinethe yo rumela Eskom sa Muṋe Mushumisi na Murengi wa Mamaga a Muḓagasi wa Nyukuḽia u ya nga Mbekanyamaitele ya Fulufulu ya Nyukuḽia ya 2008. Eskom i na miṅwaha i fhiraho 30 ya mashumele o tsireledzeaho a Ḽimaga ḽa Muḓagasi wa Nyukulia wa Koeberg, une ndi wone u woṱhe wa Ḽimaga ḽa Muḓagasi wa Nyukuḽia Afrika, nahone i khou ḓi bveledzaAsesimennde ya Masiandoitwa kha Mupo na Mivhigo ya Tsireledzo ya Fhethu ha nyukuḽia u itela khonadzeo ya mamaga a muḓagasi wa nyukuḽia u bva 2007.Khabinethe yo tendela hafhu u rumela Koporasi ya Fulufulu ya Nyukuḽia ya Afrika Tshipembe sa Muṋe Mushumisi na Murengi wa Mutevheṱhanḓu wa Zwivhaswa zwa Nyukuḽia na Multi-Purpose Reactor.Muhasho wa Fulufulu u ḓo bvela phanḓa u ita vhurumelwa hawo sa muhasho u taho mbekanyamaitele na u pfananya ha Mbekanyamaitele ya u Fhaṱa Nyukuḽia.2.4. Khabinethe yo vhudzwa nga ha mvelephanḓa nga ha zwine zwa khou itea nga ha Pulane ya Zwiko yo Ṱanganelanaho (IRP) nahone yo tenda uri vhukwamani na tshitshavha hu itwe nga ha nyimele ya mutheo na khumbulelo.Tshe ha vha na IRP 2010-30 hu na tshivhalo tsha zwine zwa khou bvelela zwine zwa kwama sekithara ya fufufulu. Maitele a zwine zwa khou bvelela kha IRP a linganya tshivhalo tsha zwipikwa u itela tsireledzo ya nḓisedzo u itela u fhungudza mbadelo dza muḓagasi, u ṱuṱuwedza u sika mishumo, u fhungudza masiandoitwa mavhi kha mupo, u fhungudza tshumiso ya maḓi na u fhambanya zwiko zwa nḓisedzo.Zwe zwa swikelelwa lwa u thoma zwine zwa vha u kuvhanganya zwine zwa khou humbulelwa zwine zwa ḓo shumiswa kha IRP zwo no fhela, ho no tou sala vhukwamani na tshitshavha. Zwe zwa swikelelwa zwa vhuvhili nga ha mveledziso ya mafhungo a mutheo zwine zwa vha pulane ya mbadelo na zwone zwo fhedziwa. Zwe zwa swikelelwa zwa vhuraru zwine zwa vha tsaukanyo ya nyimele zwi khou itiwa. Zwe zwa swikelelwa zwa vhuṋa, ndi ndivhanyiso ya mbekanyamaitele.2.5. Khabinethe yo ṱanganedza zwine zwa khou itea nga ha mveledziso kha maimo a nyambedzano ngei kha Dzangano ḽa Mbambadzo ḽa Ḽifhasi nahone yo tenda kha ṱhoḓea ya u sedzesa kha mveledziso nga murahu ha mbekanyamushumo ya mushumo ya Nairobi na ndugiselo ya Khoniferentsi ya Dziminisiṱa ya Vhufuminthihi ya WTO (MC11) ine ya ḓo farwa ngei Argentina nga Nyendavhusiku 2017.Izwi zwi tshimbilelana na zwipikwa zwa Pulane ya Mveledziso ya Lushaka zwa u bveledza phindulo dza mbekanyamaitele dzo teaho kha vhupo ha ḽifhasi vhu shandukaho.2.6. Khabinethe yo vhudzwa nga ha tsheo dzo dzhiwaho nga Khoro ya Pfananyo ya Muphuresidennde muṱanganoni wo farwaho nga ḽa 11 Ṱhafamuhwe 2016. Iḽi ndi dzangano ḽa mulayo ḽo thomiwaho u ya nga Mulayo wa Muhanga wa Vhushaka ha Mihasho ya Muvhuso, 2005 (Mulayo 13 wa 2005), une wa ṱanganyisa masia mararu a muvhuso kha mafhungo a dzangalelo ḽa vhoṱhe na a ndeme kha lushaka hu u itela u khwaṱhisa vhuvhusi ha nyanḓano.Mafhungo e a rerwa ngao a katela: U thomiwa ha Mbekanyamushumo U Vhuelela kha zwa Ndeme, muvhigo wa mvelaphanḓa nga ha u thomiwa ha mimasipala miswa yo ḓikumedzelaho nga huswa; phindulo ya muvhuso kha gomelelo na ṱhahelelo ya maḓi; na tsedzuluso ya Mulayo wa Mipfulutshelo wa Afrika Tshipembe, 2014.2.7. Khabinethe yo tendela u ganḓiswa ha mvetomveto ya Nḓivhadzamulayotibe nga ha Tshumelo ya Mililo, u itela vhupfiwa ha tshitshavha. U gavhela madzinginywa a mbekanyamaitele dza ndeme na vhuḓinangeli vhune ha vhumba mutheo wa tsedzuluso ya theo ya milayo wa tshumelo ya mililo une wa ḓo dzhena madzuloni a wa kale une wa vha Mulayo wa Tshumelo ya Tshigwada tsha Mulilo, 1987 (Mulayo 99 wa 1987).Izwi zwi tshimbilelana zwavhuḓi na madzhenele a u shumisa zwa U Vhuelela kha zwa Ndeme, nga u vhea vhuḓifhinduleli kha vha tshumelo ya mulilo uri tshifhinga tshoṱhe vha ambedzane na zwitshavha zwine vha zwi thusa uri vha shumisane u fhungudza khombo dza mililo na u vhona uri hu na maano o fhelelaho a u fhindula na sisiṱeme dza phindulo kha mililo na zwiṅwe zwiwo zwi re na vhushaka nga u ṱavhanya nahone nga vhudzivha.Nḓivhadzamulayotibe i vhea vha tshumelo ya mililo u bva kha tshumelo ya mililo yo ḓisendekaho kha phindulo u ya kha maele o ḓisendekaho nga u fhungudza khombo ya mililo. Izwi zwi shela mulenzhe kha ndangulo ya zwiwo yo ṱanganelanaho i shumaho zwavhuḓi na tshumelo ya mililo, nga u vhea tsireledzo ya mililo na u thivhela, zwihulusa u fhungudza khombo dza mililo zwitshavhani, zwine zwa vha ṅwongo wa nḓisedzo ya tshumelo ya mililo ine ya ḓo shela mulenzhe zwihulu kha u sikwa ha zwitshavha zwo tsireledzeaho sa zwe zwa sumbedziswa kha Pulane ya Mveledziso ya Lushaka.3. Milayotibe3.1. Khabinethe yo tendela u ḓivhadzwa ha Mulayotibe wa Khwiniso wa Tshikwama tsha Khombo Dzibadani, 2016 Phalamenndeni. Mulayotibe u khwinisa Mulayo wa Tshikwama tsha Khombo Dzibadani, 1996 (Mulayo 56 wa 1996) une wa ṱalutshedza nga ha mbadelo dza ndiliso kha tshinyalelo kana ndozwo yo vhangwaho zwi songo tea nga u reilwa ha mimoḓoro.Mulayotibe wo livhanywa na Pulane ya Mveledziso ya Lushaka na Mvelelo 13 ine ya amba nga ha u katela na tsireledzo ya tshitshavha nga sisiṱeme ya u fhindula na u vhona uri nḓisedzo ya tshumelo ya vhudzivha na u dzhenelela ha dzilafho zwi tshe zwiṋu u itela u thusa nga u ṱavhanya u fhola na u vhuelela mushumoni, na u sa vha na ndindakhombo u itela u leludza mutsiko wa tshikwama kha vhane vha sa tou kona.4. Zwi khou ḓaho4.1. Miraḓo ya Khorondangi masiani oṱhe mararu a muvhuso vha ḓo ambedzana na maAfrika Tshipembe shango ḽoṱhe nga tshifhinga tsha National Imbizo Focus Week vhukati ha 7 na ḽa 11 Lara 2016, fhasi ha thero “Roṱhe ri isa Afrika Tshipembe phanḓa: Vhumatshelo hashu – kha vhu ri shumele”. Khabinethe i ṱuṱuwedza maAfrika Tshipembe vhoṱhe u shela mulenzhe vho ḓiimisela kha vhuṱambo uhu na u amba na vharangaphanḓa vha polotiki, vhunga u vha na vhadzulapo vha re na nḓivho zwi zwa ndeme kha u vuledza Bono 2030, ḽa Pulane ya Mveledziso ya Lushaka (NDP). Mbekanyamushumo ya Imbizo Focus Week i ḓo vha hone kha www.gov.za.4.2. Afrika Tshipembe ḽi khou pembelela Ṅwedzi wa u Dzhiela nṱha Pfanelo dza Vhaholefhali wa Lushaka fhasi ha thero “Vhathu vha re na vhuholefhali – na vhone vha shela mulenzhe kha u vhumba vhumatshelo vhu vhuedzaho ha tshifhinga tshilapfu” u bva nga ḽa 3 Lara wa fhela nga Ḓuvha ḽa Dzitshakha ḽa Vhathu vha re na Vhuholefhali, nga ḽa 3 Nyendavhusiku 2016.  Mbekanyamushumo iyi ya ṅwedzi woṱhe i ḓo shumiswa u kuvhanganya tshitshavha na vha dzhiaho tsheo u dzhia vhuḓifhinduleli ha u vhona uri vhathu vha re na vhuholefhali vha a kona u swikelela sa riṋe vhaṅwe. Mbekanyamushumo i ḓo ita uri vhathu vha dzhiele nzhele u shela mulenzhe ha vhathu vha re na vhuholefhali kha u fhaṱa zwitshavha zwi vhuedzaho zwa vhuthihi. Mafhungo nga ha pfanelo dza vhathu vha re na vhuholefhali a nga kona u swikelelwa u itela u tikedza u maanḓafhadzwa havho.Khabinethe i ita khuwelelo kha maAfrika Tshipembe u isa phanḓa pfanelo na ndeme ya matshilo a vhathu vha re na vhuholefhali u ya nga u ḓikumedzela hashu hu re ngomu ha Pulane ya Mveledziso ya Lushaka u itela u engedza u swikelela tshumelo, zwihulusa kha pfunzo ya ndeme na mishumo ya vhathu vha re na vhuholefhali.4.3. Khabinethe i ita khuwelelo kha maAfrika Tshipembe u tikedza fulo ḽa Maḓuvha a 16 a u lwa na Pfudzungule dzi itelwaho Vhafumakadzi na Vhana. Afrika Tshipembe ḽo ṱanganedza fulo iḽi nga 1998 sa ḽiṅwe ḽa maano a u dzhenelela kha u sika tshitshavha tshi si na pfudzungule.Maḓuvha a 16 ndi fulo ḽa dzitshakha ḽine ḽa vha hone ṅwaha muṅwe na muṅwe u bva nga ḽa 25 Lara u ya 10 Nyendavhusiku. Ndivho ya fulo heḽi ndi u takula tsivhudzo  kha maAfrika Tshipembe uri vha dzhiele nṱha masiandoitwa mavhi a pfudzungule dzi itelwaho vhafumakadzi na vhana. I dovha ya ita khuwelelo kha muṅwe na muṅwe uri a ime o hagala a tshi lwa na pfudzungule dzi itelwaho vhafumakadzi na vhana.4.4. Khabinethe yo tendela Afrika Tshipembe maanḓa a therisano uri a shume sa wone mutheo wa nyambedzano ngei kha Dzulo ḽa vhu22 ḽa Khoniferentsi ya Madzangano kha Buthano ḽa Muhanga wa Mbumbano ya Dzitshakha nga ha Tshanduko ya Kilima (COP22), na Dzulo ḽa vhu12 ḽa Khoniferentsi ya Madzangano ḽine ḽa khou shuma sa u Ṱangana ha Madzangano kha Phurothokhoḽo ya Kyoto (CMP12), ine ya ḓo farwa u bva nga ḽa 7 u ya 18 Lara 2016 ngei Ighli, Marrakech, Morocco.Maimo a therisano a tshimbilelana na Pulane ya Mveledziso ya Lushaka ine ya ṱuṱuwedza vhupo vhu vhuedzaho tshifhinga tshilapfu khathihi na Ndayotewa, ine ya amba uri mupo u fanela u vhulungwa u itela mirafho ya zwino na ya matshelo.5. Vhuimo ha Khabinethe kha mafhungo a zwino5.1. Tsheo nga Maanḓalanga a Vhutshutshisi a Lushaka (NPA) u imisa mulandu wa vhufhura we wa hweswa Minisiṱa wa zwa Masheleni Vho Pravin Gordhan zwi ri swikisa magumoni a fhungo iḽi nahone zwi tendela shango u livhisa nungo dzalo dzoṱhe u bveledza ikonomi, u fhaṱa fulufhelo ḽa vhabindudzi na u pambusa u elwa ha zwikolodo zwa dzitshakha na u tsitswa.5.2. Khabinethe yo vhudzwa nga ha masiandoitwa a gomelelo kha nḓisedzo ya maḓi Afrika Tshipembe ho sedzeswa Gauteng ḽine ḽi ḓisedzwa maḓi u bva kha sisiṱeme ya Mulambo wa Vaal yo ṱanganelanaho.Afrika Tshipembe ḽo ṱanganedza mvula ṱhukhusa u bva 1904 (miṅwaha ya 114) na thempheretsha dza nṱhesa dze dza tshenzhelwa nga Tshimedzi na Lara 2015. Izwi zwo vha na masiandoitwa kha nḓisedzo ya maḓi vhunga maimo madamuni o tsa u swika kha 48.4% hu tshi vhambedzwa na tshifhinga tshenetsho tshithihi mahoḽa musi maimo o vha e kha 66.6%. Ri kha ḓi vha kha maimo a vhukati nahone hu na khonadzeo ya uri ri nga lavhelela u engedzea ha tshifhinga tsha khwinifhadzea. Zwi nga dzhia miṅwaha mivhili kana miraru uri hu kone u khwinifhadzea nḓadzo ya madamu nahone i nga kha ḓi vha nyimele u vhuya u swika kha miṅwaha miṱanu. Lwendo lu tshe lulapfu u swika nyimele i tshi vhuelela ngonani.Zwi tshi ya nga Sisiṱeme ya Mulambo wa Vaal yo Ṱanganelanaho ine ya vha na madamu a 14 ane a isa maḓi Gauteng, sisiṱeme zwazwino i kha 49.1% hu tshi vhambedzwa na 67.9% nga tshifhinga tshenetshi tshithihi mahoḽa. Sisiṱeme i dovha ya ṋetshedza maḓi kha vhunzhi ha zwiṱitshi  zwa muḓagasi wa malasha zwa ESKOM, SASOL, vhashumisi vha zwa u sheledza na migodi, khathihi na nḓowetshumo ngei Vhubvaḓuvha Mpumalanga, Devhula Vhukovhela, Free State na Northern Cape, zwi ambaho u tikedza hu anganyelwaho kha 45% ha ikonomi ya shango na 35% ya vhathu. 80% ya maḓi u bva kha sisiṱeme ya Vaal i shumiswa nga vhathu miṱani yavho. Ino ndi vhege ya vhuraru ine sisiṱeme i fhasi ha 50% nga hetshi tshifhinga tsha gomelelo. Damu ḽa Vaal ḽone ḽi kha 26.4%, damu ḽa Katse ḽi kha 38.4%, damu ḽa Sterkfontein ḽi kha 91.5% na damu ḽa Grootdraai 66.3%. Kha mashumisele a maḓi, ho vhewa nyiledzo ya 15% dziḓoroboni na 20% ya u sheledza sa zwe zwa ganḓiswa kha Gazethe ya Muvhuso ya ḽa 12 Ṱhangule. Nyiledzo idzi ndi khombekhombe.Tshigwada tsho Hwedzwaho Mushumo tsha zwa Thekhiniki tsho thomiwa u itela u ṱola u thomau shuma ha nyiledzo idzi. Vha Rand Water ndi vhone vha ḓisi vha maḓi Gauteng nahone tshipikwa ndi u fhungudza nḓisedzo u bva kha vha Rand Water nga 687 miḽioni wa ḽithara nga ḓuvha. Mimasipala yoṱhe i re fhasi ha nḓisedzo iyi yo ṋewa zwipikwa tiwa zwine ya fanela u swikelela hu tshi itelwa u fhungudzwa ha tshumiso ya maḓi. Madzhenele a u thoma u shumisa hezwi ho vha a u engedza hu na u fhungudza nḓisedzo nga zwiṱuku nga zwiṱuku, hu tshi thomiwa kha 5% na u engedza u ya kha 15% nga u langula phaiphi khulwane. U bva nga ḽa 3 Tshimedzi ro sudzulusa u ya kha nyiledzo yo ḓisendekaho kha voḽumu.Ndi zwa ndeme uri vhashumisi vhoṱhe vha tevhele nyiledzo dzoṱhe u itela uri ri kone u phaḓaladza nḓisedzo ya maḓi ane ra vha nao. Vundu ḽa Gauteng ḽi khou thoma Senthara ya Mashumele o Ṱanganelanaho (JOC) u itela vhuṱoli na u vhona uri hu khou tevhelwa mulayo. Mimasipala yoṱhe yo ṋewa ndaela ya u thoma senthara nga u ṱavhanya na u vhona uri vhudavhidzani na vhashumisi vhu khou khwiniswa.Damu ḽa Vaal ḽi ḓo dzula na 25% nahone izwi zwi ḓo swikelelwa nga u shululela maḓi u bva damuni ḽa Sterkfontein. Izwi zwo tea u itela tsireledzo ya u ṋetshedza maḓi o linganaho kha ESKOM, Rand Water na SASOL. U shululela hu ḓo thoma nga ḽa 7 Lara nahone hu ḓo bvela phanḓa maḓuvha a eḓanaho 54 u swika 30 Nyendavhusiku. U shululwa ho pulanwaho kha ḽiga ḽa zwino ndi 190 miḽioni wa dzi khubiki mitha dza maḓi zwine zwa ḓo tsitsa damu ḽa Sterkfontein nga phesenthe dza henefha kha dza sumbe. U shululwa uhu nga zwifhinga zwo fhambanaho ndi u itela u fhungudza khombo kha zwitshavha zwa tsini ha Sterkfontein na u fhungudza tshinyalelo ya khunzikhunzi dza milambo dzine ndi kale dzo oma lwa tshifhinga tshilapfu.Khabinethe i ita khuwelelo kha maAfrika Tshipembe u shumisa maḓi nga nḓila ya u a vhavhalela na u a vhulunga. Vhashumisi vhoṱhe vha maḓi vha fanela u tevhela nyiledzo hune dza khou thomiwa hone, nahone vha bvelephanḓa u vhulunga maḓi, u shumisana na mimasipala. Muvhuso u khou ita nga hune u nga kona u fhungudza nyimele ya zwino nahone u khou shumisana na vha kwameaho vhoṱhe kha vhupo ho welwaho nga gomelelo.5.3. Mudzulatshidulo wa Khomishini ya Mbumbano ya Afrika, Dr Nkosazana Dlamini-Zuma vho vha ṋemuṱa wa nyambedzano vhukati ha Vhadzudzanyi vha Afrika na Vhaofisiri vha Dzigurannḓa u bva mashangoni oṱhe a 54 ane a vha miraḓo ya Mbumbano ya Afrika, fhasi ha thero “Deepening Africa’s Narrative and Capacities to Deliver Agenda 2063”. Adzhenda 2063 i ita khuwelelo ya uri zwipiḓa zwoṱhe zwa zwitshavha zwa Afrika na kha African Diaspora u shumisana u itela u fhaṱa Afrika ḽi khou bvelaho phanḓa ḽa dovha ḽa vhumbana ḽo ḓisendeka kha mukovhe wa mikhwa na vhuiwa vhu fanaho.Vhe vha shela mulenzhe vho sumbedzisa zwo no swikelwaho nga Mbumbano ya Afrika miṅwahani miṋa yo fhiraho, vho kona u pfesesa khwine nga ha Adzhenda 2063 na uri nyanḓadzamafhungo ya Afrika i nga vha hani phanḓa nga ha u ḓivhadza na u tshimbidza Adzhenda 2063. Mushumo wa u vhiga nga nḓila yone na u vhumba thoololo ya Afrika na u themendela vhune ha nyanḓadzamafhungo vhukati ha maAfrika na zwone zwo haseledzwa.5.4. Khabinethe na yone i khou dzhenela tshihumbudzo tsha vhutshilo na tshifhinga tsha Vho OR Tambo sa nḓila ya u sumbedza ṱhonifho na u ṱanganedza mushumo we vha ita kha u tshimbidza adzhenda ya u sa khethulula nga muvhala, u sa khethulula nga mbeu, demokirasi na Afrika Tshipembe ḽi bvelaho phanḓa. Muhasho wa Vhutsila na Mvelele wo no thoma nga vhupulani ha u pembelela miṅwaha ya ḓana ya Vho OR Tambo nga 2017.Khabinethe i fhululedza zwi tevhelaho:5.5. Mamelodi Sundowns ine ya vha ngwena ntswa ya bola ya milenzhe ya Afrika nga murahu ha u wina Federasi ya Ḽigi ya Dzingwena dza Bola ya Milenzhe ya Afrika. Khabinethe i livhuha vhatikedzi na maAfrika Tshipembe vhoṱhe vhe vha kunguwedza tshigwada itshi, zwe zwa ita uri Afrika Tshipembe ḽi ḓihudze ngazwo. Sundowns yo dzhena muṱalani wa tshinwe tshigwada tsha Afrika Tshipembe, Orlando Pirates tshe tsha wina Vhugwena na Tshigwada tsha Nṱha tsha Afrika nga 1995 he vha wana ṋaledzi ya u thoma ya shango kha muṱaṱisano uyu.5.6. Vhawini vha Pfufho dza Vhutumbuli Sekithara ya Tshitshavha dza Senthara ya Tshumelo ya Tshitshavha ya Vhutumbuli ya vhu14 ya Ṅwaha nga Ṅwaha vha ḓo ya vha ṱaṱisana kha Pfufho ya Ṅwaha ya Mutumbuli wa Sekithara ya Tshitshavha. Pfufho dzi ṱuṱuwedza mashumele a khwine kha vhutumbuli ha sekithara ya tshitshavha na u pembelela mvelephanḓa ya vhathu na zwigwada kha muvhuso woṱhe. Zwi thusa sa tshishumiswa tsha u engedza vhutumbuli na u ṱuṱuwedza vhaṅwe u tumbula u itela khwiniso ya nḓisedzo ya tshumelo.Khabinethe yo fhirisela ndiliso dzayo kha vha tevhelaho:5.7. Kha muṱa na khonani dza Muthusa Minisita wa Mveledziso ya Matshilisano wa kale, Vho Bongi Maria Ntuli vhe vha vha mushumeli wa vhathu na mulwela mbeu o ḓiimiselaho.5.8. I fhethu huthihi na Muphuresidennde kha u fhirisela ndiliso kha muṱa na khonani dza ramafhungomufodi, Vho Juda Ngwenya vhane zwinepe zwavho zwa nṱha zwo dzheniswa kha ḓivhazwakale yashu nahone zwi ri kombetshedza u fara nyambedzano nga ha vhuvha ha shango ḽashu na dzhango.5.9. Kha muṱa na khonani dza Vho Abram Thuri Phago vhe vha lovha musi zwidimela zwivhili zwi tshi thulana ngei mafhandeni a zwiporo tsini ha Tembisa kha ḽa Johannesburg nahone i tamela mashudu vhoṱhe vhe vha vhaisala uri vha ṱavhanye vha fhole. Muhasho wa Vhuendi u ḓo shumisana na Prasa na Ndaulo ya Tsireledzo ya Zwiporo u ṱavhanyisa Bodo ya Tsedzuluso uri hu sedzuluswe u itela u ta tshivhangi tsha khombo hu u itela u thivhela u itea ha khombo mmbi ngaurali.5.10. Kha muṱa wa murangaphanḓa wa matshudeni wa Tshwane University of Technology Lesego Benjamin Phehla we a lovha nga mulandu wa khombo ngei Soshanguve.5.11. Kha vhathu vha Cameroon nga murahu ha ḽikhathula mbilu ḽa khombo ya tshidimela vhukati ha Yaoundé na Douala ye ya sia vhathu vha 79 vho lovha. Khabinethe i khou tamela mashudu maḓana a vhe vha vhaisala uri vha ṱavhanye u fhola.6. Vhathu vho tholwahoU tholwa hoṱhe hu ḓo thoma ha khwaṱhisedzwa nga ndalukanyo dzavho na u sedzwa arali vhe si na milandu.6.1. U engedzwa ha khonṱiraka ya Dr Sam Makhudu Gulube sa Muṅwaleli wa Vhupileli.6.2. Vho ZU Dangor sa Mulanguli Guṱe kha Muhasho wa Mveledziso ya Matshilisano.6.3. Vho Robert D Nkuna kha vhuimo ha Mulanguli Guṱe kha Muhasho wa  Themamveledziso ya Vhudavhidzani na Tshumelo dza Poswo.6.4. Dr Thulani Dlamini sa Muofisiri Mulangi Muhulwane wa Khoro ya Sainthifiki na Ṱhoḓisiso ya Nḓowetshumo.6.5. Zhendedzi ḽa u Phaḓaladza Vhufa, Vhutsila, Mvelele na Ḓivhazwakale ya Lushaka, Mupo, Mvelele na Vhufhaṱi ḽa Bodo ya Khomishini ya Lotto dza Lushaka:a) Vho Marjorie MM Letoaba (Mudzulatshidulo);b) Vho Thendo Resnic Ramagoma (Muthusa Mudzulatshidulo);c) Vho Thanduxolo Lungile; nad) Vho Sershan Theeyaagaraj Naidoo.6.6. Bodo ya Vhalangi ya Independent Development Trust:a) Prof. Somadoda Fikeni (Mudzulatshidulo);b) Vho Nomvula Rakolote (Muthusa Mudzulatshidulo);c) Vho Theo Charl Adam;d) Vho Siyaduma Biniza;e) Vho Phelisa Nkomo;f) Vho Andani Amandaline Makhado;g) Vho Octavia Matshidiso Matloa;h) Vho Tlhotse Enoch Motswaledi;i) Vho Rashid Amod Sadeck Patel;j) Dr Lulama Zitha;k) Vho Zakhele Alex Tummy Zitha; nal) Dr Gcwalisile Cynthia Zulu-Kabanyane.Mbudziso:Vho Donald LiphokoLuṱingo: 082 901 0766"
Tshiṱatamennde tsha Muṱangano wa Khabinethe wa ḽa 16 Lara 2016,17 Nov 2016,https://www.gov.za/speeches/statement-cabinet-meeting-16-november-2016-17-nov-2016-0000,https://www.gov.za/ve/speeches/statement-cabinet-meeting-16-november-2016-17-nov-2016-0000,"1. U thomiwa ha Mbekanyamushumo dza Muvhuso1.1. Mivhigo ya Mvelaphanḓa ya Mvelelo dza Kotara yo iswa kha Khabinethe u itela themo ya u bva nga ḽa 1 Fulwana u swika ḽa 30 Khubvumedzi 2016. Mivhigo iyi i sedzulusa u shumiswa ha Mbekanyamushumo ya Nyito ya Muvhuso maelana na ṋetshedzo ya Muhanga wa Maano a Themo ya Vhukati na Pulane ya Mveledziso ya Lushaka.1.2. Zwigwada zwo fhambanaho zwa  Dziminisiṱa zwi ḓo tshimbidza miṱangano ya nyanḓadzamafhungo nga kha GCIS mafheloni a ṅwedzi uno, hune ha ḓo ambiwa nga zwe mihasho ya swikela kha themo iyi.Maṅwe mavhalaangwe a bvaho kha Mivhigo ya Mvelaphanḓa ya Mvelelo dza Kotara kha themo ya tsedzuluso:Ikonomi1.3. Muhasho wa Mveledziso ya Mabindu Maṱuku wo thusa mabindu a 149 kha kotara ine ya khou sedzuluswa. U ḓadzisa izwo, ho thuswa mabindutshumisano a 104 nga kha Tshikimu tsha Ṱhuṱhuwedzo ya Mabindutshumisano. Vhuphalali uvhu vhu khou honolola vhukoni ha dziSMME, mabindutshumisano, zwikolobulasi na mabindu a mahayani.1.4. Kha sekithara ya vhulimi – ho thuswa mabindu maswa a vhulimi a linganaho 172 na a linganaho 23 a si a vhulimi nga kha vhurangeli ho fhambanaho. Dziṅwe SMME dzi re hone dza 337 dzo topolwa na uri dzi ḓo thuswa kha u pfumbudza na tswikelelo ya maraga. Mabindutshumisano a240 dzo tikedzwa nga kha Tshikimu tsha Ṱhuṱhuwedzo ya Mabindutshumisano.1.5. Mushumo wa Komiti ya nga Vhubindudzi yo Vhumbwaho nga Dziminisiṱa  u khou thoma u anwa mitshelo. Nga tshifhinga tsha kotara ya vhusedzulusi, Invest SA yo tshimbidza mulila wa vhubindudzi u ḓuraho R18.2 biḽioni ,nga maanḓa kha thandela dza gese u ya kha dza muḓagasi.U lwa na vhugevhenga na vhuaḓaU lwa na vhugevhenga na vhuaḓa zwi kha ḓi vha vhuvhekanyandeme ha nṱhesa kha muvhuso. Ro ḓiimisela u bvisa zwigevhenga kha zwitshavha zwashu na uri ri ḓo isa phanḓa na u shuma kha uri Afrika Tshipembe ḽi tsireledzee hune vhadzulapo vhoṱhe vha vha, vha dovha vhapfa vho tsireledzea.1.6. Vhufarisani vhukati ha zwitshavha na muvhuso zwi khou ṱoḓea uri ri kone u lwa na vhugevhenga na vhuaḓa. Zwiṱitshi zwa mapholisa zwi linganaho 98.9% zwo vhigwa u vha na Foramu dza Mapholisa a Tshitshavha dzine dza shela mulenzhe kha vhupo ho tsireledzeaho wa vhadzulapo vhawo.1.7. Ho khou itwa mvelaphanḓa u lwa na vhuaḓa.  Vhathu vha fuṱhanu malo (58) vho wanwa milandu zwi tshi elana na u fhungudza vhuaḓa kha vhaofisiri vha muvhuso nga tshifhinga tsha u vhiga. Vhathu vhaṱanu vho wanala vho ḓidzhenisa kha vhuaḓa kana milandu ielanaho na vhuaḓa vhune masheleni ane a khou ambiwa nga hao nga mulandu kana milandu a fhira R5 miḽioni na uri ndeme ya u imisa dzi oda dzo wanwaho ndi R185 miḽioni.MavuMushumo wa mbuedzedzo u khou ya phanḓa u itela u vhuedzedza tshirunzi tsha avho vho tambulaho nga tshifhinga tsha muvhuso wa khethululo. Ho vha na mvelaphanḓa i vhonalaho yo itwaho kha u vhuedzedza tshirunzi tsha avho vho tambulaho nga tshifhinga tsha muvhuso wa khethululo.1.8. Egere dza 54 400 (ha) dza mavu a re fhethu havhuḓi dzo wanala dza dovha dza ṋetshedzwa, he mavu a linganaho 51 188 (ha) a ṋewa vhabveledzi vha sa athu bvelelaho. 6 530 (ha) ya mavu o wanwaho o ṋewa vhadzulapo vha mabulasini na vhashumi vha hone.1.9. Kha mbilo dza mavu dza 112 dzo tandululwaho, dza 57 ndi dza vhupo ha mahayani, zwo vhuedzaho vhathu vha linganaho 2 553 kha miḓi ya 467.1.10. Zwenezwino, Khomishinari Muhulwane wa Mbilo dza Mavu vho tendela ṋetshedzo ya maṅwalo a Luṱa lwa vhuvhili a uri vha swike kha thendelanoya mbilo dza mavu dza Tshitshavha tsha Masinenge na tsha Muṱa wa ha Mtshali nga kha mbadelo ya masheleni.Mbadelo guṱe ya madzulo a Masinenge ndi R7, 100,608.00 ine ya ḓo vhuedza miṱa ya 64 vhe zwa khwaṱhisedzwa sa phondi dza u dzhielwa mavu.Kha themo ya u/bva nga ḽa 1 Lambamai 2016 u swika ḽa 31 Tshimedzi 2016, Khomishini ya Pfanelo dza Mbuedzedzo dza Mavu yo badela masheleni a ṱoḓaho u swika biḽioni ya dzirannda kha vhavhili vha mavu vhe vha dzhielwa pfanelo dzavho dza mavu.1.11. Mawanwa a zwenezwino a muvhigo wa Tshiimiswa tsha Vhushaka ha Lushaka: “Vhutshilo Afrika Tshipembe: Zwiitisi zwa Fulufhelo” a sumbedzisa uri vhutshilo vhu khwine Afrika Tshipembe ṋamusi vhu tshi vhambedzwa na ha miṅwaha ya 20 yo fhiraho.Kha tshikalo tsha ikonomi ya ḽifhasi nga muthu tsha 2015, Zwibveledzwa Guṱe (GDP) zwo vha nṱha ha zwa 1994 nga 33 phesenthe; muholo u salaho musi muthu o no thela wo engedzea u bva kha R23,686 ya 1994 u swika kha R33,660 ya 2015 (ine ya vha nyengedzeo nga 42 phesenthe), tshivhalo guṱe tsha vhathu vha re na mishumo tsho engedzea kavhili u bva kha 7.9-miḽioni ya 1994 u ya kha 15.6-miḽioni ya 2015; u vha hone ha dzinnḓu dza vhuḓi ho engedzea nga 131.3 phesenthe u bva 1996 u swika 2016; phimo dza u ḓiṅwalisa dziyunivesithi zwo engedzea nga 281.4 phesenthe u bva kha 211,756 ya 1985 u ya kha 807,663 ya 2014; tshivhalo tshiswa tsha vho kavhiwaho nga HIV tsho tsela fhasi u bva kha 646,806 ya 1999 u ya kha 321,497 ya 2015; ho vha na nyengedzeo ya 62.5 phesenthe ya vho gudelaho zwa ndondola mutakalo kha sekithara ya muvhuso vhukati ha 2000 u ya  kha 2015; na tshivhalo tsha u vhulawa ha vhathu tsho tsa nga 49.3 phesenthe u bva 1994.Izwi zwi sumbedzisa uri naho hu na khaedu, vhutshilo ha vhadzulapo vha Afrika Tshipembe ho khwinifhala kha miṅwaha ya fumbili yo fhiraho. Khabinethe i ṱuṱuwedza sekithara dzoṱhe dza zwitshavha uri dzi ise phanḓa na u fhaṱa zwi isaho kha u bveledza shango ḽashu u bva tshe dimokirasi ya vha hone. Hu na zwinzhi zwavhuḓi zwo itaho kha shango  u fhira zwi si zwavhuḓi.U thomiwa ha mbekanyamushumo ya u shuma ya Muvhuso:1.12. National Imbizo Focus Week ya vhuṱanu ya muvhuso yo vha hone u bva nga ḽa 7 u ya kha ḽa 13 Lara 2016 fhasi ha thero “Roṱhe ri isa Afrika Tshipembe Phanḓa: Vhumatshelo hashu – kha ri ite uri vhu shume“ ho vhonala maAfrika Tshipembe vha tshi shumisana na muvhuso. Tshifhinga itshi tsha u shumisana ho khwaṱhaho ndi tshipiḓa tsha vhadzulapo  vhashumaho vho ḓifunga; zwine zwa vha zwa ndeme kha u ṋetshedza  Bono  2030 ḽa Pulane ya Mveledziso ya Lushaka(NDP).  Muphuresidennde Vho Jacob Zuma vho vula vhege iyo nga tshifhinga tsha Imbizo kha Tshikolo tsha Phuraimari tsha Marhulana ngei Tembisa, kha ḽa Gauteng he ha ṋetshedzwa ḽeborothari yo shomedzwaho nga khomphyutha.1.13. U vulwa ha bada na buroho ya Swartkopfontein vhukati ha Afrika Tshipembe na Botswana zwo vula luṱa luswa kha u ṱumanya mukano wa Afrika Tshipembe ngei  Swartkopfontein u ya kha mukao wa Botswana ngei Ramotswa. Themamveledziso ya bada na buroho yo khwinifhadzwa ho shumiswa R78.5 miḽioni zwa ita uri hu vhe na u sikwa ha mishumo ya 51 nga kha khonṱhiraka ya miṅwedzi ya 23, vhashumi avho vho wanwa kha mashango oṱhe vhuvhili hao.1.14. U Vusuluswa ha Mbekanyamushumo ya Nḓowetshumo ya Dziphaka, fhasi ha Minisiṱa wa Mbambadzo na Nḓowetshumo, Vho Rob Davies vha khou sika mishumo nnḓa na ngomu na u mona na zwikolobulasi na kha zwitshavha zwa mahayani. Mbekanyamushumo iyo yo thomiwa sa phindulo kha khuwelelo nga Muphuresidennde Vho Jacob Zuma ya u shuma u ya kha tshikalo tsho fhelelaho tsha nḓowetshumo na nyaluwo i katelaho vhukati ha zwiṅwe. Muhasho wa Mbambadzo na Nḓowetshumo u swika zwino wo bindudza R22.5 miḽioni kha u vusuluswa ha Phaka ya Nḓowetshumo ya Komani. Kha luṱa lwa u thoma lwa u vusulusa mbekanyamushumo, mabindu maṱuku a sumbe, a vhukati na mahulwane o tholwa sa vhorakhonṱhiraka vhaṱuku zwo ḓuraho R5, 3 miḽioni. Ha tholwa vhashumi vhapo vha linganaho 71 vhane khavho 63 phesenthe yavho ho vha hu vhaswa.Mbekanyamushumo ya Nḓowetshumo ya Vharema, ine ndivho yayo ha vha u engedza vhashelamulenzhe kha sekithara ya vhubveledzi, zwazwino yo no thusa Vhoranḓowetshumo vha Vharema vha linganaho 22 na uri ho sikwa mishumo ya 1500. Hu na masheleni a linganaho R1.5 biḽioni a u tikedza havha vhoranḓowetshumo.1.15. Vhege ya Vhoramabindu ya Ḽifhasi yo rwelwa ṱari ngei Johannesburg Ḽavhuṱanu ḽo fhiraho nga Mufarisa Muphuresidennde Vho Cyril Ramaphosa, vho tikedzwa nga Minisiṱa Vho  Lindiwe Zulu. I ḓo vha hone u bva nga ḽa 14 u swika ḽa 20 Lara 2016, na uri ndi guvhangano ḽihulwanesa ḽa vhathomazwiswa na vhoramabindu vhane vha  nga rwela ṱari zwine zwa nga thomiwa nga u ḓisa mihumbulo miswa ya itea, vha tshi tshimbidza nyaluwo ya ikonomi na u bveledza mveledziso ya ikonomi ya matshilisano. Khabinethe i dzhiela nṱha mabindu na vhafarisani vha zwa matshilisano  kha u ḓisa GEW Afrika Tshipembe, vhane vha vha Muvhuso wa Vundu wa Gauteng, Ḓorobo ya  Johannesburg, Hollard, Microsoft, IDC, SABS, SAB, SEA Africa, Global Entrepreneurship Network na Kauffman Foundation. Hu ḓo vha na vhuṱambo ha vhafarisani vha fhiraho vha 80 nga tshifhinga itshi. GEW ndi thangela phanḓa u ya kha Khongiresi ya Vhubindudzi ya Ḽifhasi (GEC) ine ya ḓo farelwa kha dzhango ḽa Afrika lwa u tou thoma ngei Johannesburg nga Ṱhafamuhwe 2017, hune ha khou lavhelelwa vhurumelwa vhu fhiraho 5 000 u bva kha mashango a 160 vhane vha ḓo dzhenela vhuṱambo uvho.  1.16. Nga ḽa 14 Lara 2016, Minisiṱa Vho Nomvula Mokonyane vho rwela ṱari Puḽanti ya u Kunakisa Maḓi o Tshikafhalaho a Drakenstein he vha i ṋetshedza Masipala wa Drakenstein wa Kapa Vhukovhela. Thandela iyo yo ḓura masheleni a swikaho R 171 000 000 na uri yo vhuedza maanḓalanga apo na tshitshavha nga u ṋetshedza tshenzhemo na vhupfumbudzi kha zwa u fhaṱa; u tholiwa ha vhathu vhapo; na u wana zwishumiswa u bva kha vhaṋetshedzi na vhabveledzi vhapo.U ṋetshedzwa ha tshumelo dza ndeme dza maḓi kha tshitshavha zwi engedza khwiniso ya ndeme ya maḓi kha Mulambo wa Berg na u fhungudza u sa kwamea havhuḓi ha ndeme ya fhasi ya maḓi a tsheledzo..1.17. Maḓi na vhuthathatshilu ndi zwone zwiko zwa mveledziso i yaho phanḓa. Muhasho wa Maḓi na Vhuthathatshili wo sedza kha Fulo ḽa Vhuthathatshili ḽine ḽa ḓo vha hone khathihi na Ḓuvha ḽa Mabunga ḽa Ḽifhasi nga ḽa 19 Lara 2016, ḽine ḽa shumiswa kha u tsivhudza, u funza na u lwisa nga hoṱhe u vhona uri muṅwe na muṅwe u ya kona u swikelela tshumelo dzo teaho dza vhuthathatshili.Afrika Tshipembe ḽo ḓikumedzela u engedza tshumelo ya ṋetshedzo ya maḓi na vhuthathatshili, ngauralo, ha vha u vhuedzedza tshirunzi tsha avho vha bvaho kha zwitshavha zwe zwa vha zwo sielwa nnḓa. Ndivho ya Mbekanyamushumo ya u Fhelisa Mabakete  ndi u amba nga ha thandululo ya zwe ra sielwa zwa mabunga a mabakete sa nḓila ya sisiṱeme ya vhuthathatshili kha mavundu maṋa, ane a vha Kapa Vhubvaḓuvha, Free State, Devhula Vhukovhela na Kapa Devhula. Ho no  fheliswa ṱhanganyelo ya mabakete a 25 091 u swika zwino na uri ho sala mabakete a 27 147 ane a khou tea u fhedziswa.1.18. Vhutelwadigiri  ha vhaswa vha bvaho kha mbekanyamushumo ya miṅwaha miṋa ya  Davhi ḽa Lushaka ḽa Vhaswa vha Mahayani (NARYSEC) nga ḽa 17 Lara 2016 zwi takusa mbekanyamushumo na vhurangeli ha muvhuso ha u sika mishumo. Mbekanyamushumo ye ya rwelwa ṱari nga 2010, ndi mbekanyamushumo ya mveledziso ya zwikili zwa vhaswa i thusaho kha u bveledza vhaswa vha vhupo ha mahayani uri vha bve kha u vha vhaṱoḓi vha mishumo u ya kha u vha vhasiki vha mishumo.1.19. Samithi ya Masipala ya Mbekanyamushumo yo Navhiswaho ya Mishumo ya Tshitshavha (EPWP) yo vha hone u bva nga ḽa 15 u swika ḽa 17 Lara 2016 fhasi ha thero “Vhonani, Ipfani ni Tshenzheme Mbekanyamushumo dza Mishumo ya Tshitshavha”, ngei St George Conference Centre kha ḽa Gauteng. EPWP ndi vhurangeli ha ndeme ha muvhuso, vhu shelaho mulenzhe kha mishumo ya vhuḓi na matshilo a u kona u ḓitshidza, pfunzo, mutakalo, mveledziso ya mahayani, u vha hone ha zwiḽiwa na tshanduko ya mavu, hu tshi katelwa u lwa na vhugevhenga na vhuaḓa.Samithi yo sedza kha zwiteṅwa zwa zwi vhonalaho zwa mbekanyamushumo nga u ṋetshedza tshikhala tsha u kovhelana tshenzhemo na maitele a khwiṋesa. Izwi zwi engedza u lwisa nga  muvhuso ha u ṋetshedza zwikhala zwa mishumo na u wana zwikili nga kha u pfumbudza hune ha vusuludza zwitshavha zwi shayaho.Ho sikwa zwikhala zwa mishumo zwi fhiraho  miḽioni dza sumbe nga kha EPWP u bva  nga 2004 u swika 2016. Izwi zwi sumbedzisa u shumiswa ha mbekanyamushumo nga nḓila i bveledzaho nga masia oṱhe a muvhuso, mimasipala na tshitshavha zwatsho. Luṱa lwa vhuraru lwa EPWP lu kha ṅwaha walwo wa vhuraru u bva tshe lwa vha hone – na uri lwo ita uri hu thomiwe milayo ya ḽifhasi i langaho u shumiswa ha mbekanyamushumo na uri mushumo wayo muhulwane ndi u engedza vhudzheneleli ha tshitshavha hune ha vha na thandela dza EPWP. Hezwi zwi dovha zwa ita uri u tholwa hu vhe khagala hu si na tshidzumbe.1.20. Mupfuluwou bva kha anaḽogo u ya kha khasho ya didzhithaḽa wo tshimbila zwavhuḓi kha vhadzulapo vha kha  vhupo ha Square Kilometre Array ngei Kapa Devhula, zwi amba uri vhadzulapo avha ndi vhone vha u thoma u tshenzhema muelo wo fhelelaho wa mbuelo dza muungo na zwifanyiso zwo khwinifhadzwaho zwi elanaho na theḽevishini ya didzhithaḽa.Nḓivhadzo nga Minisiṱa Vho Muthambi ya u khunyeledza maitele a mupfuluwo u ya kha sisiṱeme ya khasho ya didzhithaḽa nga Nyendavhusiku 2018 zwi tshi khou shumiwa ngavundu zwi kati, zwine zwo no thoma Kapa Devhula na Limpopo. U ḓiṅwalisa ho vula ngei Free State, Mpumalanga na Limpopo. Nga murahu u ḓiṅwalisa hu ḓo dovha ha vula Devhula Vhukovhela, Kapa Vhubvaḓuvha, KwaZulu-Natal, Kapa Vhukovhela na Gauteng.1.21. U tsimiwa ha anaḽogo ndi tshipiḓa tsha maitele a  Mupfuluwo wa Khasho ya  Didzhithaḽa kha shango ḽashu. Miṱa i shayaho ine yo tewa nga thuso ya muvhuso i khou ṱuṱuwedzwa uri i ṅwalise uri i wane dziSTB dza mahala kha matavhi a Ofisi dza Poswo dzapo.  1.22. Khabinethe yo dovha ya nyeṱulelwa nga ha pulane dza u bweulula zwo salaho zwa vhorapoḽotiki vho nembeledzwaho  nga tshifhinga tsha muvhuso wa tshiṱalula.neHo vha na vhorapoḽotiki vha zwivhotshwa vha linganaho 130 vhe vha nembeledzelwa milandu  i tshimbilelanaho na zwa poḽotiki vhukati ha 1960 na 1990, zwe nga murahu ha fheliswa zwa u isa vhathu thamboni. Havha vhafunashango vha ḓo vhulungwa zwavhuḓi hune vha bva hone.Maitele aya a tevhela u rwelwa ṱari ha tshitshavha ha Thandela ya Gallows Exhumation u nga ḽa 23 Ṱhafamuhwe 2016 Sentharani ya Ndulamiso ya Kgosi Mampuru II,  uri hu thomiwe u bweululwa zwo salaho zwa vhorapoḽotiki vha linganaho 83 kha miṅwedzi ya rathi hu sa athu fhela 2016/17.1.23. Khabinethe yo ṱanganedza khunyeledzo yo bvelelaho ya Sesheni ya vhuraru ya Khomishini ya Tshaka-mbili vhukati ha Botswana na Afrika Tshipembe yo rangwaho phanḓa nga Muphuresidennde Vho Jacob Zuma na mushumisani navho Muphuresidennde Vho Seretse Khama Ian Khama uri vha khwaṱhise zwa vhufarisani ha ikonomi vhukati ha mashango aya mavhili.Musi hu tshi khou ṱavhanyiswa mushumo wa Thandela ya u Pfukisa Maḓi ya Lesotho Highlands, u thomiwa ha Maano a Nḓowetshumo ya Mveledziso ya Tshitshavha tsha Tshipembe ha Afrika (SADC) na Pulane ya Mveledziso ya Maano a Tsumbanḓila ya Dzingu u itela u sikamutevhe wa mashumele na vhukoni ha  vhubveledzi kha dzingu, na tshumisano kha ndango ya mikaṋo u itela u fhelisa vhugevhenga ha mikanoni vhu ngaho u zwimiwa ha tshugulu na nḓou zwi siho mulayoni, ndi zwiṅwe zwa zwe zwa sedziwa.Afrika Tshipembe ḽo khwaṱhisedza thikhedzo yaḽo kha nkhetheni wa  SADC kha poswo ya Murangaphanḓa wa Khomishini ya AU, Muṱhomphei Vho Dokotela Pelonomi Venson-Moitoi, Minisiṱa wa zwa Mafhungo a Dzitshaka na Tshumisano ya Riphabuḽiki ya Botswana.1.24. Muphuresidennde Vho Jacob Zuma vho khunyeledza Madalo a tshiofisi o tshimbilaho zwavhuḓi ngei Addis Ababa, kha Riphabuḽiki ya Demokirasi ya Federaḽa ya Ethopia he vha dzhenela Komiti ya Maimo a Nṱha ya Yuno (AU) kha muṱangano wa Libya hu tshi khou sedziwa na u ambiwa nga ha nyimele ya mulalo na tsireledzo kha ḽa Libya. Komiti yo amba na u tendelana kha mafhungo o vhalaho ane a ḓo thusa kha u wana thandululo ya khaedu  dza tshifhinga tshilapfu dzo livhanaho na vhathu vha Libya. Sa miraḓo ya Yuno ri khou ṱoḓa u vhona mulalo na vhudziki kha shango ḽa Libya, komithi yo tendelana uri sa Afrika ri tea u amba na vhoṱhe vha kwameaho vha kha ḽa Libya uri hu wanale thandululo ya Afrika kha thaidzo dzo livhanaho na shango.Muphuresidennde Vho Zuma vho dovha hafhu vha dzhenela Samithi Khulwanesa ya Vhuvhili ya Dzitshaka dza Afrika dzo Ḓidzhenisaho nga u Funa kha u Ṱavhanya u  Fhindula Dzikhakhathi (ACIRC). Ndivho khulwane ya Samithi iyi ho vha hu u amba nga ha tshiimo tsha Mmbi ya  ACIRC zwi tshi tevhela vhuḓifari ha UTULIVU AFRICA I na II Command Post Exercises(CPX) khathihi na  khwaṱhisedzo ya khonadzeo dzo aniwaho u bva nga Shundunthule 2014 u swika Lambamai 2015. Mashango o dzhenelaho ACIRC nga u funa, hu tshi katelwa na Afrika Tshipembe, o dzhia tsheo ya u ranga phanḓau ḓisa thandululo dza khaedu dza Afrika hu si na u dzhenelela ha mmbi dza nnḓa.2. Mbekanyamushumo dzine dza khou ḓa2.1. Maḓuvha a 16 a u Lwa na Khakhathi dzi itelwaho Vhafumakadzi na Vhana a vha hone ṅwaha muṅwe na muṅwe u bva nga ḽa 25 Lara (Ḓuvha ḽa Dzitshakatshaka ḽa u Fhelisa Khakhathi dzi itelwaho Vhafumakadzi) u swika ḽa 10 Nyendavhusiku (Ḓuvha ḽa Dzitshakatshaka ḽa Pfanelo dza Vhathu). Maṅwe maḓuvha a zwihumbudzi a ndeme nga tshifhinga itshi hu katelwa Ḓuvha ḽa Ḽifhasi ḽa Aids nga ḽa 1 Nyendavhusiku na Ḓuvha ḽa Dzitshakatshaka ḽa Vhathu vho Holefhalaho nga ḽa 3 Nyendavhusiku.Thero ya 2016 ya Maḓuvha a 16 a u Shuma ndi “Kha vha mmbale vho: roṱhe ri khou isa Afrika Tshipembe ḽi si na khakhathi phanḓa” na uri zwi khou itwa u swikela nga kha maitele ane a ḓo shumiswa u ya kha ṅwaha woṱhe hu tshi khou shumiwa na zwitshavha.Nga ḽa 25 Lara 2016, Muphuresidennde Vho Jacob Zuma vha ḓo rwela ṱari Mifhindulano ya Lushaka ine ya ḓo vhona Mimasipala ya Zwiṱiriki i tshi ḓo tshimbidza mifhindulano iyi ṅwaha woṱhe. Mifhindulano iyi i ṱanganyisa mveledziso ya zwikili na u manḓafhadza zwitshavha, nga maanḓa kha vhafumakadzi khathihi na khwinisedzo ya nḓisedzo ya tshumelo zwi tshi ḓa kha u swikelela vhulamukanyi na tsivhudzo na tshumelo dza mutakalo. Vhadzulapo vhoṱhe vha Afrika Tshipembe vha na mushumo wa u vha vhashela mulenzhe vho khwaṱhaho kha u lwa na khakhathi dza u tambudzwa ha vhana na vhafumakadzi.2.2. Minisiṱa wa Vhushaka ha Dzitshaka na Tshumisano Vho Maite Nkoana-Mashabane na Minisiṱa wa Zwiko zwa Mvelo na Mupo vha Federesheni ya Russia Vho Sergey Donskoy, vha ḓo farisana kha u ranga phanḓa Sesheni ya vhu14 ya Komiti ya Muvhuso-ngomu wo Ṱanganelaho kha Mbambadzo na Tshumisano ya Ikonoomi (ITEC) vhukati ha Afrika Tshipembe na Russia nga Ḽavhutanu ḽa dzi 18 Lara  2016, ngei Pretoria.Sesheni iyi i khou lavhelelwa u tendelana kha dziṅwe dza dzipulane thwii dza u shuma u itela uri vhuḓikumedzeli vhu re hone vhu ṱavhanye u shuma kha sekithara dzoṱhe dza ITEC, hu tshi katelwa mbambadzo, vhubindudzi na u vhulunga; zwiko zwa miniraḽa; fulufulu; vhulimi, maḓaka na vhureakhovhe; vhuendi; saintsi, thekhinoḽodzhi na tshikhala tsha muyani; zwiko zwa maḓi; khathihi na pfunzo na vhulamukanyi.2.3. Mufarisa Muphuresidennde Vho Cyril Ramaphosa vha ḓo ranga phanḓa vhurumelwa ha dziminisiṱa na vha kwameaho vha sa shumeli muvhuso nga ḽa 19 Lara 2016 kha Ṱano ḽa Mveledziso ya Mabuḓo a Vhaswa zwine zwi ḓo itelwa Tshiṱediamu tshaNkowankowa kha Masipala Wapo wa Greater Tzaneen ngei Limpopo.Ṱano iḽi ḽi ḓo ṋetshedza ndendedzo ya mabuḓo na mafhungo  nga ha  zwikhala zwa u isa pfunzo phanḓa na z zwa vhupfumbudzi kha vhagudiswa vha Gireidi ya 10 u ya kha ya 12, kha vhaswa vha sa shumiho, na vhaswa vho litshaho tshikolo tsha sekondari. Ṱano ḽa Mveledziso ya Mabuḓo a Vhaswa ndi tshipiḓa tsha mushumo wa muvhuso wa u bveledza vhaswa, nga maanḓa u shela havho mulenzhe kha ikonomi, uri vha dzhie vhuimo havho ho teaho kha tshitshavha tshashu.2.4. Zwi tshi tevhela Khetho dza Muvhuso Wapo, u shela mulenzhe ha tshitshavha kha vhulangi ha zwitshavha zwi dzula zwi zwa ndeme kha u ṱuṱuwedza kupulanele kwa masipala, nga nḓila ine ya tandulula ṱhoḓea dza vhadzulapo.Mulayo wa Zwiimiswa zwa Masipala wa Muvhuso Wapo, 1998, u ṱoḓa vhukati ha zwiṅwe, mimasipala i tshi bveledza nḓila dza u kwamana na zwitshavha na madzangano a zwitshavha kha u ita mushumo wavho na u shumisa maanḓa avho. Zwiimiswa izwi zwi ḓivhiwa sa Komiti dza Wadi, na uri dzi ṋetshedza ṱhumano ya ndeme vhukati ha Khantseḽara dza Wadi, tshitshavha na masipala.Kha miṅwedzi i ḓaho hu ḓo khethiwa Komiti dza Wadi uri dzi shumele zwitshavha zwadzo na uri vhadzulapo vha tea u ḓivhonadza nga u shela mulenzhe kha khetho idzi na u shuma kha zwiimiswa izwi.Khabinethe yo ṱanganedza khetho dza wadi dza masipala dza u vala zwikhala dzo tshimbilaho zwavhuḓi nga mulalo dzo vhaho hone zwenezwino kha mavundu a rathi. MaAfrika Tshipembe vho dovha hafhu vha sumbedza vhuḓikumedzeli havho kha u konḓelela poḽotiki zwine zwa vha tesitamennde ya u aluwa ha demokirasi yashu ya ndayotewa.2.5. Vhuṱambo ha Pfufho dza Mitambo ha Afrika Tshipembe ha 2016 vhu ḓo farwa nga ḽa 27 Lara 2016 ngei  Sand du Plessis Theatre, kha ḽa Mangaung, vunduni ḽa Free State. Ṱhingo ya u khetha Mutambi Makone wa Ṅwaha o Nangwaho nga Vhathu na mufarisani nae wa Khasho ya Mitambo ya SABC yo vula na uri i ḓo vala nga ḽa 27 Lara 2016 nga 21h00. Khabinethe i fhululedza vhoṱhe vho Nangiwaho sa Mutambi Makone wa Ṅwaha o Nangwaho nga Vhathu.3. Vhuimo ha Khabinethe kha mafhungo a ndeme3.1. Masiandoitwa a  Tshanduko ya Kilima a khou thoma u ri kwama nga kha nyimele dza mutsho dza kunele kwa mvula ku si kwone, nyimelo dza gomelelo, u fhisa ho kalulaho na miḓalo. Miḓalo yo iteaho Gauteng na Mpumalanga yo sia vhathu vho lozwa matshilo avho, vhaṅwe vha si na madzulo, nga maanḓa kha vhupo ha mishashani ye ya tshinyadza themamveledziso dzi ngaho dzibada, buroho na ndaka.Khabinethe i livhisa ndiliso dzayo kha miṱa na khonani dza vho lozwaho matshilo avho nga tshifhinga tsha miḓalo iyo na u tamela mashudu avho vho huvhalaho uri vha ṱavhanye u fhola. Mihumbulo na dzithabelo dzashu sa lushaka dzi livha kha avho vhane vhafunwa vhavho vha kha ḓi vha vho ngalangala. Zwigwada zwa Ndango ya Zwiwo zwa shango zwi dzula zwo ingamela u mona na shango, nga maanḓa kha vhupo vhune ha khou lavhelelwa vhunzhi ha mvula. Vhathu vhoṱhe vha tea u ṱhonifha na u tevhedzela tsivhudzo dza mitsho i si yavhuḓi.Muphuresidennde Vho Jacob Zuma vho fhelekedzwa nga Mulangavundu wa Gauteng Vho David Makhura na Minisiṱa wa Tshumisano ya Kuvhusele na Zwa Sialala Vho Des van Rooyen, vho ṱola vhupo na u dalela miḓi yo kwamiwaho nga miḓalo ngei mishashani ya Stjwetla tsini na Mulambo wa Jukskei. Muphuresidennde Vho Zuma vho sumba nḓila kha vhuphalali ha muvhuso-ngomu ho rangwaho phanḓa nga Minisiṱa Vho van Rooyen kha mushumo wa u vhona uri miḓalo ya Mulambo wa Jukskei i langee na u ita uri u songo tsha elela u tshi ya zwitshavhani. Khabinethe i livhuwa dziNGO dza zwitshavhani, Dzikhantseḽara dza Wadi na vhomaḓilonga vho thusaho vhadzulapo avha.Fhedziha, mvula idzi dzi songo ita uri maAfrika Tshipembe vha vhe na kuhumbulele ku si kwone kwa tsireledzo vhunga vhunzhi ha zwipiḓa zwa shango zwi kha ḓi vha gomeleloni. Muvhuso u khou shulula maḓi u bva kha Damu ḽa Sterkfontein u ya Damuni ḽa Vaal sa ḽiga ḽa tshifhinga nyana ḽa u thusa kha nyimele i re hone wa dovha wa engedza nga R212-miḽioni ya u thusedza kha gomelelo iḽo u tikedza vhorabulasi vha kha mavundu o topolwaho sa o welwaho ngagomelelo.Khabinethe i ita khuwelelo kha maAfrika Tshipembe uri vha ṱhogomele kha zwine vha ita uri zwi sa vhe zwi khakhisaho mupo na uri vha ite zwoṱhe zwine vha nga kona kha u vhulunga maḓi.3.2. Mazhendedzi a phimo a dzitshakatshaka ane a vha Moody, Fitch na Standard na Poors a ḓo ḓivhadza tsheo dzao kha vhege dzi ḓaho nga ha gireidi ya phimo ya vhubindudzi ha shango. Muvhuso u khou shumisana na mabindu, tshitshavha zwatsho na vhashumi kha u pindulela pulane dza shango u ya kha nyito dzo khwaṱhaho dzine dza ḓo vhona uri Afrika Tshipembe ḽi dzula ḽi shango ḽa gireidi ya vhubindudzi.Khabinethe i ita khuwelelo kha sekithara dzoṱhe uri dzi ṱangane kha u tsireledza tshiimo tsha vhubindudzi ha shango.3.3. U bviswa ha muvhigo wa odithi ya 2015/16 nga Oditha-dzheneraḽa, Vho Kimi Makwetu wa mihasho ya muvhuso wa vhukati na wa vundu na zwiimiswa zwa hone zwi sumbedzisa ndeme ya u tevhedzela mitheo i tevhelaho nga ngona na zwi dzulaho zwi tshi itwa ngauralo: pulane dza u shuma dza u tandulula u shaea ha ndango ya masheleni zwo tikwa nga vhuḓikumedzeli ho no itwaho; u ṋetshedza vhurangaphanḓa vha shumaho na u ṱola u swikelelwa ha magemo a  kushumele; na u sedzulusa na u ṱola u tevhedzela milayo ya ndeme na vhusimamulayo kha mafhungo a masheleni.Mawanwa a odithi dza lushaka o sumbedzisa ho vha na khwiniso yo katelaho nga phesenthe dza malo; 30 phesenthe ya dzo odithwaho dzo wanala dzi dza vhuḓi ngeno 14 phesenthe yo vha ya dzo salelaho, dzo haniwaho kana ho ṋewa ngeletshedzo ngauri dzi songo fhelela.Tshiimo tsha vundu tsho sumbedzisa uri vhunzhi ha mihasho yo vha na mawanwa a sumbedzaho vhutevhedzeli ha vhusimamulayo ha ndeme na kha ndeme ya mivhigo ya kushumele kwayo kwa ṅwaha nga ṅwaha.Khabinethe yo dzhiela nṱha na u vhilaedzwa nga tshutshedzo na khaedu sa zwo sumbedzwaho kha mvelelo dza odithi. Yo kumedzela muvhuso uri u tandulule mafhungo a khou dinaho o topolwaho na u khwaṱhisa ndango ya masheleni uri hu vhe na mawanwa a odithi yavhuḓi.3.4. Khabinethe yo ṱanganedza vhurumelwa vhu swikaho 11 000 vhune ha khou dzhenela khonfarentse ya AfricaCom ya vhu19 ine ya khou farelwa Ḓoroboni ya Kapa u bva nga ḽa 15 u swika ḽa 17 Lara 2016 fhasi ha thero ine ya ri “U langa maanḓa a tshandukiso ya mvusuludzo ya didzhithaḽa ya Afrika: inthanethe sa yone nzhini ya mveledziso ya ikonomi na u manḓafhadza kha zwa matshilisano”. Khonfarentse iyo yo tshimbidzwa nga Minisiṱa wa Muhasho wa Themamveledziso ya Vhudavhidzani na Tshumelo dza Poswo Vho Dokotela Siyabonga Cwele na uri yo vha na zwiambi zwi fhiraho 350.AfricaCom yo no vha luvhanḓe luhulwane kha u bveledza ikonomi ya didzhithaḽa kha ḽa Afrika hu tshi itelwa mveledziso ya ikonomi ya matshilisano na u manḓafhadza kha u tikedza mbekanyamushumo ya Adzhenda ya Afrika ya 2063. Khonfarentse iyi yo kunga vharangaphanḓa vha zwa Thekhinoḽodzi ya Vhudavhidzani ha Mafhungo (ICT), vhoramabindu na vhabveledzi vha bvaho Afrika na vhadzhii vha tsheo vha bvaho kha mashango a fhiraho 140. Khonfarentse ya ṋaṅwaha yo sedza kha mveledziso ya zwikili zwa didzhithaḽa, u manḓafhadza vhafumakadzi kha zwa thekhinoḽodzhi, thekhinoḽodzhi i ḓo dzhena na kha vhuholefhalli na u tikedza African Tech Start-up Ecosystem. Izwi zwo ita uri hu limuiwe ndivho dza NDP u ya nga ha tshanduko ya didzhithaḽa, mveledziso ya ikonomi na u manḓafhadza kha zwa matshilisano.3.5. Khabinethe yo takadzwa nga uri matshudeni manzhi vha zwiimiswa zwa pfunzo ya nṱha u mona na shango vho sumbedza u vha kha tshiimo tsha vhuḓi kha khuwelelo ya u vhulunga mbekanyamushumo ya akhademi ya 2016. Vhunzhi ha zwiimiswa zwo no thoma milingo ya mafheloni a ṅwaha.Ri ṱuṱuwedza matshudeni uri vha fungelele kha u ṱhaphudza pfunzo dzavho na u tendela Khomishini kha Khonadzeo ya Pfunzo ya Mahala kha Pfunzo ya Nṱha na Vhupfumbudzi uri i khunyeledze mushumo wayo.Mushumo wo itwaho nga kha Nedlac wo ṱanganedzwa, he Vhufaragwama ha Lushaka ha ṋetshedza makumedzwa uri pfunzo ya mahala  nga konadzea hani kha matshudeni vha pfunzo ya nṱha. Mulevho u ḓo khunyeledzwa magumoni a Lara 2016.Khuwelelo nga vharangaphanḓa vha kereke dza lushaka na vhaṅwe vharangaphanḓa kha zwa lutendo ya u ḓisa thandululo kha khaedu dza pfunzo ya nṱha dzo ṱanganedzwa. Thikhedzo yavho kha nyambedzano, thabelo na vhuḓidini ha u ḓisa mulalo khathihi na khuwelelo yavho ya ṅwaha wa akhademiki wa 2016 uri u khunyeledzwe zwavhuḓi, zwo ṱanganedzwa.3.6. Khabinethe yo ṱanganedza Tsheo ya Khothe ya Mulayotewa nga ha Sisiṱeme ya Mafhungo a Bada ya Lushaka ya Eḽekithironiki (eNATIS) ine zwazwino ya ḓo tshimbidzwa nga muvhuso.3.7. Ro dovha ra dzhiela nṱha Tsheo ya Khothe ya Ndayotewa ya khumbelo ya Vho Terry Crawford-Browne, ya uri u vhetshelwa thungo ha khomishini ya thendelano ya thengo ya zwiṱhavhane a zwo ngo vha na dzangalelo ḽa vhulamukanyi. Khomishini ya Ṱhoḓuluso ya Seriti yo sedzulusaho mulandu wa 1999 waa rannda dza dzibiḽioni nnzhi yo wanulusa uri a huna vhuṱanzi vhu sumbedzisaho uri dzikhonṱhiraka dzo fhomiwa vhuṱanzi ha vhuaḓa, vhukwila kana zwiṅwe zwi songo tshimbilaho zwavhuḓi, muvhigo uyu wo bviswa nga Muphuresidennde Vho Jacob Zuma nga Lambamai 2016.3.8. Khabinethe i khou vhilaedzwa nga zwiito zwa u ṱokonya pfudzungule na khakhathi dza mirafho nga vhaṅwe vha vharangaphanḓa vha tshitshavha zwi lwaho na mbofholowo yashu ye ra i wana u vhavha. Afrika Tshipembe ḽi tea u hanedza zwiito zwo raloho zwi ngaho u rwiwa ha Vho Rethabile Mlotshwa ho sedzwa uri vha murema, zwe zwa vha zwi tshi khou itelwa u vhaisa muṅwe muAfrika Tshipembe nga riṋe na uri a zwi vhuyi zwa vha tshipiḓa tsha Ubuntu ha lushaka lwashu. Ri tea u dovha ra isa phanḓa na u ṱhompha mulayo na u amba ri tshi lwa nga ha khuwelelo dzi si dza mulayotewa dza u dzula kana u dzhia mavu zwitshavhani zwashu zwi siho mulayoni.3.9. Khabinethe i ṱhompha u ḓirula mushumo ha Vho Brian Molefe sa Mulanguli Muhulwane wa Khorondangi ya Eskom na u vha tamela mashudu kha vhumatshelo havho. Vho Molefe vho shuma vhukuma kha u bveledza maano a u bvelela ha Eskom zwine zwa khou thoma u sumbedza mvelelo dza vhuḓi. Khabinethe i na fulufhelo ḽa uri vho sia tshigwada tsha vhalanguli tsho khwaṱhaho tshine tsha ḓo isa phanḓa na u shuma hu tshi tevhedzelwa mudzedze wa Eskom na u shumisa maano a mveledziso iyo.3.10. Khabinethe yo dzhiela nṱha vhuṱanzi vhu bvaho kha Al Jazeera ha Minisiṱa wa Tsireledzo ya Tshitshavha Vho David Mahlobo, na uri Tshumelo ya Tshipholisa ya Afrika Tshipembe (SAPS) i khou sedzulusa mavharivhari ayo.3.11. Khabinethe yo sumbedzisa uri muvhuso wo vha wo ranga phanḓae kha u lwisa vhugevhenga vhu kwamaho mupo, izwi zwi katela mushumo wo itwaho kha tshumelo dza vhutsireledzi sa tshipiḓa tsha u lwisa ha muvhuso ha u fhelisa vhugevhenga ho pulanwaho na u vhona uri hu na vhulamukanyi vhu khou shumiselwaho avho vhoḓidzhenisaho kha hezwi zwigwada.Khabinethe yo fhululedza vha tevhelaho:3.12. Minisiṱa wa Gwama Vho Pravin Gordhan vho dzhielwaho nṱha kha Pfufho dza Sunday Times dza 2016 dza Khamphani dza Nṱhesa dza 100 nga vhahulwane vha nḓowetshumo vha Afrika Tshipembe. U dzhielwa nṱha uhu nga tshitshavha tsha mabindu zwi sumbedzisa uri roṱhe ro farana kha ḽithihi, na uri ro ṱangana ri na dikitela ḽa u shandukisa Afrika Tshipembe ḽa vha fhethu ha khwiṋe. U lwisa nga nungo ho ṱanganelanaho ha muvhuso, mabindu, vhashumi na tshitshavha zwatsho hu kha gondo ḽa nṱhesa ḽa u limuwa Bono 2030 ḽa NDP.3.13. Vho Francois Groepe vhe vha tholwa  hafhu sa Mufarisa Muvhusi wa Bannga ya Mbulungelo ya Afrika Tshipembe, nga Muphuresidennde Vho Jacob Zuma, lwa tshifhinga tsha miṅwaha miṱanu u bva nga ḽa 1 Phando 2017.  3.14. Mutumbuli wa Mutheo wa Gift of the Givers Vho Imtiaz Sooliman, vhe vha pfufhiwa Pfufho ya Mudzulapo wa Ḽifhasi nga feme ya vhueletshedzi ya dzitshakatshaka,  Henley & Partners. Izwi zwi sumbedzisa uri vhadzulapo vha Afrika Tshipembe vha khou fhefheḓisela nṱha fuḽaga nga u ṋea vha shayaho.3.15. Mubiki Muhulwane Vho Martin Kobald, mubiki makone wa Afrika Tshipembe, vhe vha ṋangiwa sa muthusa muphuresidennde wa Dzisosaithi ya Dzangano ḽa Vhabiki vha Ḽifhasi.3.16. Africa’s Greenest Hotel, Hotel Verde i wanalaho ngei Vhukavhamabufho ha Dzitshakatshaka ha Madzulo a Ḓoroboni kha Pfufho dza vhu15 dza ṅwaha nga ṅwaha dza VhuendelaMashango vhu yaho Phanḓa ha Dzitshakatshaka ha Skål, dze dza farelwa Monaco.3.17. MuAfrika Tshipembe wa ṋaledzi dza Sumbe Vho Seabelo Senatla, vhe vha pfi ndi Mutambi wa Ṅwaha wa World Rugby Men’s Sevens ho sedzwa kushumele kwavho kwa khwinesa kwa 2016. Vho kora nga ṱhirayi ya vhu66 kha mitambo ya 10 kha serisi ya 2015-16 – ine ya vha ya vhuvhili u bva kha ya nṱhesa kha ḓivhazwakale ya miṅwaha ya 17 ya serisi, izwi zwi tou vha ṱhuṱhuwedzo kha vhaswa vha tambaho rugby. Uyu ndi ṅwaha wa vhuvhili i tshi khou tevhekana mi muAfrika Tshipembe a tshi wina pfufho.3.18. MuAfrika Tshipembe, muwini wa mendele wa musuku Wayde van Niekerk ane o bulwa sa mugidimi wa munna wa Mitambo ya Oḽimpiki wevha   pfufhiwa nga Dzangano ḽa Pfufho dza Komiti ya Lushaka ya Oḽimpiki  ye ya farelwa Doha.3.19. Vho Brad Binder vhe vha wana thaikiḽi nga u wina fulo ḽa Moto3 nga u gundo kha makhaulatshele a mbambe ya sekhethe ya Valencia ngei Spain.3.20. Khabinethe yo fhululedza dziProteas kha serisi dzavho dza Ndingo he vha wina kha Australia khathihi na Bafana Bafana vhe vha wina kha Senegal kha mutambo u vha isaho kha vha tshipiḓa tsha Tshiphuga tsha Ḽifhasi. Khabinethe i tamela mashudu Springboks kha mutambo wavho na Italy na uri ri fulufhela uri u kundwa havho nga England zwo ita uri vha khwaṱhe.Khabinethe i livhuwa maAfrika Tshipembe vhoṱhe vha farana hafhu kha u tikedza thimu dzashu dza lushaka nga u ṱalela mitambo yo fhambanaho vho ambara mivhala ya fuḽaga yashu kana zwikipa zwa thimu ine vha i funesa. Kha ri ise phanḓa na u kuvhatedza mvelo ya zwine ra ḓihudza ngazwo sa lushaka musi thimu dzashu dzi tshi khou fhefhedzisa fuḽaga yashu.3.21. Khabinethe i fhethu huthihi na Muphuresidennde Vho Jacob Zuma kha u fhululedza Vho Donald John Trump vhe vha khethwa sa Muphuresidennde wa vhu45 wa United States of America (USA) na uri vha fulufhela uri hu ḓo vha na u shumisana vhukati ha Afrika Tshipembe na USA zwine zwa ḓo vhuedza mashango oṱhe.4. U tholiwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.4.1. Muhasho wa Vhashumi:a) Vho MSB Matebesi sa Muthusa Mulanguli Guṱe: Tshumelo dza Pfanavhanzhi, nab) Vho TS Maruping sa Muthusa Mulanguli Guṱe: Tshikwama tsha Ndindakhombo ya Vhushayamushumo.4.2. Vho CL Duma sa Muthusa Mulanguli Guṱe: Tshumelo dza  Pfanavhanzhi kha Muhasho wa Vhuendelamashango.4.3. Vho Ratshisusu sa Mufarisa Khomishinara wa Muṱaṱisano.4.4. Vho Enver Daniels sa Mufarisa Mudzulatshidulo wa  Competition Tribunal.4.5. Phurofesa Vho H Cheadle sa muraḓo wa tshifhinga nyana wa Competition Tribunal.Mbudziso:Vho Donald LiphokoVhukwamani: 082 901 0766 "
"Tshitatamennde nga ha muṱangano wa Khabinethe wa Ḽavhuraru, ḽa 7 Nyendavhusiku 2016",9 Dec 2016,https://www.gov.za/speeches/statement-cabinet-meeting-7-december-2016-9-dec-2016-0000,https://www.gov.za/ve/speeches/statement-cabinet-meeting-7-december-2016-9-dec-2016-0000,"Zwenezwi ṅwaha wo swika magumoni, Khabinethe i fhethu huthihi na maAfrika Tshipembe kha u pembelela anivesari ya vhuraru ya u lovha ha Vho Nelson Mandela nga ḽa 5 Nyendavhusiku 2013.“Zwine ra ita ḓuvha ḽiṅwe na ḽiṅwe sa maAfrika Tshipembe zwi fanela u bveledza ngoho ya Afrika Tshipembe ine ya ḓo khwaṱhisedza fulufhelo ḽa vhathu kha vhulamukanyi, u kwaṱhisedza vhuḓifulufheli ha shango kha ṱhompho ya matshilo a vhathu, na u tikedza fulufhelo ḽashu ḽa matshilo o ṋewaho vhurena ha vhoṱhe.” – Nelson MandelaVho Madiba vho vha vha tshi tenda kha mikhwa ya Ndayotewa na bono ḽa lushaka lwo vhofholowaho, lwo vhumbanaho fhasi ha mulayo lune lwa tikedza tshitshavha tshine ra fanela u shuma ro sedza tshone. U ita izwi, maAfrika Tshipembe ri fanela u vhumbana nga bono ḽithihi ḽa tshitshavha tsha khwine.1. U thomiwa ha mbekanyamushumo dza muvhusoIkonomi ya Afrika Tshipembe1.1. Khabinethe i fhululedza vhufarasani ha maṱhakheni ha Tshigwada tsha Afrika Tshipembe – tsho vhumbwaho nga muvhuso, mabindu, vhashumi na maAfrika Tshipembe vhoṱhe – u itela u shumisana uri ri tsireledze phimo ya vhubindudzi ha Afrika Tshipembe. Nga u shuma ro kwaṱhisa na nyito dza vhuthihi, ikonomi na fulufhelo ḽa vhabindudzi zwo dzikiswa kha nyimele iyi ya mutsiko kha ikonomi.Muphuresidennde Vho Jacob Zuma vho ṱuṱuwedza Tshigwada tsha Afrika Tshipembe uri sekithara dzo fhambanaho dzi shumisane u kwaṱhisa hafhu ikonomi yashu, u kunga vhubindudzi na u sika mishumo ya vhathu vhashu. Mveledziso iyi ya vhuḓi i fanela uri ṱuṱuwedza u shumesa uri ri ise Afrika Tshipembe phanḓa.1.2. Tshumelo ya Vhabindudzi Moody’s, Vhapimi vha Fitch na Standard & Poor vho dzudza maanḓa a zwikolodo zwa Afrika Tshipembe kha maimo a phimo ya zwikolodo nṱha ha tshiimo tsha fhasi tsha vhubindudzi.Mbilaelo dzo ṱahiswaho nga mazhendedzi dzo dzhielwa nzhele nahone roṱhe na vhafarisani vhashu vha zwa matshilisano ri khou ṱavhanyisa vhuphalali uri ri shandukise ikonomi yashu.Khabinethe i kha ḓi vha na fulufhelo ḽa uri nḓila yo bulwaho kha NDP na pulane ya muvhuso ya ṱhanganyiso ya masheleni, khathihi na u thomiwa ha Pulane ya Nḓila dza Ṱahe, zwi ḓo thusa Afrika Tshipembe u dzula ḽi shango ḽi re kha phimo ya zwikolodo ya khwine.1.3. Khabinethe i dzhiela nzhele uri zwibveledzwa zwoṱhe zwa Afrika Tshipembe (GDP) zwo aluwa nga 0.2% kha kotara ya vhuraru. Vho shelesaho mulenzhe kha nyaluwo ya GDP ndi sekithara ya migodi, masheleni, u rengisa ndaka na tshumelo dza mabindu, na tshumelo guṱe ya muvhuso. Sekithara ya vhulimi, maḓaka na vhureakhovhe yo tsa nga -0.3%; vhubveledzi nga -3.2%; muḓagasi, gese na maḓi nga -2.9%; na mbambadzo, u ṋetshedza zwiḽiwa na madzulo nga -2.1%. Gomelelo ḽi kha ḓi vha ḽone ḽihulwane ḽine ḽa khou shela mulenzhe kha u tsa ha sekithara ya vhulimi.1.4. U ṋetshedzwa ha tsumbavhuṋe dza mavu kha zwitshavha zwiṱanu zwa Bahurutshe nga Minisiṱa wa Mveledziso ya Mahayani na Mvusuludzo ya Mavu, Vho Gugile Nkwinti, ndi iṅwe ya mbilo ya mavu khulwane yo tandululwaho ngei Motsane Game Farm nnḓa ha Zeerust kha ḽa North West.Hekithara dza mavu dzi fhiraho gidifuṱhanu iṋa na ḓambili fumalo (54 280), dzine dza katela vhugalaphukha, dzi khou vusuludzwa.Hafhu, u rwelwa ṱari ha thandela ya u lingedza ya Muhanga wa Mbekanyamaitele nga ha u Kwaṱhisa Pfanelo dza Vhathu vho Shumaho Mavu ((mbekanyamaitele ya 50/50) vha North West ngei Bulasini ya Stars Away ngei Ottoshoop, Zeerust, zwi ḓa nga murahu ha u fhedziwa ha thendelano ine ya ḓo vhona uri vhashumi vha bulasini na vhorabulasi vhoṱhe vha vha vhane vha bindu ḽa vhulimi.1.5. Themamveledziso ya Maḓi ndi tshipiḓa tsha Pulane ya Themamveledziso ya Lushaka ya muvhuso tsha u khwinisa luvhanḓe lwashu lwa ikonomi ngeno ri tshi khou sika mishumo miswa na u kwaṱhisa nḓisedzo ya tshumelo dza mutheo.U rwelwa ṱari ha Thandela ya Nyengedzo ya Maḓi mulamboni wa Mukolo na wa Crocodile (West) zwi sumbedza u ḓikumedzela ha muvhuso kha u fhindula kha ṱhoḓea dza vhadzulapo. Themamveledziso ya u sudzulusa maḓi i ḓisa maḓi kha Masipala Wapo wa Lephalale, zwiṱitshi zwa fulufulu zwa Eskom (Matimba na Medupi), ḽimaga ḽa ndondolo ya maḓi ya Zeeland, na mugodi wa Exxaro wa Grootegeluk. I dovha ya sudzulusela maḓi u bva Mulamboni wa Crocodile (West) tsini ha Thabazimbi u ya vhuponi ha Lephalale.1.6. Mishumo ya Ndondolo ya Maḓi o Tshikafhalaho a Welgedacht tsini ha Springs, Gauteng, yo engedzwa u itela uri i kone konḓelela ṱhoḓea yo engedzeaho ya ndondolo ya maḓi a tshikha.U itela u fhelisa tshikhafhadzo kha Sisiṱeme ya mulambo wa Vaal, Muhasho wa Maḓi na Vhuthathatshili wo vusuludza Ḽimaga ḽa Ndondolo ya Maḓi a Tshikha a Oranjeville ngei kha Masipala wa Dzingu wa Metsimaholo na Ḽimaga ḽa Ndondolo ya Maḓi a Tshikha a Leeuwkuil ngei kha Masipala wa Dzingu wa Emfuleni nga mbadelo ya R44.4 miḽioni. Hafhu, masheleni a fhiraho R300 miḽioni o vhetshelwa thungo u khwinisa mishumo ya ndondolo ya maḓi a tshikha i si tsha shumaho ya 26 zwipiḓani zwa Gauteng na Free state.1.7. Khomishini ya Orange-Senqu River Basin i kati u bva nga ḽa 5 u ya nga ḽa 9 Nyendavhusiku 2016 ngei Emperors Palace kha ḽa Kempton Park. Afrika Tshipembe, Lesotho, Botswana na Namibia ndi miraḓo ya mashango a khomishini iyi. Khomishini i thoma muhanga wa ndangulo ya maano a zwiko zwa maḓi vhukati ha mikano ya mashango mavhili nahone i shuma i tshi ya kha zwipikwa zwa mveledziso ya tshifhinga tshilapfu govhani.1.8. Luvhanḓe luswa lwa Pan-African, Vhege ya Mbambadzo ya Afrika 2016 yo farwa u bva nga ḽa 28 Lara u swika ḽa 2 Nyendavhusiku fhasi ha thero: “U isa phanḓa Tshanduko ya Tshivhumbeo tsha Ikonomi ya Matshilisano nga kha Mbambadzo vhukati ha Mashango a Afrika”. Izwi zwo ṋetshedza luvhanḓe lu katelaho, lwo ṱanganelanaho, lwo katelaho lwa nyambedzano ya mbekayamaitele vhukati ha mbambadzo dzo fhambanaho dzi re na vhushaka na vhukhethelo.Minisiṱa wa Mbambadzo na Nḓowetshumo, Dr Rob Davies, vho dzhenela Nyambedzano dza Vhupo ha Mbambadzo ho Vhofholowaho ha Dzhango (CFTA), he ha rwelwa ṱari nga tshifhinga tsha Buthano ḽa Mbumbano ya Afrika (AU) ḽe ḽa farwa Afrika Tshipembe nga ḽa 15 Fulwi 2015. Ndivho ya CFTA ndi ya u kwaṱhisa mbambadzo ngomu ha mashango a Afrika na u fhaṱa Afrika ḽo ṱanganelanaho ḽa vhathu vha biḽioni nthihi na GDP ine ya nga eḓana Doḽara dza US dza 2.6 ṱhiriḽioni.1.9. Luṱa lwa vhuvhili lwa Foramu ya Saintsi Afrika Tshipembe lu khou farwa fhasi ha thero “U pfumbisa nyambedzano nga ha saintsi” u bva nga ḽa 8 u ya ḽa 9 Nyendavhusiku ngei Sentharani ya Miṱangano ya Dzitshakha ya CSIR. Vhorasaintsi, vhaiti vha mbekanyamaitele, matshudeni, vharadzipfunzo na tshitshavha vha khou amba nga ha mafhungo a ndeme nga ha saintsi, thekinoḽodzhi na vhutumbuli.Vha kho sedzesa kha saintsi dza matshilisano, na khanedzano dzi katelaho miholo yo eḓanaho matshilele na 60% yo vhigwaho ya matshudeni vha litshaho dziyunivesithi Afrika Tshipembe.Dziṅwe thero dzi katela mipfuluwo ya vhangwaho nga tshanduko dza kilima, mihumbulo ya tshitshavha nga ha zwivhumbwa zwine dzidzhini dzazwo dzo shandulwa, u kuvhanganya zwiḽiwa, na uri saintsi dza matshilisano dzi nga vhumba hani vhumatshelo ha Afrika.Mivhuso Yapo1.10. Muṱangano wa Lushaka wa Dzangano ḽa Mivhuso Yapo ya Afrika Tshipembe (SALGA) wo farwaho maḓuvhani o fhiraho a si gathi u bva nga ḽa 28 Lara u ya kha ḽa 1 Nyendavhusiku 2016 wo swikelela kha ḽa u ḓikumedzela hafhu kha mbekanyamushumo ya U vhuyelela murahu kha zwa Ndeme na u ṱuṱuwedza matshilisano o katelaho nga kha Muhanga wa Mveledziso ya Vhupo ha Dziḓoroboni ho ṱanganelanaho (IUDF). IUDF i tikedza bono ḽa u sika “fhethu hu tshileaho, ho tsireledzeaho, dziḓorobo dzi re na zwishumiswa na ḓorobo dzine dzo ṱanganelana nga matshilisano, ikonomi i katelaho na muṱaṱisano kha ḽifhasi, hune vhadzulapo vha shela mulenzhe kha matshilo a ḓoroboni.  Nndwa ya u itela u fhelisa Pfudzungule dzi itelwaho Vhafumakadzi na Vhana1.11. Fulo ḽa Maḓuvha a 16 a Nndwa ya u fhelisa Pfudzungule dzi itelwaho Vhafumakadzi na Vhana 2016 ḽine ra vha khaḽo fhasi ha thero “Kha ndi vhaliwe: Roṱhe ri isa phanḓa Afrika Tshipembe ḽa Tshayapfudzungule”, ḽo rwelwaho ṱari nga Muphuresidennde Vho Zuma, ḽo thoma u shuma kha #365  yamaḓuvha a Nndwa iyi. Sa tshipiḓa tsha u ṱanḓavhudza tswikelelo ya tshumelo dza muvhuso kha vhoṱhe, zwihulusa vhashayatsireledzo, u rwelwa ṱari ha tshishumiswa tsha u thusedza vhuholefhali tsha awara dza 24 tsha Senthara ya Manḓalanga a Pfudzungule dzo Ḓisendekaho nga Mbeu (GBV) tshi ḓo konisa miraḓo ya tshitshavha tsha vhadzinganḓevhe u swikelela na u shumisa tshumelo dza vhueletshedzi dza phurofeshenaḽa sentharani.1.12. Khabinethe i kwaṱhisedza u sasaladza hayo nyito dziṅwe na dziṅwe dza pfudzungule dzi ṱuṱuwedzwaho nga luvhengelambiluni. Muvhuso u khou bvela phanḓa u tandulula mafhungo a tsireledzo ya mufuna munna ngae, tshibeuvhili, munna/musadzi a no ḓi pfa a iṅwe mbeu khae, mufuna musadzi ngae na vhathu vha vhuḓifari ha mbeu dzoṱhe. na Mulayotibe wa u Thivhela na u Lwa na Tshipitshi tsha Vengo na Milandu ya Vengo, une u kha ḓi vha kha vha ḽiga ḽa vhukwamani, u ḓo kwaṱhisa u shumiswa na u hweswa mulandu.Mutakalo1.13. U pembelela ḓuvha ḽa AIDS ḽa Ḽifhasi nga ḽa 1 Nyendavhusiku 2016, fhasi ha thero “Zwi zwanḓani zwashu u fhelisa HIV na TB”, ḽo rangwa phanḓa nga Muthusa Muphuresidennde Vho Cyril Ramaphosa, ḽo kwaṱhiswa nga u rwelwa ṱari ha vhuedza huswa ha dzilafho ḽa mushonga wa HIV na AIDS u ḓivhiwaho nga ḽa HVTN 702.Khabinethe i rwela zwanḓa vhorasaintsi vha Afrika Tshipembe vhane vha khou ranga phanḓa ṱhoḓuluso iyi ya ndeme. Vhuedza uhu ndi huhulu kha ḽifhasi nahone vhu sumbedza vhuṱanzi ha vhukoni ha vhathu vha saintsi na vha mishonga.1.14. Muvhuso u khou bvela phanḓa kha vhufarisani hawo na vhoṱhe vhakwameaho – hu tshi katelwa PHILA na Khoro ya AIDS ya Lushaka ya Afrika Tshipembe – u swikelela murafho u si na AIDS, u thivhela u kavhiwa huswa ha HIV, u fhelisa dwadze ḽa TB na u ṱuṱuwedza vhadzulapo vhashu vhoṱhe u nanga mutakalo na vhuḓifhinduleli.Afrika Tshipembe ḽo swikelela zwipikwa zwalo zwa u lafha nga anthiritrovairaḽa (ARV) nahone zwino ri na mbekanyamushumo khulusa ya ARV ḽifhasini, na uri hu na vhathu vha re kha dzilafho vha 3.4 miḽioni nga 2015. Tshipikwa tsha u thivhela u pfukisela  u bva kha mme u ya kha ṅwana tsho swikelelwa, nga tshivhalo tshi sumbedzaho u tsa u bva kha u fhira 3.5% nga 2010 u ya kha 1.8% nga 2014. U kavhiwa nga HIV kha vhaswa vha miṅwaha ya 15-24 ho tsa u bva kha 410 000 nga 2011 u ya kha 330 000 nga 2014. U kavhiwa huswa ha TB na mpfu dza TB zwo tsa, fhedzi zwipikwa zwa u swikelela u tsitsa mpfu dza TB nga 50% a zwo ngo swikelelwa.Madzhasi a vhanna a fhiraho 800 miḽioni na a vhafumakadzi a fhiraho 20 miḽioni o phaḓaladzwa ṅwaha wa muvhalelano wo fhiraho. Fulo ḽa u ita ndingo dza HIV ḽo vhona u itwa ndingo ha HIV ha vhathu vha 35 miḽioni kha tshifhinga tsha miṅwaha miṱanu. Afrika Tshipembe ḽi na mitshini i fhiraho 300 ya GeneXpert yo vhewaho shango ḽoṱhe nahone 2.1 miḽioni wa u ṱolwa ha GeneXpert zwo no itwa. Nga 2016 Afrika Tshipembe ḽo thoma ndingo dza vhoṱhe na mbekanyamushumo ya dzilafho hune muthu muṅwe na muṅwe a re na tshitzhili tsha HIV u vhewa kha dzilafho hu sa khou sedzwa tshivhalo tsha CD4.Ndangulo ya zwiwo1.15. Mutangano wa Dziminisiṱa dza SADC dzi re na vhuḓifhindueli ha ndangulo ya khombo ya zwiwo wo farwa nga ḽa 26 Lara 2016 ngei Mauritius u tshi khou tshimbidzwa nga Minisiṱa wa Muhasho wa Tshumisano na Mafhungo a Sialala, Vho Des Van Rooyen.Muṱangano wo tendela Vhuḓilugiseli na Maano a u Fhindula kha Zwiwo zwa Dzingu he ha thomiwa na Tshigwada tsha Mushumo uri tshi fhedzise ḽidzinginywa nga ha u ḓilugisela zwiwo na tshikwama tshine tsha ḓo shuma. Muṅwaleli wa SADC u ḓo vhidza muṱangano wa Dziminisiṱa dza Ndangulo ya Zwiwo na Gwama uri vha tendelane nga u ḓilugisela ho dzinginywaho ha zwiwo na tshikwama tshine tsha ḓo shuma.Vhaswa1.16. Sa tshipiḓa tsha mbekanyamushumo ya u bveledza vhaswa, Gammba ya Lushaka ya Vhaswa ya Lushaa ya vhuṱanu ngei 3 South African Infantry Battalion, yo vulwa tsini ha Kimberley kha ḽa Northern Cape nga mihasho ya Mveledziso ya Matshilisano na Vhupileli na Maswole a Kale, fhasi ha thero #40YearsOn – Vhaswa vha kha ḓi isa Afrika Tshipembe phanḓa.Izwi zwi ṱanganyisa vhaswa vha 1 000 vha mirafho, mbeu, kiḽasi na luambo vho fhambanaho u bva mavunduni oṱhe zwi tshi itelwa u ṱuṱuwedza vhune ha lushaka, u fhaṱa lushaka, u vhumbana ha tshitshavha, vhufunashango na vhadzulapo vha shelaho mulenzhe zwi tshi vhonala vhukati ha vhaswa vha Afrika Tshipembe. Khaseledzo dzi ḓo farwa nga ha khaedu nnzhi dzine vha ṱangana nadzo sa vhaswa.U bva tshe Gammba ya Lushaka ya Vhaswa ya u thoma nga 2012, vhaswa vhe vha dzhenela vho thoma tshivhalo tsha dzithandela zwitshavhani zwa havho dzine ndivho yadzo ndi u ḓisa mveledziso. Gammba ya Vhaswa i ṋetshedza vhaswa tshikhala, vhane zwino ndi vharangaphanḓa nga nḓila yavho zwitshavhani zwa havho, tsha u kovhelana tshenzhemo yavho na vhaṅwe vhaswa.Pulane ya Mveledziso ya Lushaka1.17. NDP ndi bono ḽa tshifhinga tshilapfu nahone ndi pulane ine ya shuma sa pulane ya mushumo une wa khou fanela u itwa u itela u swikelela tshitshavha tsha Afrika Tshipembe tshi bvelaho phanḓa nga 2030. Ṅwongo wa zwipikwa zwa NDP ndi u fhungudza vhushai, u shaeha ha mishumo na u sa eḓana.1.18. Khabinethe i ita khuwelelo kha sekithara dzoṱhe dza tshitshavha, mabindu, mishumo na madzangano u shela mulenzhe kha u isa phanḓa zwipikwa zwa NDP nga u sumbedza u thoma ha NDP nga kha vhurangeli vhune ha ṱuṱuwedza u thoma pulane iyi.1.19. Khabinethe yo dzhia zwinepe sa tshiga tsha khuwelelo ya nyito ine ya vhona uri sekithara dzoṱhe dza tshitshavha dzi shumisaho NDP dzi fane.2. Tsheo dza Khabinethe2.1. Khabinethe i tikedza Minisiṱa wa Vhuendi, Vho Dipuo Peters, kha u tshimbidza Maanḓalanga a Vhuimangalavha ha Lushaka ha Transnet, u ya nga Tshiteṅwa 79 (1) tsha Mulayo wa Vhuimangalavha ha Lushaka, 2005 (Mulayo 12 wa 2005), u khwinisa Thendelano ya Mushumisi wa Theminaḽa u itela u tendela Maano a Tshikwama tsha Zwivhaswa uri a kone u fara mihwalo ya muvango wa Zwidugaho zwa Pheṱhiroḽiamu yaGese ngei kha Vhuimangalavha ha Saldanha Bay. U rennda ha zwino na ḽaisentse ya Maano a Tshikwama tsha Zwivhaswa zwi ḓo engedzwa nga miṅwaha i siho fhasi ha ya 25 u itela u ṋetshedza fulufhelo ḽa makwevho na mashumele u itela vhubindudzi ha tshifhinga tshilapfu kha sekithara ya ole na gese.Izwi zwi tshimbilelana na zwipikwa zwa muvhuso zwi re na vhushaka na Operation Phakisa kha u alusa Ikonomi ya Maḓanzhe na zwipikwa zwo ṱanḓavhuwaho zwo bulwaho kha NDP, u ṱuṱuwedza nyaluwo ya ikonomi na u kwaṱhisa u sika mishumo.2.2. Khabinethe yo vhudzwa nga ha thandela ya maimo a Muelela wa Mugodi wa Esidi “Mishumo ya Shishi” ye ya thomiwa sa thandululo ya tshifhinga tshipfufhi ya u fhungudza Muelela wa Mugodi wa Esidi ngei migodini ya musuku ya Witwatersrand. Thandululo ya tshifhinga tshilapfu i ḓo thomiwa zwi tshi tshimbilelana na themendelo yo ṋewaho nga Komiti ya Dziminisiṱa dzo Ṱanganelanaho (IMC).Sa shango ḽi shayaho maḓi, thandela ya Muelela wa Esidi ya Migodi i khou sedzesa kha u vhulunga ṱo maḓi na u a shumisa hafhu, na u vhona uri hu na nḓisedzo ya maḓi a u nwa o kunakiswaho zwavhuḓi na u ṱutshela kule kha u ḓitika fhedzi nga maḓi o kunaho kha mishumo ya nḓowetshumo. Hafhu, thandela i fhungudza tshikafhadzo na maṅwe masiandoitwa a si avhuḓi.2.3. Khabinethe yo tendela u thomiwa u shuma ha Mbekanyamaitele ya Vhuthathatshili ya Lushaka, 2016. Izwi zwi ḓa nga murahu ha tshifhinga tshilapfu tsha vhukwamani u itela vhupfiwa. Mbekanyamaitele i vhea vhuvha ha vhathu vhukati ha mveledziso nahone i na mvelephanḓa u ya nga maimo o khwiniswaho a tshumelo, vhutumbuli na thekinoḽodzhi yo teaho u vhona uri hu khou khwiniswa matshilo a vhashai lwa tshifhinga tshilapfu.2.4. Khabinethe yo tendela u bviswa ha muvhigo wa Dzimbalombalo dza Vhugevhenga dza Lushaka dza kotara mbili dza u thoma dza 2016/17, nga Minisiṱa wa Mapholisa, Vho Nkosinathi Nhleko. U bviswa nga kotara zwi konisa muvhuso vhuṱoli ha zwipikwa zwa ndeme, zwihulusa u fhungudza vhugevhenga ho vhigwaho ha khombo, sa zwe zwa bulwa kha MTSF nahone zwi nga shumiswa tsivhudzo thangeli uri hu kwaṱhiswe mashumele a u thivhela vhugevhenga na maano a mihasho yo fhambanaho ya muvhuso. Minisiṱa Vho Nhleko vha ḓo bvisa dzimbalombalo idzi hu sa athu fhira ḽa 31 Phando 2017.2.5. Khabinethe yo tendela Muvhigo wa Vhuvhili wa Shango nga ha u thomiwa u shuma ha Thendelanomviswa ya Afrika nga ha Pfanelo na Ndondolo ya Vhana (Thendelanomviswa ya Vhana) u kumedzwa kha AU nga Phando 2017.Thendelanomviswa ya Vhana yo tendelwa nga Mbumbano ya Afrika nga 1990 nahone ndi tshishumiswa tsho ṱanḓavhuwaho tshine tsha bula pfanelo na u ṱalutshedza milayo ya vhoṱhe na nḓowelo ya maimo a vhana. Muvhigo wa Vhuvhili wa Shango u ri gavhela mvelaphanḓa yo itwaho nga ha u thomiwa ha mbekanyamaitele dza mivhuso na vhusimamilayo u ṱuṱuwedza, u tsireledza na dzhiela nzhele pfanelo dza vhana. Muvhigo u dovha wa dzhiela nṱha u lwisa huhu khou bvelaho phanḓa u itela u kwaṱhisa u thomiwa ha mbekanyamushumo na thandela dza u ṱuṱuwedza pfanelo dza vhana.2.6. Khabinethe yo vhudzwa nga ha mvelelo u bva kha Muṱangano wa vhu17 wa Khonifarentse ya Madzangano (CoP17) kha Guvhangano nga ha Mbambadzo ya Dzitshakha ya Phukha na zwimela zwi no khou fhela zwa Ḓaka zwa Fauna and Flora (CITES), we Afrika Tshipembe ḽa vha ṋemuṱa u bva nga ḽa 24 Khubvumedzi u ya kha ḽa 5 Tshimedzi 2016.Madzangano o tendelana kha maga na nyito dzine dza ḓo thomiwa fhasi ha maanḓa a Buthano u vhona uri mbambadzo ya dzitshakha i re mulayoni i vhe ya tshifhinga tshilapfu nahone mbambadzo i si mulayoni i fheliswe. Madzangano o tendelana hafhu u dzhiela nṱha uri vhathu vha fanela u vhuelwa nga tshumiso ya zwiko zwa mupo, hu tshi katelwa na zwi bvaho kha mbambadzo ya dzitshakha i re mulayoni.2.7. Khabinethe yo tendela maimo a therisano dza Afrika Tshipembe dza Muṱangano wa vhu13 wa CoP kha Guvhangano nga ha Biological Diversity (CBD COP13) na mikhwa ya maitele a zwithu muvhusoni une wa ḓo farwa ngei Cancun, kha ḽa Mexico u bva nga ḽa 4 u ya kha ḽa 17 Nyendavhusiku 2016.CBD COP13 i ḓo sedza zwi tevhelaho zwa ndeme: Khuvhanganyo ya Zwiko; Tshiimo tsha zwine zwa khou itea na Ṱhanganelano ya Bayodaivesithi ngomu na kha sekithara dzoṱhe; na Bayodaivesithi ya Maḓanzhe na kha Khunzikhunzi.2.8. Khabinethe yo vhudzwa nga ha mvelaphanḓa yo itwaho nga muvhuso kha u fhindula kha ṱhaselo yo itwaho kha vhabvannḓa na u tandulula midzi ya zwiitisi.U tshi endedzwa nga IMC nga ha Mipfuluwo, muvhuso wo thoma Operation Fiela, ye ya kona u vhuisa pfudzungule idzo fhasi ha ndangulo. U bva nga ḽa 1 Fulwana u ya ḽa 30 Khubvumedzi 2015, mashumele a 702 o itwa, e a swikisa  kha u farwa ha vhathu vha 9 741 vhane khavho 3 158 vho vha vhe vhabvannḓa.Mushumo nga ha midzi ya zwiitisi zwa ṱhaselo wo sumbedza uri hu na u engedzea ha muṱaṱisano wa zwikhala zwa ikonomi, zwiko na tshumelo dza tshitshavha vhukati ha vhabvannḓa na vhashai vha si na mishumo  vha maAfrika Tshipembe vha dzulaho zwikonobulasi na vhudzulavhathu zwaho.Thendelo ya u fhedzisela ya Nḓivhadzamulayotibe nga ha Mipfuluwo ya Dzitshakha yo pulanelwa Ṱhafamuhwe 2017, nahone i ḓo katela mulayo wa “First Safe Country” une wa ḓo thusa u langula tshavhi na vhaṱoḓa vhudzumbamo. Khabinethe yo tendela hafhu Mulayotibe wa Khwiniso wa Tshavhi nga Khubvumedzi 2015 u swikiswa uri u ambiwe nga hawo Phalamenndeni nahone Muhasho wa Muno wo kumedza ḽiṅwalo kha Tshitshavha tsha Mveledziso tsha Tshipembe ha Afrika u tshi ramba kha khaseledzo nga ha uri hu nga tandululwa hani mipfuluwo dzinguni iḽi. Mavu na one o rengwa ngei Lebombo, kha ḽa Mpumalanga nga 2015 uri hu thomiwe senthara dza u tshimbidza zwa vhudzumbamo tsini ha mukano.2.9. Khabinethe yo ḓivhadzwa nga ha u thomiwa ha Sisiṱeme ya Ṱholo ya Lushaka yo dodombedzwaho ngomu ha Muvhigo wa Ṅwaha nga ha Ṱholo 2016 u ya 2017 na u tendela hafhu Pulane ya Ṱholo ya Lushaka ya vhurathi 2017 u ya kha 2018.Sisiṱeme ya Ṱholo ya Lushaka i khou shumiswa muvhusoni nahone i khou fhaṱa vhuṱanzi nga murahu ha ṱholo dza ikonomi dza 16: ṱholo dza rathi dza vhulimi/vhupo ha mahayani, ṱholo dza sumbe dza muhasho wa madzulo a vhathu na mapa wa vhuṱanzi; ṱholo ṱhanu dza vhana; na ṱholo nṋa dza tsireledzo (na ṱholo mbili dza u ḓadzisa dzine dza khou thoma).Khabinethe yo kwaṱhisedza uri mihasho i fanela u avhela masheleni o teaho u itela ṱholo ya vhuḓi ya vhudzivha na vhuṱoli u itela mashumele a khwine a mbekanyamushumo.2.10. Khabinethe yo vhudziwa nga ha mawanwa na themendelo u bva kha ṱhoḓisiso dzo itwaho nga Muhasho wa Tshumelo ya Muvhuso na Ndaulo (DPSA) nga ha u swikelelea ha Senthara ya Tshumelo ya Thusong, senthara ya tshumelo ya muvhuso ine wa wana tshumelo dzoṱhe ine ya ṋea mafhungo na tshumelo kha zwitshavha.Ngudo dzo themendela u phaḓaladza nga u eḓana ha Dzisenthara na u vhekanya nga zwigwadatopolwa ha fhethu ha tshumelo hu re hone ha mihasho ya ndeme u itela u engedza tshivhalo tsha vhathu vhane vha nga swikelela tshumelo, u fhungudza vhukule na mbadelo dza u tshimbila, na u fhungudza ṱhoḓea dziṅwe dza vhubindudzi ha themamveledziso ya u ḓadzisa. Hu tshi ḓadziswa kha Senthara dza Thusong dzi re hone dza 197, ngudo dzo topola na u themendela fhethu ha u ḓadzisa ha 67 hune u swikelela tshumelo ha fanela u khwiniswa uri hu kone u fusha ṱhoḓea dza tshitshavha na u fhungudza vhukule ha u tshimbila u ya kha Senthara dza Tshumelo.2.11. Khabinethe yo vhudzwa nga ha mbetshelo dza ndaela nga ha mveledziso ya vhukoni ha khombekhombe, khombetshedzo ya maḓuvha a u pfumbudzwa na u engedza ṱhoḓea dza u dzhena kha Tshumelo ya Ndangulo ya Nṱha (SMS). Izwi zwi ḓo khwinisa ndeme ya vhashumi, zwine ndi zwa ndeme kha muvhuso uri u kone u ita zwine wa fanela u ita na u shela mulenzhe kha zwe NDP ya sedza zwone zwa u fhaṱa muvhuso u konaho nahone u no khou bvelela.2.12. Khabinethe yo tendela nzudzanyululo ya 2.5% ya ya nḓurelo dza matshilo kha maimo a miholo ya miraḓo u bva kha Khomishini ya Pfanelo dza Vhathu ya Afrika Tshipembe, u bva nga ḽa 1 Lambamai 2016.3. MilayotibeKhabinethe yo tendela u ḓivhadzwa ha Milayotibe i tevhelaho Phalamenndeni:3.1. Mulayotibe wa Vhugevhenga ha khomphiyutha na Tsireledzo ya khomphiyutha wa 2016, une wa kwaṱhisa sisiṱeme ya vhulamukanyi ha vhugevhenga sa bonoḽa kha NDP, nga u lwa na vhugevhenga ha khomphiyutha, u thoma maanḓa a u tandulula tsireledzo ya vhugevhenga ha khomphiyutha na u tsireledza themamveledziso ya mafhungo a ndeme.U shela mulenzhe kha u fhaṱa zwitshavha zwo tsireledzeaho sa kha bono ḽa Pulane ya Mveledziso ya Lushaka. Nga nḓila iyi, muvhuso wo ḓikumedzela u vhea maga a u fhaṱa fulufhelo kha tsireledzo ya tshumiso ya Mafhungo a Vhudavhidzani ha Thekinoḽodzhi.3.2. Mulayotibe wa Khothe dza Sialala wa 2016, u thusa kha u vhona uri hu na mveledziso, i konaho na muvhuso wa mikhwa nga u langa mushumo na mishumo ya zwiimiswa zwa vhurangaphanḓa ha sialala kha thandululo ya phambano, u ya nga Ndayotewa ya Afrika Tshipembe.  Izwi zwi ḓo khwinisa tswikelelo ya tshumelo ya vhulamukanyi nga vhoṱhe ngeno hu na muhumbulo wa u ṱuṱuwedza mbumbano ya tshitshavha.3.3. Mulayotibe wa Khwiniso wa Kuitele kwa Vhugevhenga wa 2016, une wa khwinisa Mulayo wa Kuitele kwa Vhugevhenga, 1977 (Mulayo 51 wa 1977).Khwiniso dzi ṋea dzikhothe maanḓa o ṱanḓavhuwaho kha u ṋea ndaela zwi tshi ya nga zwigwada tshayatsireledzo, zwine zwi tshi bulwa ndi vhathu vha re na vhuholefhali ha muhumbulo.Khothe dzi ḓo thusiwa u dzhia tsheo dzo teaho dza mulayo na maitele dzo ḓisendeka kha mivhigo ya phaneḽe dza vhomakone dze dza vhumbwa nga nḓila yo teaho.4. Zwi khou ḓaho4.1. Muphuresidennde wa Zambia Vho Edgar Lungu vha kha Madalo a Muvhuso Afrika Tshipembe u bva nga ḽa 8 u ya ḽa 9 Nyendavhusiku 2016. Hu khou lavhelelwa uri Khomishini ya Tshoṱhe yo Ṱanganelanaho vhukati ha mashango aya mavhili i ḓo rwelwa ṱari, zwine zwa ḓo vhona Thendelano ya Guṱe ya 1996 na Nḓivhadzo ya 1999 ya u Ḓiimisela ye ya ranga phanḓa nyambedzano ya thendelano ya vhavhili.Mashango aya mavhili a na vhushaka ha vhuḓi ha vhavhili na ha ikonomi, ngeno hu na uri Zambia ndi ḽiṅwe ḽa mashango mararu a nṱha a re na vhufarisani ha mbambadzo kha dzhango ḽa Afrika.Mbambadzelaseli ya Afrika Tshipembe kha Zambia nga 2014 yo vha R29.5 biḽioni, ngeno mbambadzelaseli ya Zambia kha Afrika Tshipembe yo swika R3.6 biḽioni.4.2. Khabinethe yo tendela Afrika Tshipembe u vha ṋemuṱa wa Samithi ya Mafhungo na Vhudavhudzani ha Thekinoḽodzhi Afrika 2017 vha tshi farisana na vha AfricanBrains nga Fulwana 2017. Izwi zwi ḓo rangwa phanḓa nga Muhasho wa Vhudavhidzani ha Ṱhingo na Tshumelo ya Poswo.4.3. Nga ḽa 9 Nyendavhusiku 2016, muvhuso washu u khou farisana na Ofisi ya Mbumbano ya Dzitshakha (UN) ya Zwidzidzivhadzi na Vhugevhenga na Yunivesithi ya Afrika Tshipembe, u ḓo pembelela hafhu ḓuvha ḽa Nndwa ya u lwa na Tshanḓanguvhoni ḽa Dzitshakha fhasi ha thero: “U Vhumbana kha Nndwa ya u lwa naTshanḓanguvhoni”, zwine zwa wanala ngomu ha Pulane ya Mveledziso ya Lushaka u ṱuṱuwedza vhadzulapo vha shelaho mulenzhe vhane vha ḓo farisana  na muvhuso kha nndwa ya ulwa na tshanḓanguvhoni.U bva 2014 ro vhona uri u gwevhiwa ha vhathu vhane ṱhanganyelo yavho ya vha Fuṱahe (90) na zwiimiswa zwa mulayo nga milandu ya tshanḓanguvhoni na mafhungo a re na vhushaka na tshanḓanguvhoni. Furarumbili ho vha milandu ine ṱhanganyelo ya masheleni i kwameaho ndi R5 miḽioni nga mulandu zwine yo ṱangana yoṱhe i henefha kha R3.8 biḽioni. Vhathu vha fuṱhanumalo (58) vho salaho ndi vhe vha gevhelwa milandu ya masheleni a re fhasi ha R5 miḽioni nga mulandu, ṱhanganyelo i kwameaho i vhalelwa henefha kha R188 miḽioni.  Nga tshifhinga tshenetshi tshithihi, ro kona u wana ndaela dza u imiswa ha ndaka/masheleni dza ḓamalo fusumbenthihi (871) dzine ṱhanganyelo yadzo ndi R7.65 biḽioni khathihi na ndaela dza u dzhia ndaka dza gidi fumaloṱahe (1089) dzine ndeme yadzo ndi R2.86 biḽioni.Tshanḓanguvhoni tshi khou tandululwa nga maitele o fhambanaho, ane a katela: Milayo ya Vhuḓifari ha Vhashumi vha Muvhuso; u thomiwa ha yuniti yo khetheaho ya nndwa ya u lwa na tshanḓanguvhoni u fana na Yuniti ya Vhugevhenga ho Dzudzanywaho ya Tshumelo ya Mapholisa a Afrika Tshipembe (SAPS), Mutshimbidzi wa Ṱhoḓuluso ya Vhugevhenga ha Ndeme; Yuniti ya Vhugevhenga ha Makwevho yo Khetheaho ya Maanḓalanga a Vhutshutshisi ha Lushaka; Yuniti ya U dzhiela Ndaka na Senthara ya Vhusevhi ha Masheleni. U lwisa uhu hu khou ṱuṱuwedzwa nga Khothe dza Vhugevhenga ha Makwevho dzo Khetheaho na u sikwa ha luṱingo lwa mahala lwa lushaka na lwa sekithara lwa nndwa ya u lwa na tshanḓanguvhoni.4.4. 2016 ndi ṅwaha wa anivesari ya vhu20 ya u sainwa ha Ndayotewa ya Riphabuḽiki ya Afrika Tshipembe ya 1996 uri i vhe mulayo, nga Muphuresidennde wa kale Vho Nelson Mandela ngei Sharpville nga ḽa 10 Nyendavhusiku 1996.Ndayotewa yo thoma mutheo wa demokirasi na tshitshavha tsho vhofholowaho tshine muvhuso wo ḓisendeka kha lutamo lwa vhathu. Ndi tshibveledzwa tsha maitele o lapfaho a nndwa na therisano ya mahoro a poḽotiki o fhambanaho ane vhorapoḽotiki, maaxennḓe na vhaimeleli vha madzangano a tshitshavha vho shela mulenzhe. I dzhiwa sa iṅwe ya ndayotewa dza ḽifhasi dzi fhaṱaho nahone dzi shandukisaho.U pembelela anivesari ya vhu20 fhasi ha thero “U pembelela miṅwaha ya 20 ya Ndayotewa – u shandukisa tshitshavha na u ṱanganya lushaka”, muvhuso u ḓo ita tsielano ya vhukwamani na tshitshavha na mbekanyamushumo dza u engedza u dzhiela nzhele na nḓivho ya Ndayotewa, ndeme yayo na pfanelo dza vhathu. Hu ḓo vha na tshimima tsha lushaka tshi no ḓo farwa ngei Tshiṱediamu tsha George Thabe ngei Sharpeville nga Mugivhela, wa ḽa 10 Nyendavhusiku 2016.4.5. Tshimima tsha lushaka tsha u pembelela Ḓuvha ḽa Vhupfumedzanyi nga Ḽavhuṱanu, ḽa 16 Nyendavhusiku 2016 fhasi ha thero “U fhelisa Phambano u ya kha Tshitshavha tshi sa khethululi nga Muvhala”, zwi ḓo itea ngei Mudavhini wa Gopane Black Aces, Zeerust kha ḽa North West.4.6. Khabinethe i tamela mashudu maAfrika Tshipembe khalaṅwaha ya khushumusi ine ya khou ḓa. Ri ita khuwelelo maAfrika Tshipembe nga riṋe u thusa vhathu na miṱa zwitshavhani zwavho, zwihulusa vhana, vhaaluwa na vhathu vha re na vhuholefhali.4.7. Nḓivhadzo nga SAPS ya uri mimoḽo i ḓo vha fhethu ha ndeme nga khalaṅwaha iyi i ya phanḓa kha u vhona uri maAfrika Tshipembe vho tsireledzea na u ḓipfa vho tsireledzea. U vhewa ha miraḓo ya mapholisa na vhapfumbudzwa mimoḽoni yo fhambanaho shangoni ḽoṱhe ndi tshipiḓa tsha madzhenele a u Vhuelela kha zwa Ndeme a SAPS u khwinisa uri vha vhonale, u engedza mushumo wa u linda na u thivhela vhugevhenga ho fhambanaho vhune ha anzela u hulela nga khalaṅwaha iyi.Khabinethe i ita khumbelo kha maAfrika Tshipembe vhoṱhe, u ya nga vhuḓifhinduleli ho gavhelwaho ngaho kha NDP, u vha tshipiḓa tsha thandululo na u vhona uri vhoṱhe vha khou ḓimvumvusa vho tsireledzea.Zwenezwi maAfrika Tshipembe vha khou dzhia nyendo dza u ya u dalela vhane vha vha funa na miraḓo ya miṱa, kha vha vule maṱo vha vhone uri mimoḓoro yavho yo lugela u tshimbila nḓilani, vha tevhele luvhilo lwo tendelwaho, u vhofha mabannda a tsireledzo na u reila vhe si fhasi ha ṱhuṱhuwedzo ya zwikambi a zwi na nyambedzano kha u vhona uri vho tsireledzea khathihi na vhathu vha re tsini havho.Zwenezwi ri khou ḓimvumvusa nga tshifhinga tsha dzikhushumusi, kha vha bvele phanḓa u shumisa maḓi nga nḓila ya vhuḓi ya vhuṱali vhunga maḓi a tshi kha ḓi vha tshiko tshi konḓaho.5. Ṅwaha wo fhirahoṄwaha wo fhiraho ro vhona nyaluwo ya tshivhalo tsha vhurangeli ha vhubindudzi he ha ḓivhadzwa shangoni ḽashu, zwine zwa sumbedza fulufhelo nga tshitshavha tsha vhubindudzi tsha dzitshakha kha ikonomi ya Afrika Tshipembe. Zwi dovha hafhu zwa sumbedza uri shango ḽashu ḽi kha nḓila ya vhuḓi ya u vhuelela maimoni a khwine nahone ḽi khou bvela phanḓa u vha fhethu hune ha konadzea vhubindudzi. U thomiwa ha Pulane dza Nḓila dza Ṱahe, MTSF na u dzhenelela hu fanaho na Operation Phakisa zwo ri vhea nḓilani ya nṱha ya u swikelela Bono 2030 ḽa NDP.Ro sika zwikhala zwiswa zwa mbambadzo zwine ndivho yazwo ndi u vula tswikelelo ya mimaraga na u kwaṱhisa vhushaka ha ikonomi vhu re hone. Izwi zwo thomiwa nga kha miṱangano ya mashango mavhili ho sedzwa Mihasho ya Mivhuso yo pikwaho, miṱangano na vhane zwa nga konadzea u bindudza navho, nyambedzano na Nnḓu dzo fhambanaho dza Makwevho khathihi na u shela mulenzhe kha nnḓu dza lushaka na mitambo ya ṱhuṱhuwedzo ya vhuendelamashango.Vhurangeli uhu ho engedza thengiso ya ndeme yo engedzwaho ya zwibveledzwa zwa mbambadzelaseli nga R 1.2 biḽioni zwine zwi ḓisa ṱhanganyelo ya ṅwaha ya R3.8 biḽioni. Hafhu, u aluwa ha u engedzea ha Vhubindudzi kha Mabindu a Nnḓa (FDI) vhu sumbedza khonadzeo ya FDI ya R13.1 biḽioni zwihulusa kha sekithara ya fulufulu na khemikhaḽa. Izwi zwi ḓisa khonadzeo ya ṱhanganyelo ya FDI ya 2016 kha R30 biḽioni.Vhuendelamashango ha dzitshakha vhu khou bvela phanḓa u vha tshipiḓa tsha ndeme tsha lwisa tsha vhudipuḽomati ha ikonomi yashu, vhu tshi khou shela mulenzhe kha u sika mishumo na nyaluwo ya ikonomi. Tshivhalo tsha vhaendelamashango vho swikaho tsho gonya nga 14, 8% nga 2016 tshi tshi vhambedzwa na tshifhinga tshenetshi tshithihi nga 2015. Ṱhanganyelo ine i nga vha R39.3 biḽioni wa tshumiso ya masheleni nga vhathu vha nnḓa yo swikelelwa nga miṅwedzi ya u thoma ya 2016, zwine zwa shela mulenzhe kha u sika mishumo na kwaṱhisa ikonomi yapo. Mafhungo aya a kwaṱhisedza uri Afrika Tshipembe ḽi kha ḓi vha fhethu hu ḓivheaho ha vhaendelamashango vha dzitshakha.Sa tshipiḓa tsha Pulane ya Themamveledziso ya Lushaka ro vhona vhubindudzi ha themamveledziso kha pfunzo, mutakalo, maḓi na vhuendi. Zwoṱhe izwi zwo sika mishumo na u khwinisa matshilo a vhathu vhashu. U dzika ha giridi zwo kwaṱhisa nḓisedzo ya muḓagasi i fulufhedzeaho Afrika Tshipembe.Nyambedzano dza adzhenda dza dzitshakha dzo fhambanaho dzo ita uri hu sainwe mimemorandamu ya pfesesano na thendelano. Izwi zwi shuma sa tshiṱuṱuwedzi tsha vhurangeli ha mveledziso ya ikonomi na u swikelela zwipikwa zwashu u bva kha NDP.Ro fara Khetho dza Mivhuso Yapo dzo tshimbilaho zwavhuḓi, ra dovha  ra vha ṋemuṱa, nga muya wa Vhuthu, wa mitambo mihulu. Izwi zwo katela: AfricaCom; Foramu ya Vhuvhusi ha Inthanethe ha Afrika; (COP17) kha Muṱangano nga ha Mbambadzo ya Dzitshakha ya Phukha kana Zwimela zwi re khomboni ya u fhela zwa Ḓaka zwa Fauna and Flora (CITES); Muṱangano wa vhu35 wa International Geological; Muṱangano wa Dzitshakha wa AIDS wa vhu21 na miṅwe minzhi. Afrika Tshipembe ḽo no vha fhethu hune ha nangwa nga dzitshakha.Khabinethe yo takala uri matshudeni manzhi kha zwiimiswa zwa pfunzo ya nṱha shangoni ḽoṱhe vho tevhela khuwelelo ya u tsireledza mbekanyamushumo dza akhademi dza 2016 nahone i fhululedza zwigidigidi zwa matshudeni vhe vha ṅwala milingo yavho ya mafhelelo a ṅwaha.Zwigwada zwa mitambo zwa lushaka zwashu na vhagidimi vho fhefheḓisela fuḽaga yashu nṱha nga matambele avho na muya wa vhuḓi ngei kha DziOḽimpiki dza Rio 2016 khathihi na miṅwe mitambo. MaAfrika Tshipembe kha mitambo yo fhambanaho vho ri ṱuṱuwedza nga zwikili zwavho na vhukoni nahone vha wana miṅene ya lushaka na ya dzitshakha. Afrika Tshipembe ndi lushaka lwa vhakundi.6. Pfelovhuṱungu na milaedza ya u fhululedzaKhabinethe i fhululedza:6.1. Tshigwada tsha Springbok Sevens kha u fhefheḓisa fuḽaga ya shango ḽashu nga u kunda Tsielano ya Ḽifhasi ya HSBC Rugby Sevens ngei Dubai.6.2. Mugudisi wa mutambo wa rowiṅi wa dziOḽimpiki, Vho Roger Barrow, muAfrika Tshipembe we a gudisa luvhili, vho nangwa sa Mugudisi wa Rowiṅi wa Ḽifhasi wa Ṅwaha wa 2016 nga Dzangano ḽa Rowiṅi ḽa Dzitshakha (Federation Internationale des Societes d'Aviron).6.3. Muphuresidennde o nangwaho Vho Adama Barrow, vhe vha nangwa sa Muphuresidennde muswa wa Gambia vha na fulufhelo ḽa uri nyambedzano dzi ḓaho dzi ḓo vhuedza mashango aya mavhili.Ndiliso:6.4. Khabinethe i kha ḽithihi na Muphuresidennde Vho Zuma kha u fhirisela ndiliso kha vhathu vha Cuba nga murahu ha o lovha ha Muphuresidennde wa kale na ḽizhakanḓila ḽa mvutshelano Vho El Commandante Jefe Fidel Alejandro Castro Ruz, vhe vha kumedzela vhutshilo havho kha mbofholowo na u ḓiimisela vhone vhaṋe. Muphuresidennde Vho Zuma vho vha vhe vhukati ha Vharangaphanḓa vha Mivhuso vhe vha rambiwa u yo amba mushumoni wo khetheaho we wa farelwa ngei Cuba. Vho Castro vho ima lurandala vha tshi lwela vhuthubwa kha dzhango ḽa Afrika nahone vho ita mushumo muhulu kha u ṱuṱuwedza nndwa ya mbofholowo ya Afrika Tshipembe.6.5. MaAfrika Tshipembe vhoṱhe vha khou rambiwa uri vha vhumbane na vhathu vha Cuba nga u saina bugu dza ndiliso dzo vhewaho Union Buildings ngei Pretoria, Tuynhuys ngei Cape Town na ofisini dza Dziphirimia mavunduni oṱhe.6.6. Khabinethe yo fhirisela ndiliso dzayo kha muvhuso na vhathu vha Federative Republic of Brazil, zwihulusa miṱa, khonani na vhashumisani vha vhabvazwiṱhavhelo vha bufho ḽe ḽa wela dzinguni ḽa dzithavha ngei Colombia. Khabinethe i tamela mashudu vhe vha si lovhe uri vha ṱavhanye vha fhole.6.7. Khabinethe i ṱahisa ndiliso dzayo nga ha u lovha ha mulwela mbofholowo a ḓivheaho Vho Riot Makhomanisi Mkhwanazi, vho vhuyaho vha pfufhiwa nga Order of Mendi for Bravery kha u shela mulenzhe havho kha nndwa ya mbofholowo ya shango ḽashu.6.8. Khabinethe yo rumela ndiliso dzayo kha muṱa na khonani dza muwini wa pfufho nnzhi dza muimbi wa Nyimbo dza kereke Vho Sifiso Ncwane, vhe vha vha vhe muimbi wa khwine wa nyimbo dza kereke we shango ḽashu ḽa bveledza.Khabinethe i livhuwa:6.9. Miraḓo ya nyanḓadzamafhungo kha mushumo we vha ita wa u vhona uri tsheo dza Khabinethe dzi khou davhidzelwa maAfrika Tshipembe uri vha kone u shela mulenzhe vhe na nḓivho nga ha mafhungo a tshitshavha.6.10. Vhe vha ḓinanga na madzangano a si a muvhuso kha u sa vha na vhutshivha u thusa vhaṅwe vha bvaho ho fhambanaho, nga muya wa Vhuthu.6.11. Mabindu na vhafarisani vha madzangano a vhashumi kha tshipiḓa tshine vha khou bvela phanḓa u tshi ita vha tshi itela uri Afrika Tshipembe ḽi vhe na fulufhelo ḽa nyaluwo ya ikonomi.6.12. MaAfrika Tshipembe vhoṱhe vhane matshiloni avho a ḓuvha ḽiṅwe na ḽiṅwe vha shela mulenzhe kha u fhaṱa Afrika Tshipembe ḽashu roṱhe.7. Vhathu vho tholwaho:U tholwa hoṱhe hu ḓo thoma ha khwaṱhisedzwa nga ndalukanyo dzavho na u sedzwa arali vha si na milandu.7.1. Vho Alvin P Rapea sa Muṅwaleli wa Mapholisa.7.2. Vho MS Bronkhorst sa Muofisiri Mutshimbidzi Muhulwane ngei kha Muhasho wa Mishumo.7.3. Vho D Mashitisho sa Mulanguli Muhulwane (DG) wa Muhasho wa Maḓi na Vhuthathatshili.7.4. Vho L Shange sa Muthusa Mulanguli Muhulwane: Ndaulo ngei DPSA.7.5. Vho TA Fosi sa Mulangi Guṱe: Vhulanguli ha Maano kha Mishumo ya Vhuganḓisi ya Muvhuso.7.6. Dr Valanthan Munsami sa Muofisiri Mulangi Muhulwane (CEO) wa Zhendedzi ḽa Tshikhalani ḽa Lushaka ḽa Afrika Tshipembe.7.7. Mutshimbidzi wa khorondangi kha Bodo ya SENTECH:a) Vho Ntombizodwa Petunia Mbele (u tholwa hafhu);b) Vho Reitumetse Jacqueline Huntley (u tholwa hafhu); nac) Vho Lungile Myrtle Ndlovu.7.8. Vho NJ Dewar sa Muofisiri wa Masheleni Muhulwane wa Tshumelo ya Poswo ya Afrika Tshipembe.7.9. Miraḓo ya khorondangi ya Bodo ya Zhendedzi ḽa Mafhungo a Thekinoḽodzhi a Muvhuso:a) Vho Zukile Nomvete (u tholwa hafhu na Mudzulatshidulo);b) Vho Seadimo Hessie Chaba (u tholwa hafhu);c) Vho Graeme Alvan Victor (u tholwa hafhu);d) Vho Nokuzola Nelly Ehrens;e) Vho Mahomed Talib Sadik;f) Vho Phuti Matlala;g) Vho Nelisiwe Magubane;h) Adv Ndumiso Mahlangu;i) Dr Vuyokazi Felicity Mahlati;j) Vho Nkhangweleni Walter Mudau (muimeleli wa DPSA); nak) Vho Job Stadi Mngomezulu (muimeleli wa Tshikwama tsha Lushaka).7.10. Miraḓo ya khorondangi ya Bodo ya Zhendedzi ḽa Tswikelelo na Tshumela Hoṱhe ḽa Afrika Tshipembe:a) Vho Mawethu Cawe (Mudzulatshidulo);b) Vho Xola Gladman Stock;c) Vho Jabulile Nkosi; nad) Vho Linda Cecil Nene.7.11. Tshikwama tsha Fulufulu tsha Vhukati (SOC) LTD:a) Vho Luvo Lincoln Makasi (Mudzulatshidulo);b) Vho Mosimaneotsile Jim Besnaar; nac) Vho Neville Israel Mompati.7.12. Ndaulo ya Fulufulu ya Lushaka ya Afrika Tshipembe:a) Vho Christopher Forlee (sa CEO na muraḓo wa ndaulo wa tshoṱhe).7.13. Koporasi ya Fulufulu ya Nyukuḽia ya Afrika Tshipembe:a) Vho Phumzile Tshelane (u tholwa hafhu sa CEO);b) Dr Gregory Jerome Davids; nac) Vho Samuel Matlobela Sekgota.7.14. Miraḓo ya Bodo ya National Radioactive Waste Disposal Institute:a) Vho Tshepo Mofokeng (Mudzulatshidulo);b) Vho Luvuyo Mkontwana (Muthusa Mudzulatshidulo);c) Vho Trevor Mark Gordan;d) Dr Barry Kistnasamy;e) Vho Mbali Ndlovu;f) Vho Lebohang Sam Moleko;g) Vho Lerato Makgae; nah) Adv Mothusi Lucas Tsineng.7.15. Miraḓo ya Bodo ya Ndaulo ya Nyukuḽia ya Lushaka:a) Dr Thapelo Motshudi (Mudzulatshidulo na u tholwa hafhu);b) Dr Pamela Zibuyile Dube (Muthusa Mudzulatshidulo);c) Muambasada Mochubeloa Jacob Seekoe;d) Vho Abraham Pieter Le Roux;e) Vho Phoibe Elsie Monale;f) Vho Protas Thamsanqa Phili;g) Vho Bridgette Motshidisi Mokoetle;h) Vho Jeffrey Leaver (u tholwa hafhu);i) Dr Bethuel Sehlapelo (u tholwa hafhu);j) Vho Kabelo Samuel Kakoma (u tholwa hafhu); nak) Vho D Bendeman (muimeleli u bva kha Muhasho wa Mafhungo a Mupo).7.16. Vho Siyabulela Tsengiwe sa Mukhomishinari Muhulwane wa Khomishini ya Ndaulo ya Mbambadzo ya Dzitshakha.7.17. Miraḓo ya khorondangi kha Bodo ya Koporasi ya Ndangulo ya Vhuendi ha Dzidabani:a) Vho Zola Malvern Percival Majavu (u tholwa hafhu na Mudzulatshidulo);b) Vho Thembeka Mdlulwa (u tholwa hafhu);c) Vho Pinkie Mathabathe (u tholwa hafhu);d) Vho Daphline Harridene Charlotte-Ann Ewertse (u tholwa hafhu);e) Vho Thulani Matiki Norman Kgomo (u tholwa hafhu);f) Prof Maredi Ivan Mphahlele;g) Vho Thandi Clarah Thankge; nah) Dr Eddie Mogalefi Thebe.7.18. Khoro ya Khathululo ya Bodo ya Khanḓiso na Fiḽimu:a) Vho Nonkoliso Isabela Sigcau;b) Vho Nonduduzo Samukelisiwe Kheswa;c) Adv Thembelihle Pretty Mapipa-Ndlovu;d) Vho Manko Talitha Tsoehlisi;e) Vho Sizwe Lindelo Snail;f) Vho Lutendo Joy Malada;g) Prof Adelaide Simangele Verah Magwaza;h) Vho Christopher Mamathuntsha; nai) Dr Mbulaheni Mulaudzi.7.19. Vho PK Legodi sa CEO wa Lepelle Northern Water.7.20. Miraḓo ya khoro ya Maanḓalanga a Ndaulo ya Nḓowetshumo ya Vhutsireledzi ha Phuraivethe:a) Vho Humphrey Nhlanhla Ngubane;b) Vho Zwile Zulu;c) Vho Methews Thembinkosi Oliphant; nad) Maj Gen Cynthia Lindiwe Pilison.Mbudziso:Vho Donald LiphokoLuṱingo: 082 901 0766 "
Tshiṱatamennde tsha Muṱangano wa Khabinethe wa ḽa 15 Luhuhi 2017,16 Feb 2017,https://www.gov.za/speeches/statement-cabinet-meeting-15-february-2017-16-feb-2017-0000,https://www.gov.za/ve/speeches/statement-cabinet-meeting-15-february-2017-16-feb-2017-0000,"1. U thomiwa ha Mbekanyamushumo dza Muvhuso1.1. Khabinethe i ṱanganedza Mulaedza wa Lushaka wa 2017 (SoNA) nga Muphuresidennde Vho Jacob Zuma nga fhasi ha thero ""Tshanduko ya Ikonomi nga Vhuhali”. Mulaedza u khou ḓa ri vhukati ha themo ya ofisi ya Ndaulo ya Vhuṱanu he zwa ita uri ṅwaha wa 2017 u buliwe uri ndi Ṅwaha wa Vho Oliver Reginald Tambo na uri ndi ṅwaha wa u khwaṱhisedza vhuthihi.Muphuresidennde Vho Jacob Zuma vho sumbedzisa zwihulwane zwo swikelwaho kha u bveledzisa bono ḽashu ḽa Shango ḽa Lushaka lwa Dimokirasi na mishumo mihulwane i no ṱoḓea kha u ri  sendedza tsini nahone nga u ṱavhanya kha u vha lushaka lwa vhuthihi, lu sa ṱaluli nga muvhala, lu sa ṱaluli nga mbeu, lwa dimokirasi nahone lu khou bvelelaho.  Muphuresidennde vho kwama na nga ha u thoma u shuma ha mbekanyamushumo ya Muvhuso na u dovha u ḓivhadza pulane dzo fhelelaho u itela u thoma u shuma nga u ṱavhanya ha Pulane ya Mveledziso ya Lushaka (NDP), zwine zwa khwaṱhisedza Muhanga wa Maano wa Tshifhinga tsha Vhukati (MTSF) 2014 -2019. SoNA ya 2017 yo tou zwi sumbedzisa zwi khagala uri u lwisa ho ṱanganyiswaho nga muvhuso, mabindu na vhashumi kha u thoma u shumisa Pulane dza Nḓila dza Ṱahe zwi khou thoma u aṋwa mitshelo. Khabinethe na yone i ita khuwelelo nthihi na Muphuresidennde ḽa u khwaṱhisa u lwisa hune ha vha ho sedza kha u tshimbidza tshanduko ya ikonomi nga vhuhali na u lwisa zwa u i ṱavhanyisa u shuma.Tshigwada tsha Dziminisiṱa vha kati na u fara miṱangano na vha nyanḓadzamafhungo u amba nga ha Mbekanyamushumo ya Nyito ya Muvhuso ya 2017/18. Mugaganyagwama wa 2017/18 u dovha wa ola kuavhelwe kwa masheleni u ya kha mbekanyamushumo dzo fhambanaho dza muvhuso sa zwe zwa ambiwa nga Muphuresidennde.  1.2. Mvelelo dza Khonferentse ya u Bindudza kha zwa Migodi ya Afrika ye ya farelwa Ḓoroboni ya Kapa i sumbedza vhuṱaṱisani ha vhuḓi ha shango kha zwa migodi na maṅwe matavhi a tshimbilelanaho nayo.Sekithara ya zwa migodi i dzula i thikho ya ikonomi ya Afrika Tshipembe ine ya ṋetshedza phesenthe dza malo kha Zwibveledzwa Guṱe (GDP) zwa shango, i thola vhathu vha swikaho 460 000, na uri i wana mbadelo ya thengiselano ya nnḓa. Afrika Tshipembe ḽi khou bvela phanḓa na u vha fhethu ha vhubveledzi na u vhuedza kha vhabindudzi ha migodini, zwine zwa vha na nyangalelo ya $2.5 u ya kha ṱhirilioni tharu dza zwiko zwa mineraḽa dzi si dza fulufulu, zwine zw kha ḓi vha zwo tou dzula. Khwiniso dza Mulayo wa Mveledziso ya Zwiko zwa Mineraḽa na Pheṱiroreḽiamu nga Fulwi 2017, na u gazethiwa ha Thendelanomviswa ntswa ya zwa Migodi nga Ṱhafamuhwe 2017 zwi thusedza kha u sika vhupo vhu koneaho u langea vhune ha ṱuṱuwedza vhubindudzi, mbambadzo na mveledziso ya mabindu nga nḓila i re na vhuḓifhinduleli vhu pfadzaho.  1.3. Indaba yo ṱuṱuwedzwa nga Bindudzani Afrika ine ya vha luvhanḓe lwa vharangaphanḓa vha mabindu na vhabindudzi u itela u vhuelwa na u wana vhuṱanzi na zwikhala Afrika.  1.4. Khabinethe i ṱanganedza Thendelano ya Mbadelo vhukati ha nḓowetshumo ya vhafhaṱi na Muvhuso, ine ya dovha ya ḓivhiwa sa Mbekanyamushumo ya u Fhaṱulula nga u Funa (VRP).Hei Thendelano i vhetshela zwipikwa zwa tshanduko zwa dzikhamphani nṱha. Hu nga vha nga kha u rengisa mikovhe ine ya fhasisa ya vha 40% kha maAfrika Tshipembe vha vharema kana nga kha vhufarisani na khamphani ṱhukhu dza u fhaṱa dza vharema, u itela u khwinisa mbuelo yavho nga 25% ya mbuelo ye khamphani ya vha i tshi wana yone, lwa tshifhinga tsha miṅwaha ya sumbe.  Hei ndi thendelano ya sekithara ya ndemesa ya tshanduko yo no swikelelwaho u swika zwino na muvhuso, na uri i nga thusa kha u vhona uri bono ḽa Muvhuso ḽa tshanduko ya ikonomi nga vhuhali ḽi khou bvelela. Hoyu ndi modeḽe une wa nga gudwa khawo kha u shandukisa dziṅwe sekithara.  Khabinethe i fhululedza vhasaineli vha thendelano na u ṱuṱuwedza dziṅwe khamphani dza u fhaṱa dzi re kha sekithara dzine zwa zwino a dzi tshipiḓa tsha hei thendelano, uri vha tevhele iyi tsumbo na vhone vha wele kha hovhu vhufarisani vhune ha khou fhaṱiwa, nga kha u ḓivhofha hu ngaho honohu u itela u dovha u engedza tshanduko kha sekithara hei.   1.5. Khabinethe i fhululedza vhafarisani vha zwa matshilisano vhoṱhe vha re kha Khoro ya Mishumo na Mveledziso ya Ikonomi ya Lushaka (Nedlac) kha thendelano ine ya tou vha ḓivhazwakale ya u ḓivhadza Muholo wa Fhasisa wa Lushaka wa R20 nga awara une wa ḓo thoma u shuma phanḓa ha Shundunthule 2018.Thendelano ya Muholo wa Fhasisa wa Lushaka na maṅwe maga ndi u khwaṱhisedza vhudziki ha mishumo na nyambedzano yo katelaho zwine zwa vha ḽiga ḽa ndeme kha u fhaṱa lushaka lu linganaho nahone lune lwa khou bvelela sa zwe zwa vheiswa zwone kha NDP.  Muholo wa fhasisa wa lushaka u tou vha tshikalo tshine a huna mushumi ane a tea u badelwa fhasi hatsho, na uri u ḓo shandukisa matshilo a dzimiḽioni dza vhashumi vhane vha badelwa miholo ya fhasi lu vhonalaho khathihi na u thoma u tandulula khaedu ya u sa lingana ha miholo.Muholo wo vheiwa kha tshikalo tshine tshi ḓo ita phambano i vhonalaho kha matshilo a maAfrika Tshipembe zwavho ngeno u tshi khou fhungudza masiandoitwa ane a nga vha hone kha mishumo. Mabindu ane a sa kone u swikela muholo wa fhasisa wa lushaka vha nga kha ḓi ita khumbelo ya tshifhinga nyana uri vha tendelwe u sa shuma ngawo, ngeno hu na maga ane a khou dzhiiwa kha u thusa sekithara dzine dzi nga dzi a ṱaṱisa kha ikonomi.1.6. Tshaeamishumo i dzula i khaedu khulwane kha muvhuso, na uri mbekanyamushumo dzoṱhe na vhuphalali hoṱhe dzi khou sedza kha u shandukisa tshiimo itshi, nga maanḓa kha vhupo hovhu ha ikonomi. Khabinethe i ṱanganedza nyaluwo ya mishumo kha ikonomi kha tshifhinga tsha kotara ya 2016 he mishumo ya 235 000 ya sikiwa, u ya nga ha Tsedzuluso ya Mishumo ya Kotara. U aluwa ho engedzeswa zwihulwane nga mishumo kha sekithara ya tshumelo ya shango, ya tevhelwa nga vhuendi na vhubveledzi.Nyaluwo kha mishumo kha kotara yo fhungudza zwiṱuku tshaeamushumo nga tshivhalo tsha 26.5%.   1.7. Khabinethe i livhuwa vhabebi vhoṱhe, vhagudisi, maḽekitshara na vhalauli kha u thoma ha vhuḓi ha ṅwaha wa u guda wa 2017. Pfunzo ndi tshiṅwe tsha zwihulwane zwa ndeme nahone tsho faraho zwoṱhe kha u swikela Bono 2030 ḽa NDP.1.8. Khabinethe i takalela vhuḓikumedzeli ha Kiḽasi ya 2016 musi ri tshi khou pembelela nyengedzo ya u phasa u bva kha phesenthe dza 70.7 nga 2015 u ya kha dza 72.5 nga 2016. Khabinethe i tamela mashudu vhagudi vhoṱhe na u dovha u lavhelela u khwinisea hafhu ha tshivhalo tsha kuphasele kha Kiḽasi ya 2017.Khabinethe i dovha ya khoḓa vhagudi vhane vha ḓo vha vha tshi khou dzulela milingo ya maṱiriki ya u khwinisa u bva nga ḽa 11 Luhuhi 2017 na 18 Ṱhafamuhwe 2017  kha u konḓelela havho.1.9. Sa u lwisa ha muvhuso kha u ṱuṱuwedza lushaka u tsireledza pfanelo dza pfunzo, Muhasho wa Tsedzuluso na Ndaulo ya Kushumele u ḓo ramba Izimbizo ya Pulane ya Mveledziso ya Lushaka ya u Vhuelela Murahu Tshikoloni nga ḽa 25 Luhuhi 2017 kha mavundu oṱhe. Pfunzo ndi mutheo wa mbekanyamushumo dzoṱhe dza muvhuso na uri Miraḓo yoṱhe ya Khorondangi vha ḓo vha vha tshi khou shela mulenzhe. Mirado ya tshitshavha vha khou rambiwa u vha tshipiḓa tsha Khabinethe, Miraḓo ya Phalamennde, Vhalangamavundu na vharangaphanḓa vha mivhuso yapo musi vha tshi dalela zwikolo, zwiimiswa zwa pfunzo dza nṱha na dziṅwe senthara dza pfunzo.1.10. Zwi tshi tshimbilelana na zwo ṅwaliwaho kha Thendelanomviswa ya Mbofholowo zwa uri “pfunzo ya nṱha na vhupfumbudzi ha thekiniki i ḓo vulelwa vhoṱhe nga kha masheleni a lambedzwaho nga muvhuso na zwikolashipi  zwo ḓisendeka nga ṱhoḓea ya thuso”, Muvhuso nga kha Tshikimu tsha Lushaka tsha Thusedzo ya Masheleni kha Matshudeni tshi khou lambedza matshudeni maswa vha fhiraho 20 000 kha yunivesithi dza 23. Havha vha khou ḓadzisa matshudeni vha 107 000 vho tou vhuyelelaho u bva kha yunivesithi dza 25 na vha 737 747 vho tou vhuyelelaho u bva kha Magudedzi a Pfunzo ya Thekiniki ya Mishumo ya Zwanḓa na Vhupfumbudzi a 35.1.11. Muvhuso washu u khou bvela phanḓa na u sedza nḓila dzo fhambanaho dza u wana thandululo dza u lambedza dza tshoṱhe khathihi na u vula zwikhala u itela vhashai na vha kiḽasi ya vhukati uri vha kone u ṱhaphudza pfunzo dzavho dza nṱha na vhupfumbudzi. Mbekanyamushumo ya u Thusedzo ya Masheleni kha Matshudeni ya Ikusasa (ISFAP) ndi mvelelo ya vhufarisani ha phuraivethe na ha nnyi na nnyi zwine zwa khou rangwa phanḓa nga Muhasho wa Pfunzo ya Nṱha na Vhupfumbudzi ine ya khou thusa “vha re vhukati”.  Thandela i khou lingedziwa kha yunivesithi dza rathi na kha gudedzi ḽithihi ḽa Pfunzo ya Thekhiniki ya Mishumo ya Zwanḓa na Vhupfumbudzi (TVET) na uri i ḓo vha i tshi khou lambedza ngudo dza matshudeni vha ṱoḓaho u swika 1 500 vhane vha khou gudela digirii zwadzo dza mveledziso, khathihi na dza ndalukanyo dza phurofeshinaḽa dza sumbe, ha kona u dovha ha vha na ndalukanyo nthihi ya zwa mishumo ya zwanḓa vhane vha ḓo lambedzwa u vhuya u swika vha tshi fhedza ngudo dzavho. Vha ḓo dovha vha wana thikhedzo ya zwa pfunzo, thikhedzo ya zwa matshilisano, u pfumbudziwa ha zwikili zwa vhutshilo,vhuṱuṱuwedzi na thikhedzo ya zwa mishonga hune ya ṱoḓea. Masheleni a fhiraho R200 miḽioni a ḓo ṱoḓea u itela uri thandela iyi ya u lingedza i bvelele, na uri a ḓo wanalesa kha sekithara ya phuraivethe.1.12. Muṱaṱisano wa Vhuvhili wa Vhukoni ha Ḽifhasi wa Afrika Tshipembe une Muhasho wa Pfunzo ya Nṱha na Vhupfumbudzi wo vha ṋemuṱa ngei Inkosi Albert Luthuli International Convention Centre, Durban u bva nga ḽa 13 u swika nga ḽa 17 Luhuhi 2017, u khou pembelela vhukoni ha vhaswa vha vhatsila na vhorathekiniki vha shango ḽashu. U dovha wa shuma sa mbekanyamushumo ya vhuambeli ha u tsivhudza nga ha ndeme ya sekithara ya vhatsila kha ikonomi ya shango ḽashu. Vhakundi vha ḓo ya u imela Afrika Tshipembe kha Muṱaṱisano wa Dzitshakatshaka wa Vhukoni ha Ḽifhasi ngei Abu Dhabi, United Arab Emirates nga Tshimedzi 2017.1.13. Muphuresidennde Vho Jacob Zuma vho ḓivhadza madalo a tshiṱitshini tsha Mapholisa tsha Nyanga ngei Ḓoroboni ya Kapa he zwa ṱangana na u bvisiwa ha Tsedzuluso ya Vhapondwa vha Vhugevhenga nga 2015/16 u ya nga Mbalombalo ya Afrika Tshipembe. Madalo e a tshimbila zwavhuḓi sa tshipiḓa tsha mbekanyamushumo ya Vhulavhelesi ya Siyahlola ya Ofisini ya Muphuresidennde, vho tou ḓivhonela nga avho maṱo mushumo une wa khou itwa wa u lwa na vhugevhenga vhuponi uho. Mihasho ya Vhulamukanyi,  Thivhelo ya Vhugevhenga na Kiḽasiṱa ya Tsireledzo zwi kati na u sedza khaedu dzine Tshiṱitshi itshi tsha Mapholisa tsho livhana nadzo.1.14. Tsedzuluso ya Vhapondwa vha Vhugevhenga ndi ya ndeme sa izwi i tshi sumbedzisa muvhuso kha u ḓa na mbekanyamaitele dza u lwa na vhugevhenga. Hezwi zwi tshimbilelana na zwa vhuṱhogwesa zwa muvhuso zwa uri Vhathu Vhoṱhe Afrika Tshipembe Vha na u Pfa vho Tsireledzea. Mvelelo dzi thusa kha u dovha u ri dededza kha mushumo muṅwe une wa kha ḓi fanela u itiwa, u itela uri u tshimbilelane na mafhungo maḓifha a zwe zwa swikelwa kha miṅwaha miṱanu yo fhiraho, hu na kuvhonele na tshenzhemo dza vhadzulapo.2. Tsheo dza khabinethe2.1. U Shuma ha Vhuṱhaṱhuvhi vhu Shumaho ha Mavhusele a Mupo kha Sekithara ya zwa Migodi, ho katelwa u fhindula ha vhalanguli na pulane yo khwiniseaho nga Muhasho wa zwa Mupo.  Mulayo wa Lushaka wa Vhulanguli ha Mupo, wa 1998 u ṱalusa madzhenele a vhulanguli ha lushaka ane a tea u ṱanganyiswa na maṅwe u ya kha sekithara dzoṱhe, ho katelwa senthara ya migodi. Ndivho khulwane hu u vhona uri masiandoitwa a zwi shumiwaho migodini zwi fhungudzee kana u langea zwavhuḓi. Vhaṱhaṱhuvhi ho sedza u tea na u shuma zwavhuḓi ha mulayo na uri u shuma hawo zwi swikele ndivho.  Khabinethe i tikedza zwa ‘Sisiṱeme Nthihi ya Mupo’ sa zwe zwa dzinginywa kha Pulane ya Khwiniso i re na maanḓa a u dzhiela nṱha maṅwe maga a elanaho sa u vhekanywa hafhu ha Milayo ya Vhulanguli ha Mupo Thwii. Khabinethe i dovha ya tikedza nyambedzano nga ha u valiwa ha migodi sa nḓila ya u tsireledza mupo na u fhungudza tshutshedzo ya zwa matshilisano na ikonomi vhuponi honoho.   2.2. Muvhigo wa Ṅwaha nga Ṅwaha wa Ṱhoḓisiso na Mveledziso wa Ṱhuṱhuwedzo ya Muthelo wa 2015/16 (R&D) une u khou iswa Phalamenndeni u khou sumbedza uri mbekanyamushumo ya Ṱhuṱhuwedzo ya Muthelo ya R&D i khou alusa hani vhubindudzi ha R&D ha sekithara ya phuraivethe. Hezwi zwi a ṱoḓea u itela u alusa vhukoni ha ikonomi kha u alusa zwa u sika mishumo, khathihi na u alusa u ḓalesa ha zwavhuḓi nga u fhirisela ndivho na mveledziso ya zwikili.   U bva nga Ṱhafamuhwe 2015 u swika nga Luhuhi 2016, Muhasho wa Saintsi na Thekhinoḽodzhi wo ṱanganedza khumbelo dza 189 dza ṱhuthuwedzo ya muthelo wa R&D u bva kha khamphani dza 147. Hezwi zwo engedza tshivhalo tsha ṱhanganyelo ya khamphani dzine dza khou shela mulenzhe kha mbekanyamushumo ya ṱhuṱhuwedzo u bva tshe ya thoma nga Lara 2006, u swika kha 962. Nga hetshi tshifhinga, Vhufaragwama ha Lushaka ho anganyela uri masheleni ane a nga fhira R6 biḽioni a mbuelo ya muthelo o ya hu mvelelo ya ṱhuṱhuwedzo ya muthelo wa R&D. Nga tshifhinga tshenetsho tshithihi, ṱhuṱhuwedzo iyi yo ḓurelwa nga R36.1 biḽioni nga thikhedzo ya R&D.Kha khamphani dza 962, 47% yadzo ndi ya Mabindu maṱuku u ya kha a vhukati, 12% ndi ya mabindu mahulwane (a re na mbuelo i fhiraho R41 miḽioni u ya kha R100 miḽioni); ngeno 32% iya mabindu mahulwanesa (R100 miḽioni na u fhira); na 8% ya dzi songo ambaho tshikalo tsha mbuelo dzadzo.2.3. Khabinethe yo tendela u ḓivhadziwa ha kuitele kwa matshimbidzele a mugaganyagwama wa muvhuso kha mishumo ya Ṱhoḓisiso na Mveledziso (R&D).Pulane ya Mveledziso ya Lushaka yo dzhiela nṱha uri R&D na vhubveledzi vhuswa zwi na mushumo muhulwane wa u khwinisa vhuṱaṱisani ha ikonomi ya Afrika Tshipembe na kha u tikedza mveledziso ya zwa matshilisano a ikonomi na mishumo.Themamveledziso ya lushaka ya saintsi ya Afrika Tshipembe yo no vha ya kale na uri i khou ṱoḓa u vusuludzwa na u khwiniselwa kha ya tshizwinozwino u itela nḓisedzo ya tshumelo i shumaho zwavhuḓi ya tshoṱhe. Themamveledziso i ngaho yeneyo ndi khulwane nahone i a ḓura, na uri i ḓo ṱoḓa vhubindudzi vhu re na vhuṱumanyi u ya kha mihasho yoṱhe.    Vhuṱumanyi ha mugaganyagwama wo dzinginywaho vhu ḓo shuma nga tshifhinga tsha vhukati ha 2016/17 na 2019/20.  2.4. Khabinethe yo vhudziwa nga ha mvelaphanḓa yo itwaho ya thandela dza Square Kilometre Array (SKA) na MeerKAT, u thomiwa ha u ṱanganyiswa ha Vhusedzi ha Asiṱironomi ya Radio ya Afrika Tshipembe, na u vha ṋemuta wa theḽesikoupu ya Hydrogen Epoch of Re-ionisation Array (HERA) ngei fhethu ha SKA.SKA na MeerKAT ndi dziṅwe dza Thandela dza Themamveledziso dza Maano dza Khomishini ya a Vhutshimbidzi ha Themamveledziso dza Ofisi ya Muphuresidennde. Hedzi thandela khulwane dzi khou thusa kha NDP nga kha khonadzeo yadzo ya u alusa mveledziso ya ikonomi, u honolola zwikhala zwa ikonomi na u alusa zwa u sikiwa ha mishumo.Zwihulwane zwavhuḓi zwi khou itiwa kha ndugiselo dza SKA-1 fhano Afrika Tshipembe ho katelwa u wana mavu na nyambedzano dza thendelano dza dzitshakatshaka khathihi na zwa mafhungo a thengiselano. Kha miṅwaha yayo ya fumi, Mbekanyamushumo ya Mveledziso ya Vhathu ya SKA SA yo ṋetshedza bazari dzi fhiraho 800 dza u guda, na thikhedzo khulwanesa kha zwikolo zwa Carnarvon.   Murunzi wa radio ya makoleni wa“tshedza tsha u thoma” tsha MeerKAT we wa bveledzwa nga dzianthenae dza 16 fhedzi u sumbedza dzigaḽaxisi dza 13003  kha ḽifhasi ḽine ḽa vha kule zwine zwi vha zwi tshi  khou sumba uri ndi yone theḽesikoupu ya radio ya nṱhesa kha Tshipembe Hemisifie na uri i ḓo vha yone theḽesikoupu ya vhuḓisa ya mufuda hoyu musi yo no fhela. Anthenae dzo fhelelaho dza 64 dzi ḓo pangiwa dza dovha dza vha dzi tshi khou shuma nga Ṱhafamuhwe 2018, na uri i khou fhaṱiwa nga 75% ya zwibveledzwa zwapo u itela u lugisela nḓowetshumo yapo kha u dzhenelela hu hulwane.   HERA ndi ḽiedza ḽa saintsi ḽa u kwakwanyisa u alusa mapfesesele a u ṱavhanya u vhumbiwa ha dzigaḽakisi na uri i khou lambedzeswa nga Mutheo wa Saintsi wa Lushaka wa United States vha tshi khou farisana na Yunivesithi ya Cambridge.  Thandela ya pulane ya radio nthihi ya asiṱironomi, ine ya ḓo ḓivhea nga South African Radio Astronomy Observatory i ḓo ṱanganyisa thandela na zwishuṅwa zwo fhambanaho zwa vhupo ha radio ya asiṱironomi ya Afrika Tshipembe. Hu na u vhuelwa hu vhonalaho fhasi ha Tshiimiswa tsha Lushaka tshiswa tshithihi fhasi ha Mutheo wa Ṱhodisiso ya Lushaka.2.5. Mulayombisi wa Mbekanyamaitele ya Lushaka ya zwa Vhufhufhi ha Tshitshavha, une u alusa na u khwaṱhisedza u tevhedzwa ha zwa tsireledzo ya vhufhufhi , vhutsireledzi na zwa mupo, wo phasisiwa. U dovha wa alusa dzangalelo ḽa lushaka lwa Afrika Tshipembe na u ṱuṱuwedza zwa nyaluso ya mbambadzo na vhuendelamashango. U dovha hafhu wa alusa mveledziso yo linganaho na vhubveledzi ha nḓowetshumo ya zwa vhufhufhi, ine i a kona u ṱaṱisana na dziṅwe fhano hayani na nnḓa.  2.6. Khabinethe yo dovha ya tendela Pulane ya Mveledziso ya Vhukavhamabufho a Lushaka ye ya thomiwa nga Mulayombisi wa Mbekanyamaitele ya Lushaka ya zwa Vhufhufhi ha Tshitshavha u itela u tandulula u fhambana vhukati ha nethiweke dza zwino dza vhukavhamabufho na zwine dza tamelwa u vha zwone.  I ḓo sumbanḓila na u tikedza hoṱhe vhupulane ha nethiweke na mveledziso ya vhukavhamabufho vhuṅwe na vhuṅwe ho ṱanganyiswa kha fhethu hu hulwane na vhupo ha vhuendi, hu tshi khou ambedzaniwa na vhakwamei vhoṱhe vhahulwane.Themamveledziso ya Vhukavhamabufho i tou vha muṱoḓo wa sisiṱeme ya vhuendi Afrika Tshipembe, na uri i a vhuedza kha mveledziso ya matshilisano na ikonomi ya shango nga u ṱuṱuwedza vhuendelamashango na mbambadzo yapo na ya nnḓa.2.7. Mbekanyamaitele ya Mvetomveto yo Fhelelaho ya Vhuendi ha Maḓini ya 2016 yo ṱanganedzwa u itela vhupfiwa ha tshitshavha.   Hezwi zwi ṋetshedza muhanga wa lushaka wa u sumba maitele a mavhusele, nyaluwo, mveledziso na tshanduko yo ṱanganelanaho ya sekithara ya maḓini,  muhumbulo muhulwane u wa u honolola khonadzeo dzi vhuedzaho dza sekithara dzoṱhe dza maḓini khathihi na u ḓadzisa u shela mulenzhe hayo kha ndivho dza mveledziso ya matshilisano na ikonomi ya shango, ngeno i tshi khou shela mulenzhe na kha mbambadzo ya mashango a nnḓa.  Hezwi zwi tshimbilelana na zwihulwane zwa Muvhuso zwi re na vhushaka na Operation Phakisa kha u alusa Ikonomi ya Maḓanzhe na zwipikwa zwihulwane zwa Pulane ya Mveledziso ya Lushaka ya 2030 khathihi na Pulane ya Themamveledziso ya Lushaka kha u alusa nyaluwo ya ikonomi na u alusa zwa u sika mishumo.3. Milayotibe3.1. U ṋetshedzwa ha Mvetomveto ya Mulayotibe wa Vhupulani ha Zwikhala zwa Maḓini, ya 2016 Phalamenndeni. Mulayotibe u ṋetshedza muhanga wa mulayo wa mveledziso ya sisiṱeme ya vhupulani ha zwikhala zwa maḓini zwine zwi alusa nyaluwo ya ikonomi; na uri zwi khou tshimbidzwa nga vhupulane ha vhutshimbidzi u ya kha sekhithara dzo vhalaho.Zwi ḓo alusa mashumele a vhuḓi a maḓanzhe nga u vhona uri sekithara dzoṱhe kha vhulanguli vhune dzi khou farisana na u pulana dzoṱhe kha fhethu ha maḓanzheni. Zwi ḓo dovha zwa ṱuṱuwedza: thandululo ya phambano (vhukati ha vhashumisi vha fhethu afho na manḓalanga a fhethu henefho); u alusa vhuṱanzi; nḓivho na vhulanguli ha fhethu ha maḓanzhe a Afrika Tshipembe.Mulayotibe u ḓo shuma wo sedza kha mveledziso ya tshoṱhe, nṱhani ha u sedza kha tsireledzo ya maḓaka na mupo fhedzi, hu na mbonelo ya u shela mulenzhe kha ndivho guṱe dza matshilisano na ikonomi. U dovha wa vha khono ya vhurangeli ha Operation Phakisa ya u thoma(Ikonomi ya Maḓanzhe) ya u honolola khonadzeo ya ikonomi.3.2. U ṋetshedzwa ha Mulayotibe wa Khwiniso ya Zwiimo zwa Zwibveledzwa zwa Vhulimi Phalamenndeni. Mulayotibe u khou khwinisa Mulayo wa Zwiimo zwa Zwibveledzwa zwa Vhulimi,1990 (Mulayo wa vhu119 wa 1990)Mulayotibe u sedza kha u khwaṱhisa muhanga wa vhulanguli ha zwibveledzwa zwa vhulimi, mutakalo na tsireledzo dza zwiḽiwa zwa zwiṅwe zwibveledzwa zwa vhulimi. Muhanga u no nga sa uyo wa vhulanguli u alusa tsireledzo ya zwiḽiwa na u sika vhupo vhune ha konisa u alusa vhubveledzi ha tshoṱhe. Hezwi zwi ḓo alusa maitele a mbambadzo i pfadzaho na tsireledzo ya vharengi.3.3. U anḓadziwa ha Mulayotibe wa Mvetomveto wa Sisiṱeme dza u Ṅwalisa Tsumbavhuṋe nga Eḽekiṱhironiki, 2016, u itela vhupfiwa ha tshitshavha.Mulayotibe u ṱuṱuwedza mveledziso, u thomiwa na u londola sisiṱeme ya u ṅwalisa tsumbavhuṋe ine ya ḓo ṋetshedza, ro tou topola kha zwinzhi, u shuma hu vhonalaho ha tshumbavhuṋe nnzhisa zwo itiswa nga maga a Muvhuso a mbuedzedzo dza mavu, u ṋetshedza tshumelo dzo fhungudzaho u dzhia tshifhinga u ṋetshedza maṅwalo a tsumbavhuṋe  kha vhaṋe vha mavu; u ṋetshedza tswikelo ya tshumelo dza u ṅwalisela tsumbavhuṋe, khwiniso yo engedzedzeaho ya u ṅwalisa hu songo khakheaho; u vha hone ha vhuṱanzi kha tshitshavha; na zwiṅwe zwa tsireledzo ya mafhungo a muthu.   Hezwi zwi dovha zwa tikedza khuwelelo ya NDP ine ya khou ḓo shumiswa nga mihasho na sekithara dzine dza langula mafhungo na thekhinoḽodzhi u itela u vha na vhuṱanzi ha uri Afrika Tshipembe a ḽi vhi tshipondwa tsha ‘u khethekanya lwa didzhithaḽa’.4. Mafhungo a Zwino Vhuponi hashu4.1. Muphuresidennde Vho Jacob Zuma vha khou livhisa ndiliso dzavho kha miṱa na dzikhonani dza vhalwadze vha muhumbulo vhe vha lovha Gauteng. Muvhuso na lushaka lwoṱhe vha na vhuḓifhinduleli ha u tsireledza na u londola avho vhashayatsireledzo. Khabinethe i fhululedza Minisiṱa wa Mutakalo Vho Dokotela Aaron Motsoaledi kha u thola Ambadzifhele wa Mutakalo u ita ṱhoḓisiso dza vhukhakhi he ha itwa nga zwiimiswa zwa mutakalo na vhashumi vha mutakalo. U ḓadzisa kha izwo, ndi maga ane a khou dzhiiwa nga Mulangavundu wa Gauteng, Vho David Makhura,vho ḓisendeka kha muvhigo wo ṱanganedzwa wa Ambadzifhele wa Mutakalo. Khabinethe i dovha ya ita khuwelelo nga Mulangavundu Vho Makhura u vhona uri maga a ndaṱiso o teaho a dzhielwe avho vhoṱhe vhane vha nga vha vha songo vha fara zwone kana vhe vha sa londe.   4.2. Khabinethe yo vhilaedziswa nga vilili ḽo vhaho hone musi Phalamennde i tshi khou Vula, zwine a zwi tou kandekanya fhedzi pfanelo dza vhaṅwe Phalamenndeni, zwi kandekanya na pfanelo dza maAfrika Tshipembe vhoṱhe. Phalamennde ndi tshiṅwe tsha zwiimiswa zwo wanaho dimokirasi, tsho thomiwaho nga Mulayotewa, uri tshi dzhiele nṱha Pfanelo dza Mulayotibe na u fhindula kha vhathu vha Afrika Tshipembe – vhane vhoṱhe vho ri kumedzela vhuḓifhinduleli ha u vha ranga phanḓa u ya kha vhutshilo ha khwine. Miraḓo ya Phalamennde sa vhaimeleli vha vhathu vha tea u vhea madzangalelo a maAfrika Tshipembe vhoṱhe phanḓa na u khwaṱhisedza vhuimo hashu kha hetshi tshiimiswa tsha ndeme.  4.3. Khabinethe yo shushwa nga Ḓumbumazwikule Dineo, hune Afrika Tshipembe ḽi khou lavhelelwa u ḓo tshenzhema mibvumbi na mvula khulu u tou thoma ṋamusi, Ḽavhuna,  ḽa 16 Luhuhi 2017 u swika mafheloni a vhege – a Swondaha ya ḽa 19 Luhuhi 2017. Ḓumbumazwikule ḽi ḓo kwama Mpumalanga, zwipiḓa zwa devhula tshoṱhe ha Kwa-Zulu Natal na Limpopo. Ḽi ḓo kwamesa Mimasipala ya zwiṱiriki ya – Kruger National Park, Enhlazeni, Vhembe, Mopani na Waterberg. Zwipiḓa zwa vhubvaḓuvha ha Limpopo na zwone zwi nga kha ḓi tshenzhema mvula khulwane nga Ḽavhuṱanu, ine ya khou lavhelelwa u fhira nga 200mm kha tshifhinga tsha awara dza 24.  Senthara ya Lushaka ya Vhulanguli ha Zwiwo zwi songo Lavhelelwaho (NDMC) na Senthara ya Lushaka ya Mashumele o Ṱanganyiswaho (NATJOC) yo vhumbwaho nga mihasho ya muvhuso na zwiimiswa zwo fhambanaho vho sedza nyimele vha vula Senthara dza Mavundu dza Mashumele o Ṱanganyiswaho (PROVJOC) ngei Limpopo, Mpumalanga na KwaZulu-Natal. Madzhenele a kushumele kwa nḓila hei nga sekithara nnzhi a ḓo thusa hune thuso ya ḓo ṱoḓea u itela uri zwitshavha zwi tsireledzee na u fhungudza tshinyalelo ine ya nga vha hone.Muvhuso u khou kwengweledza zwitshavha zwoṱhe zwine zwa khou kwamea uri vha ṱhogomele nga huhulu phanḓa ha u ḓa ha heḽi mazwikule. Zwitshavha zwi khou tsivhudziwa u sa pfukekanya dzibada, dziboroho na milambo yo ḓalaho mikumbela. Ri dovha ra tsivhudza vhabebi, vhaṱhogomeli vha vhana na vhaunḓi u vhona uri vhana vhavho vho tsireledzea nga zwifhinga zwa mibvumbi. Zwitshavha zwi tea u shuma zwoṱhe u vhona uri vhathu vho tsireledzea. Ri humbela uri vha thetshelese tsivhudzo na mafhungo nga ha Ḓumbumazwikule Dineo ane a khou anḓadziwa kha zwiṱitshi zwoṱhe zwapo zwa radio.   4.4. Khabinethe i khou ṱanganedza tshoṱhe u dzhenelela na miṱangano ya zwitshavha nga vhurumelwa ha muvhuso ho rangwaho phanḓa nga Minisiṱa wa zwa Muno, Vho Malusi Gigaba, MEC vha Tsireledzo ya Tshitshavha Gauteng Vho Nkosi-Malobane uri vha ambe nga mafhungo a kwamaho zwitshavha vhuponi havho, nga maanḓa mafhungo a nga ha vhupholisa na mavharivhari a zwiito zwa vhugevhenga nga dziṱhundu.  Khabinethe i tikedza khuwelelo nga Minisiṱa ya “madzhenele khadzo lwo fhelelaho nga shango” a hedzi thaidzo dzi pfadzaho dzo ḓiswaho nga zwitshavha, dzine dzi ḓo tandululiwa nga kha: u thomiwa ha Manḓalanga a Vhulanguli ha Mikano zwine zwa ḓo thusa vhukhwine kha u langa mikano, maṅwalo a vhathu vhane vha khou dzula Afrika Tshipembe, vhupholisa vhu shumaho na u vhona uri milayo i khou tevhelwa khathihi na Mulayotewa wa Riphabuḽiki nga vhadzulapo na vhabvaho kha maṅwe mashango.  Khabinethe i ṋea thikhedzo yo fhelelaho kha kiḽasiṱa ya vhutsireledzi, u itela u vha na vhuṱanzi ha uri haya mafhungo a tandululiwa lune a ḓo fusha tshitshavha tsha Afrika Tshipembe. Hezwi zwi ḓo ṱoḓa nyambedzano dza khwine nga ha vhupholisa vhukati ha zwitshavha na vha mulayo. Khabinethe i dovha ya tama u ita khuwelelo kha vharangaphanḓa vhoṱhe na vhaimeleli vha zwitshavha uri zwine vha amba vha zwi ambe nga vhuḓifhinduleli.4.5. Kha tshiwo tsho fhambanaho, khabinethe i sasaladza u tshoṱelwa ha vhatikedzi, vhatambi na vhaofisiri nga tshifhinga tsha mutambo wa Absa Premiership vhukati ha Mamelodi Sundowns na Orlando Pirates ngei Loftus Versfeld zwe zwa sia vhathu vha 13 vho huvhala.Vhuḓifari na maitele ayo a vhuhokoko a nyadzisa mutambo, zwa sedzisa shango nga nḓila i si ya vhuḓi na uri zwi ṱoḓa maga a ndaṱiso o kwaṱhaho u bva kha manḓalanga a zwa mitambo vhane vha ḓo shuma nga u ṱavhanya u vhona uri zwi songo tsha dovhiwa.5. Milaedza ya pfelavhuṱungu na ya u fhululedza  5.1. Khabinethe i livhisa ndiliso dzayo kha muṱa, dzikhonani na tshitshavha tsha Rugby nga u ri sia fhano shangoni ha avho vhe vha vha vhe khephitheni ya Springbok Vho Joost van der Westhuizen. Muphuresidennde Vho Jacob Zuma vho ri kha vha ṋetshedzwe Mbulungo ya Tshiofisi ya Tshipentshele Vunduni hu u itela u pembelela ngwena ya muAfrika Tshipembe ya rugby.5.2. Khabinethe i ṱanganedza u khethiwa ha Minisiṱa wa Chad wa Mafhungo a Nnḓa Vho Moussa Faki Mahamat, sa Mudzulatshidulo muswa wa khomishini ya Mbumbano ya Afrika, vhane vho imela muAfrika Tshipembe Vho Dokotela  Nkosazana-Dlamini Zuma.5.3. Khabinethe i ṱanganedza u tholiwa ha Minisiṱa Vho Jeff Radebe, sa muambasada wa Afrika Tshipembe wa Vhadzulapo vha Ḽifhasi, zwine zwa ḓo vha tshipiḓa tsha dzangano ḽa Vhadzulapo vha Ḽifhasi vha miḽioni dza malo u ya kha shango ḽoṱhe. Hezwi ndi vhuṱamanyi na vha ḓivhalea vha nṱha, vhaitambekanyamaitele, vharangaphanḓa vha mabindu, vhalwela pfanelo na vhakwamei vho ḓivhofhaho kha u livhana na khaedu khulwanesa dza ḽifhasi khathihi na u fhedza vhushai ho kalulaho. Mushumo waḽo wo baḓekanywa na zwipikwa zwa Pulane ya Mveledziso ya Lushaka zwa u fhedza vhushai na u fhungudza u sa lingana, zwine zwa ḓo vhuedza muhanga wa mveledziso ya dzhango – Adzhenda 2063.5.4. Minisiṱa vha Saintsi na Thekhinoḽodzhi, Vho Naledi Pandor, vhane na vhone vha kho huliswa nga Dzangano ḽa Amerika ḽa Nyaluso ya Saintsi kha zwe vha shuma kha zwa vhushaka ha dzitshaka ha saintsi ngei Boston, United States, ṋamusi.5.5. Khabinethe i fhululedza vhawini vha Zwiphuga zwa Ubuntu zwa ṅwaha nga ṅwaha, zwe Muhasho wa Vhushaka ha Dzitshaka na Tshumisano wa vha ṋemuṱa kha u pembelela vhadzulapo vha Afrika Tshipembe vhe vha shela mulenzhe zwi tshi vhonala kha u tsireledza tshirunzi tsha Afrika Tshipembe kha dzitshaka.Havha vha katela: Vho Winnie Madikizela-Mandela; Vho Siyabulela Xuza; Vho Pretty Yende; Vho Esther Mahlangu; Vho Gertrude Shope; na Muambasada vha China Vho Tian Xuejun. Sasol, Babies Behind Bars na Mutheo wa HIV wa Desmond Tutu, vho vha vhaṅwe vhe vha ṱhomphiwa.5.6. Khabinethe i dovha ya fhululedza tshigwada tsha South African Sevens vhane vha dovha vha ḓivhea nga uri Blitzboks kha u wina thonamennde ya Serisi ya Ḽifhasi ya Sydney Rugby Sevens. Uhu ndi u wina ha vhuvhili u bva tshe ṅwaha wa thoma nga murahu ha musi Blitzboks vho wina HSBC Wellington Sevens nga Phando.6. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.6.1. Vho Claire Busetti kha Bodo ya Lushaka ya Mutheo wa Ṱhoḓisiso.  6.2. Vho KW Vukela sa Mufarisa Mulanguli Guṱe: Nḓisedzo ya Tshumelo kha Muhasho wa Mishumo ya Muvhuso na Ndaulo.6.3. Vho JL Meyer sa Muofisiri Muhulwane wa zwa Masheleni kha Mishumo ya Khanḓiso dza Muvhuso.    Mbudziso:Vho Donald LiphokoVhukwamani: 082 901 0766"
Tshiṱatamennde tsha Muṱangano wa Khabinethe wa ḽa 1 Ṱhafamuhwe 2017,2 Mar 2017,https://www.gov.za/speeches/statement-cabinet-meeting-1-march-2017-2-mar-2017-0000,https://www.gov.za/ve/speeches/statement-cabinet-meeting-1-march-2017-2-mar-2017-0000,"1. U thomiwa ha Mbekanyamushumo dza Muvhuso1.1. Khabinethe i tikedza u ḓivhofha ho itwaho kha Mugaganyagwama wa Lushaka wa 2017 kha u takula zwa u dzhena kha tshanduko ya ikonomi nga vhuhali na u kokodza maAfrika Tshipembe nga vhunzhi kha nyaluwo ya ikonomi yo katelaho.Zwihulwanesa ndi zwa uri mugaganyagwama u tendelana nazwo uri nyaluwo i si na tshanduko i ḓo vha i tshi khou tou khwaṱhisedza maitele a u sa lingana ha tshifhinga tsho fhelaho.Phaḓaladzo hafhu hu u itela u tikedza tshumelo dza pfunzo, mutakalo na mishumo ya masipala vhuponi ha mahayani zwi dzula zwi ṱhuṱhuwedzo kha mbekanyamushumo dzashu dza u shumisa masheleni.U shanduka kha zwa thengo ya tshumelo na zwishumiswa zwi khou dzulela u khwinisa vhukoni ha mashumisele a masheleni a nnyi na nnyi khathihi na u vulela mabindu maṱuku zwikhala zwa u shela mulenzhe.Mukovho wa mugaganyagwama u tikedza nyaluwo ya ikonomi na mveledziso: R3.9 biḽioni ya koporasi na mabindu maṱuku, a vhukati na mahulwane; R4.2 biḽioni u itela themamveledziso dza nḓowetshumo kha dzizounu dza tshipentshele na phakha dza nḓowetshumo; R1.9 biḽioni u itela u shuma ha burodobende, R3.9 biḽioni u itela Khoro ya Ṱhoḓisiso ya Nḓowetshumo na Saintsi, na iṅwe R494 miḽioni ya nyaluso ya vhuendelamashango, na iṅwe R266 miḽioni u itela u tikedza sekithara ya zwi tshilaho maḓini u itela u swikela zwipikwa zwa Oceans Economy Phakisa Operation, u shumisa masheleni kha vhulimi, mveledziso ya mahayani na mbuedzedzo ya mavu zwi ṱoḓaho u swika masheleni a R30 biḽioni nga 2019/20.Mugaganyagwama u na mushumo wa ndeme kha u tshanduko nga u alusa phaḓaladzo hafhu na u livhisa tshomedzo dzine a dzo ngo tou ḓalesa kha vhubindudzi vhu ṱavhanyisaho u vhuedza kha vhathu na kha masheleni. 1.2. Kha u dzhiela nṱha ṱhoḓea yashu ya u bindudza kha vhumatshelo ha vhaswa vhashu, mugaganyagwama u vhona uri vhaswa vhashu vha ṱhogaho masheleni vha kone u isa pfunzo dzavho phanḓa kha zwiimiswa zwa pfunzo dza nṱha.Tshikimu tsha Lushaka tsha Thusedzo ya Masheleni kha Matshudeni (NSFAS) tsho ṋetshedza masheleni kha matshudeni vha fhiraho 300 000 vhaswa na vhane vha khou tou vhuya u itela uri vha gude kha dziyunivesithi na kha Magudedzi a Thekhiniki ya Mishumo ya Zwanḓa na Vhupfumbudzi (TVET) u yakha shango ḽoṱhe nga vhuphara nga 2017.Tshikwama tshi khou lavhelela u ḓo engedza vhaṅwe matshudeni vha 100 000 ṋaṅwaha. R15 biḽioni yo avhelwaho NSFAS nga muvhuso i ḓo thusa kha u fhungudza vhuleme ha masheleni vhune matshudeni vha ṱhogaho masheleni na vha vhukati vha vha vho vhu hwala.1.3. Nga murahu ha u rwelwa ṱari ho tshimbilaho zwavhuḓi ha Operation Phakisa kha sekithara dzi ngaho dza Ikonomi ya Maḓanzhe, Mutakalo na Pfunzo, Muphuresidennde Vho Jacob Zuma vho rwela ṱari Operation Phakisa kha Vhulimi, Mbuedzedzo ya Mavu na Mveledziso ya Mahayani nga ḽa 24 Luhuhi 2017.Operation Phakisa yo ṱunḓwa u bva kha maitele a Malaysia a Mvelelo Khulwane nga u Ṱavhanya e  Malaysia vha a shumisa a vha vhuedza kha u swikela zwa tshanduko ya ikonomi nga vhuhali; na uri ro no a ṱanganedza kha uri a nga shuma kha nyimele ya Afrika Tshipembe, zwa zwino o no vha tshipiḓa tsha  tshishumiswa tsha u Shuma ha Pulane dza Nḓila dza Ṱahe.  Operation Phakisa kha Vhulimi, Mbuedzedzo ya Mavu na Mveledziso ya Mahayani i lilela u swikela nyaluwo yo katelaho, sa zwe zwa randiwa nga bono ḽa NDP na uri i sedza kha u shela mulenzhe kha u ṱuṱula nyaluwo ya ikonomi, nyaluwo ya u sika mishumo, khathihi na u shandukisa mutevhe wa mashumele kha zwa vhulimi.I dovha ya lilela u vhona uri hu na u lingana kha u wana mavu, zwoṱhe zwo sedza kha mveledziso ya ikonomi na tshanduko ya  zwa vhulimi. Mbekanyamushumo i ḓo sedza kha mimodeḽe i re hone ya thikhedzo ya mubveledzi ine ya ḓo kona u ḓa na mimodeḽe ya masheleni ine ya ḓo vha yo sedza kha u ṱavhanyisa mbuedzedzo ya mavu ho sedzwa ṱhoḓea ya muvhuso nga u ṱavhanya ya u bvelaphanḓa kha u kuvhanganya zwiḽiwa.U ḓadzisa izwo, mbekanyamushumo i khou sedza kha u tandulula vhuleme kha u vhona uri hu na u lingana kha u wana, zwoṱhe zwo sedza kha mveledziso ya ikonomi na tshanduko ya zwa vhulimi. Hezwi zwi katela mbuedzedzo ya mavu, mveledziso ya mahayani, vhashumi, mbeu, zwifuwo, zwa vhulimi na thikhedzo ya mubveledzi.1.4. Nga 2016, vhaendelamashango vho dalaho Afrika Tshipembe ho rekhodiwa vha fhiraho 10 miḽioni, nyaluwo nga phesenthe dza 13 u bva nga 2015. U fhufhuma ha nḓowetshumo yashu ya vhuendelamashango ndi vhuṱanzi ha u shumisana tshoṱhe vhukati ha muvhuso na zwigwada zwa vhaimeleli vha vhashumi, khathihi na mabindu ane a khou rangwa phanḓa nga Muhasho wa Vhuendelamashango u tshi khou shuma na Vhuendelamashango ha Afrika Tshipembe u itela u honolola mbuelo dzoṱhe dzo fhelelaho dza ikonomi ya ndaka yashu ya vhuendelamashango.Ri vhidza vhafarisani vhoṱhe vha nḓowetshumo iyi uri vha ise phanḓa na u bveledza khathihi na u alusa vhuendelamashango u itela uri zwi vhuedze zwitshavha zwapo nga kha mishumo na mveledziso ya themamveledziso.1.5. Sa izwi zwi tshipiḓa tsha Muvhuso kha u sedza kha u honolola khonadzeo ya dziSMME na mabindu a zwikolobulasi, Afrika Tshipembe ḽi ḓo vha ṋemuṱa wa Khongorese ya Vhubindudzi ha Ḽifhasi vhukati ha ḽa 13 na ḽa 16 Ṱhafamuhwe 2017 ngei Johannesburg. Khongorese ndi guvhangano ḽa masia o ṱanganelanaho ḽa ngweṋa dzi khou tou thomaho ḽine ḽi ḓo dzhenelwa nga vhurumelwa ha 4 000 u bva kha mashango a fhiraho 150.Vharangaphanḓa-vhaḽamaluvhi, vhoramabindu, vhabindudzi, vhaṱoḓisisi na vhaitambekanyamushumo vho no vhaho tshipiḓa tsha ḽihoro ḽa ḽifhasi ḽine ḽa takulela vhoramabindu nṱha sa nḓila ya u fhaṱa dziikonomi na u khwinisa ndondolo ya vhathu, na vhone vha ḓo vha vhe hone. Lu ḓo vha lu lwa u tou thoma khongorese i tshi farelwa Afrika, na uri i fha tshikhala maAfrika Tshipembe na dzhango ḽoṱhe nga vhuphara tsha u kuṱedza muya wa zwa mabindu.1.6. Afrika Tshipembe ḽi pembelela u thoma ha Ṅwedzi wa Pfanelo dza Vhathu u thoma nga ḽa 1 Ṱhafamuhwe 2017 fhasi ha thero: “Ṅwaha wa Vho OR Tambo: Vhuthihi nga Nyito kha u Takulela Phanḓa Pfanelo dza Vhathu” u itela u takusa tsivhudzo na u alusa ṱhompho ya ndeme ya pfanelo dza vhathu. Ṅwedzi wa Pfanelo dza Vhathu u ḓo pembeleliwa u ya kha shango ḽoṱhe nga vhuphara zwo livha kha u pembelelwa ha Ḓuvha ḽa Pfanelo dza Vhathu nga ḽa 21 Ṱhafamuhwe 2017 ngei Ginsberg, King William’s Town, hune ha vha Kapa Vhubvaḓuvha. Nga ḓuvha iḽo, Muphuresidennde Vho Jacob Zuma vha ḓo ṋetshedza lwa tshiofisi fhethu ha vhiḓa ḽa tshihumbudzi ha Steve Bantu Biko kha muṱa wa ha Biko. Hezwi ndi tshipiḓa tsha u pembelela na u alusa vhuthihi zwine zwi tshimbilelana na bono ḽa Vho OR Tambo.   1.7. Khabinethe yo dovha ya dzhiela nṱha mvelelo dza ṱhoḓuluso dza Khomishini ya Vhuṱaṱisani kha mavharivhari a nyanḓano ya tshanḓanguvhoni tsha mitengo ya thengiselano ya nnḓa na uri yo lindela u pendelwa ha ṱhoḓuluso nga Competition Tribunal, ho katelwa mawanwa na tsheo ya ndaṱiso yo teaho. 1.8. Musi ri tshi khou pembelela Ṅwedzi wa Maḓi wa Lushaka nga Ṱhafamuhwe 2017 fhasi ha thero: “Pfanelo dza Vhathu kha Maḓi na Vhuthathatshili, maAfrika Tshipembe vhoṱhe vha ṱuṱuwedzwa u vhulunga maḓi u itela uri ri dzule ri na maḓi a lingaho kha ḽa matshelo. Khabinethe yo vhudzwa nga ha ḽidzinginywa nga Dzangano ḽa Mbumbano ya Lushaka ya Pfunzo ya Mvelele na Saintsi (UNESCO) kha u vha ṋemuṱa wa Ḓuvha ḽa Maḓi ḽa Ḽifhasi Afrika Tshipembe nga ḽa 22 Ṱhafamuhwe 2017 fhasi ha thero: “Maḓi a Mashika tshiko tshi sa athu kwamiwa”. Muphuresidennde Vho Jacob Zuma vhane vha vha muraḓo wa Phaneḽe ya Luṱa lwa Nṱha ya Mbumbano ya Dzitshaka kha Pulane ya Nyito ya Maḓi vha ḓo vula vhuṱambo nga u rwela ṱari, Muvhigo wa Mveledziso ya Maḓi a Ḽifhasi wa 2017, ngaha maḓi a mashika na zwiṅwe zwi elanaho nazwo. 1.9. Khabinethe i ṱanganedza zwo no swikelwaho kha u isela zwifuwo zwiḽiwa u itela u tikedza vhorabulasi vhuponi ha shango ḽashu ho welwaho nga gomelelo. Vhurangeli uvhu ndi tshipiḓa tsha thikhedzo ya R212 miḽioni ine muvhuso wo ita uri i vhe nga 2016/17 u thusa vhorabulasi vho kwameaho u ya kha shango ḽoṱhe. Mavundu na one o vhona uri hu vhe na R198 miḽioni nga kha ndambedzo ya mukovho i linganaho, na uri masheleni a mbekanyamushumo ya u Thivhela na u Fhungudza Tshutshedzo ya Zwiwo zwi songo Lavhelelwaho o shumiswa kha u bwa milonga ya maḓi na u fhaṱa zwa u thivhela mulilo.1.10. U itela u thusa kha vhuleme ha ṱhahelelo ya maḓi ngei  Kapa Vhukovhela, ndingedzo dzi tea u vhekanyiwa u itela u ṋetshedza u rindidzwa hu hulwane nga kha u ṋetshedza dziṅwe nḓila dza zwiko zwa maḓi zwine zwi tea u sokou dzula zwo lindela u itela uri arali ha sa wanale maḓi o linganaho khalaṅwaha hei. U itela u fhungudza u shumiseswa ha maḓi, Muhasho wa Maḓi na Vhuthathatshili wo vhudza sekithara ya vhulimi nga ha 10% yo engedzwaho kha nyiledzo dza maḓi. Nyiledzo dza maḓi dzi ḓo dzula dzo ralo u swika madamu a tshi ḓadza madamu u swika kha 85% ya kuḓalele kwao.1.11. Musi shango ḽi tshi khou pembelela mvula dze dza vha dzi tshi khou lilelwa ngaurali dzine dzi ḓo thusa vhukuma kha u ri vhofholola kha gomelelo, madamu na milambo zwi khou sumbedza u ḓala vhukuma. Khonadzeo dza mibvumbi na mikumbela ndi khulwane.Ri ṱuṱuwedza zwitshavha u dzula vha tshi khou sedzesa mibvumbi na mikumbela ine ya nga kha ḓi livhisa kha u xelelwa nga matshilo, u kwashekana ha zwifhaṱo na themamveledziso. Muvhuso na mazhendedzi awo vha khou shuma vho ḓiimisela nahone vha khou dzula vho vhea iṱo kha nyimele uri vha shume nga u ṱavhanya hune vha ṱoḓea. 1.12. Muphuresidennde Vho Jacob Zuma vha ḓo ṋetshedza mulaedza wavho wa ṅwaha nga ṅwaha kha Nnḓu ya Lushaka ya Vharangaphanḓa vha Sialala nga ḽa 3 Ṱhafamuhwe 2017.Zwi tshi bva kha Mulaedza, Mbekanyamushumo ya Nyito i ḓo bveledziswa na u shumiswa hayo nga Nnḓu na Muhasho wa zwa Sialala. U vuliwa ha tshiofisi ha nnḓu zwi ḓo dovha zwa pembelela miṅwaha ya 20 tshe ya vhumbiwa.1.13. Muphuresidennde Vho Jacob Zuma vha ḓo ranga phanḓa vhurumelwa ha muvhuso ha Afrika Tshipembe u ya kha Samithi ya SADC i sa Fani na Dziṅwe nga ḽa 18 Ṱhafamuhwe 2017, ngei Musanda wa Swaziland. SADC i bvela phanḓa na u shuma sa tshiendi tsha Afrika Tshipembe tsha ndeme kha mbekanyamaitele dza nnḓa u itela u swikela mveledziso ya dzingu na ṱhanganelano ngomu dzinguni lashu.Hu khou lavhelelwa uri Samithi i ḓo amba nga ha tshiimo tsha mulalo na vhutsireledzi dzinguni, nga maanḓa ho sedzwa kha mveledziso dza Musanda wa Lesotho na Democratic Republic of Congo, khathihi na u shuma nga kha Pulane yo Vusuludzwaho ya Dzingu ya Maano a Vhusumbedzisi ho tou topolwa kha zwinzhi.Afrika Tshipembe sa Mudzulatshidulo aḓaho wa SADC ḽo dzudzanyelwa u vha ṋemuṱa wa Samithi Zwayo ya SADC nga Ṱhangule 2017. 1.14. Nga ḽa 8 Ṱhafamuhwe, Muphuresidennde Vho Jacob Zuma vha ḓo fara lwendo lwa Tshiofisi u ya Indonesia. Afrika Tshipembe na Indonesia ndi maṅwe a mashango a  ikonomi khulwane kha madzingu ao, na uri a koniswa nga lupfumo lwa zwiko zwao zwa mupo na zwa maḓini.1.15. Hezwi zwi ḓo rangelwa nga Samithi ya Vharangaphanḓa vha Indian Ocean RIM Association (IORA) u bva nga ḽa 6 u swika ḽa 7 Ṱhafamuhwe 2017, ine ya ḓo dovha ya pembelela anivesari ya IORA ya vhu20.  Samithini iyo, Muphuresidennde Vho Widodo vha ḓo ṋetshedza vhudzulatshidulo ha IORA kha Afrika Tshipembe.Oṱhe Afrika Tshipembe na Indonesia ndi vhatumbuli vha IORA, ine i na mashango a khunzikhunzini dza Lwanzhe lwa India a 21. Afrika Tshipembe ḽo shuma sa Mufarisa Mudzulatshidulo u bva nga 2015 u swika mathomoni a 2017, na uri ḽi ḓo shuma sa Mudzulatshidulo u bva nga 2017 u swika 2019.2. Tsheo dza khabinethe2.1. Khabinethe yo tendela u gazethiwa ha Mbekanyamaitele ya Vhulangi ha Maḓi a Mugodini u itela vhupfiwa ha nnyi na nnyi. Vhulangi ha Maḓi a Mugodini, ho katelwa na Maḓi a re na Esidi, zwi dzula i khaedu khulwane ya mupo.  Mbekanyamaitele i ṋetshedza mutheo wa u wana zwigwada mulandu kha masiandoitwa mavhi na tshinyalelo ya Esidi kana u tshikafhadza huṅwe na/kana maṅwe masiandoitwa mavhi ane a nga aneo. Mbekanyamaitele i dovha ya dzinginya nḓila dzine nnḓu dza migodi dzi nga dzi lavhelesa u itela u kona u langa maḓi nga nḓila dza khwine.2.2. Khabinethe yo vhudzwa nga ha muvhigo wa zwo no swikelwaho nga Khomithi ya Dziminisiṱa dzo Ṱanganelanaho nga ha u Vusuludzwa ha Migodi ya Zwitshavhani i si tsha Shumaho uri mawanwa o teaho a ḓo thoma u shuma lini u bva kha lwendo lwa Ngudo dza u Vhambedza Nḓowetshumo ya Migodini Australia lwe lwa farwa nga ḽa 24 u swika 28 Ṱhangule 2015.Lwendo lwa ngudo lwo vha lwo vha lwo sendekwa kha Ndingo dza u Ṱavhanyisa dza Mbekanyamaitele na Sisiṱeme dza Vhulanguli dzi Langaho Sekithara ya Migodi ye ya vhambedza mbekanyamaitele na mihanga ya mulayo ine ya khou langa sekithara ya migodi khathihi na maitele a dzikhamphani dza migodi dza Australia, Chile, Afrika Tshipembe na Zambia.Zwihulwane zwa muvhigo zwi katela vhufarisani vhukati ha muvhuso na khamphani dza migodi kha u ṋetshedza nnḓu na kudzulele kwa vhuḓi kwa vhashumi vha mugodini khathihi na miraḓo ya zwitshavha. Hu khou dovha ha sedziwa puḽanthi dza u kunakisa maḓi dza khamphani dza migodi u itela u vhona arali hu na khonadzeo ya vhufarisani kha themamveledziso. Mveledziso ya pulane dza tshanduko dza fhethu ha dziḓoroboni dza migodi yo no penndelwa kha mimasipala miṱanu.Thandela dza u ṱavhanyisa mveledziso ya ikonomi dzi khou shumisiwa u isa mishumo vhuponi, nga maanḓa kha u takula sekithara ya vhulimi zwitshavhani zwa migodi; khathihi na u ṱavhanyisa nyaluwo ya tswikelo ya u ṱhaṱhuvhiwa kha vhe vha vha vhe vhashumi vha migodini, miraḓo ya zwitshavha na vhashumi vha migodini vha zwino.Khabinethe yo tendela Mihasho ya Vhashumi na wa Zwiko zwa Mineraḽa uri vha ite ngudo dza mimodeḽe yo fhambanaho ya zwinamelo zwa migodini ya Austrlalia u itela u thusa kha nyendo ndapfu dza vhashumi vha migodini vha dziṱhunḓu Afrika Tshipembe vha namelaho u ya mahayani tshifhinga tshoṱhe.  Khabinethe yo dovha ya tendela Muhasho wa zwa Mutakalo u shuma tshoṱhe na Zwiko zwa Mineraḽa na vhaṅwe vhafarisani kha u ṋetshedza tshumelo dza thikhedzo kha vhe vha vha vhe vhashumi vha migodini musi hu tshi khou shumiwa na malwadze haya o vha faraho mushumoni, hu na mbonelo ya u fhungudza khathihi na u thivhela khaedu dza zwa mutakalo na malwadze a faraho vhathu mushumoni.  Khumbelo yo itwa kha Muhasho wa Madzulo a Vhathu uri vha ṱavhanyise u thomiwa ha thandela dzo ṱanganelaho dza madzulo a vhathu vha tshi khou shumisana na khamphani dza migodi.2.3. Khabinethe yo tendela pulane ya khwiniso yo ḓisendeka nga mawanwa na themendelo ya ṱholo dzo fhambanaho dzo itwaho u vhona arali u ṋetshedzwa ha nnḓu dzo badelelwaho nga muvhuso zwo tandulula khaedu ya vhushai ha ndaka kha miṱa na mimasipala yapo.  Nnḓu dzi fhiraho miḽioni tharu dzo ṋetshedzwa nga kha mbekanyamushumo ya muvhuso ya dzinnḓu. Miḽioni dza 2.8 dza dzinnḓu dzi ṋetshedzwa nga kha phungudzelo ya masheleni hune ha badelelwa muthu u wana nnḓu kha mavu awe kha miṱa ine vha hola masheleni a fhasi ha R3500 nga ṅwedzi. Vhuṱanzi vhu khwaṱhisedza uri nnḓu ndi dza ndeme kha muhwalo wa muholo wa zwa matshilisano na tsireledzo ya miṱa. 2.4. Khabinethe yo tenda muvhigo wa u Ṱhaṱhuvhiwa ha u Shuma Mbekanyamushumo ya Bazari ya Funza Lushaka khathihi na Khwiniso na Vhufhinduli ha Vhulanguli u bva kha Muhasho wa Pfunzo ya Mutheo. Hezwi zwo vha zwi tshipiḓa tsha Pulane ya Vhuṱhaṱhuvhi ha Lushaka ha 2014/15.  Khabinethe yo tenda uri Muhasho wa Pfunzo ya Mutheo u bvele phanḓa na u shumisa Mbekanyamushumo ye ya thomiwa nga 2007 u itela u engedza u tholiwa ha vhadededzi vha re na vhukoni kha dziṅwe thero dza vhuṱhogwa. Muhasho u ḓo dovha wa sedza kha u navhisa na u ḓadzisa zwiṅwe kha hei Mbekanyamushumo.Vhuṱanzi vhu vhonalaho vhu sumbedza uri u oliwa ha Mbekanyamushumo ho tea ho sedziwa u ya nga nyimele ya poḽoltiki, ikonomi na zwa matshilisano.Yo dovha ya tea zwi tshi tshimbilelana na tshifhinga tshine ya khou tea u shumiswa ngatsho tshine a tsho ngo leluwa. Mbekanyamushumo yo dzulela u ḓisa khwiniso nga kha maano ayo, ho katelwa na sisiṱeme ya u thola kha tshiṱiriki nga 2012. Yo thusa vhukuma kha u engedza mbalo ya u ṅwalisa kha pfunzo ya mudededzi. 2.5. Khabinethe yo vhudzwa nga ha Muhanga wa Indekisi ya Vhuholefhali na u dovha ya tendela u edzisiwa ha Indekisi ya Tshayanyeḓano ya Vhuholefhali. Khabinethe i dovha ya tikedza u khethekanyiwa ho angalalaho ha sethe dza datha ya muvhuso u ya nga mbeu, vhuholefhali na miṅwaha.  Indekisi ya Tshayanyeḓano ya Vhuholefhali ndi tshishumiswa tshihulwane tshine tsha shumisiwa kha u londa u sa eḓana vhukati ha vhathu vha re na vhuholefhali na vha si na vhuholefhali, khathi na u ṋetshadza nḓila ya u ṱola nga u ṱavhanya maano a luṱa lwa nṱha a nga ha tshikalo tsha u sa lingana hu re hone.Hezwi zwi thusa kha u sedza vhuṱhaḓuli ha muvhuso vhu katelaho.Maitele a u khethekanya a ḓo konisa muvhuso u fhindula nga u ṱavhanya kha tshenzhemo dza tshayatsireledzo dzo fhaṱelaho. U vhekanyululiwa na khwiniso dza Mbekanyamaitele nga dzoṱhe zwi nga si fhungudze u sa lingana, hu si na sisiṱeme na tshikalo tshithihi tshi shumiswaho u kala u sa lingana. 2.6. Khabinethe yo tendela Mbekanyamaitele ya Vhashumi vha Tshumelo dza zwa Matshilisano ya  2016.  Mvelelo khulwane ya nḓisedzo ya u fhindula na tshumelo dza ndeme dza mveledziso ya zwa matshilisano, nga kha u langiwa ha vhashumi vha tshumelo ya zwa matshilisano.Hezwi zwi sika muhanga u konisaho u shuma nahone une wa ḓo alusa tshivhumbeo tsha vhashumi kha sekithara ya mveledziso ya sekithara, zwine zwi ḓo ita uri zwi khwinise tshumelo dza ndondolo na tsireledzo dzine dza ṋetshedzwa kha zwigwada zwi shayaho tsireledzo.Hu na ṱhoḓea ya zwigwada zwo fhambanaho zwa vhashumi vha tshumelo ya zwa matshilisano ho katelwa vhashumi vha mveledziso ya zwitshavha, vhaṋea ndondolo, na vhashumi vha Mveledziso ya Vhana Vhaṱuku; u fhindula kha tshanduko dza mulayo, ṱhoḓea dzine dza khou shanduka dza zwitshavha, khathihi na nyimele dza matshilisano na ikonomi  kha sekithara ya tshumelo dza ndondolo ya matshilisano.2.7. Khabinethe yo tendela Ndaela ya u Shuma kha Sisiṱeme nga ha u Ḓiimisela ha zwiṅwe Zwigwada zwa Vhashumi vho Khetheaho vha Teaho u Bula Madzangalelo Avho a zwa Masheleni, ine i ḓo thoma u shuma u bva nga ḽa 1 Lambamai 2017. Khohakhombo dza mavhusele a vhuḓi dzi simuwaho kha nyimele dza phambano dza dzangalelo a dzo ngo livhana na vhashumi vho faraho zwikhala zwa vhulangi fhedzi. Sisiṱeme ya u ḓibula khomphyuthani i khou vhekanyiwa u itela uri zwiṅwe zwigwada zwa vhashumi vha kone u ḓibula nga ha madzangalelo avho a zwa masheleni khomphyuthani na u itela uri maitele a u sedza arali zwi zwone a kone u itwa kha muhasho.2.8. Khabinethe yo tendela Luṱa lwa vhuraru Afrika Tshipembe lune ndi lwa nga ha u shuma ha Thendelano ya OECD nga ha u Lwa na zwa Vhufhura na Vhaofisiri vha Tshitshavha tsha Nnḓa kha u Tshimbidza Mabindu a Dzitshakatshaka (Thendelano ya u Lwa na zwa Vhufhura).Muvhigo u ṋetshedza u lwisa nga muvhuso u fembedza, u ṱoḓisisa na vhutshutshisi ha milandu ya vhufhura ya nnḓa. Hei Thendelano i sedza kha u shumisa milayo yapo u wana mulandu wa vhufhura kha vhaofisiri vha nnḓa.I shuma kha vhufhura vhune muthu a vha a tshi khou vhu ita thwii kana kana u tou dzheniswa, fhedzi vhu sa kateli vhufhura vhune vhu tou vha ha fhano hayani tshoṱhe, na vhufhura vhune muṱanganedzi wa mbuelo thwii kana nga kha muṅwe a si muofisiri wa tshitshavha.  Luṱa 1 lwo sedza kha u topola zwishumiswa zwa mulayo na nḓila dze mashango a dzi dzhia kha u lwa na vhufhura ha nnḓa. Luṱa 2 lwo sedza kha mashumisele na u shuma ha zwishumiswa na nḓila dzenedzo. Luṱa 3 lu lwela u vhona uri zwi kwama hani shango u ṱanganedza Thendelano.Luṱa 4, lwo thomaho nga 2016, lu sedza kha mafhungo a tshimbilelanaho na zwihulwane zwa zwigwada zwo ṱanḓavhuwaho u ya nga vhuphara u itela u kombetshedza u shuma na tshandukiso kha mulayo wapo kana muhanga wa tshiimiswa tsha Mahoro.2.9. Khabinethe yo tendela maga o dzinginywaho e a kumedzwa ho farwa Fhungo ḽa Mushumo kha u pfulusa Muhasho wa Muno. Muhasho u tea u pfuluselwa kha sisiṱeme ya vhutsireledzi ha shango u itela uri u ḓo shela mulenzhe kha vhutsireledzi ha lushaka khathihi na uri u kone u tsireledza vhathu vhawo, dzisisiṱeme na datha. Hezwi zwi ḓo konisa muhasho uri u ḓise nḓisedzo yawo yo fhelela sa mukonisi wa vhuṱhogwa wa mveledziso ya ikonomi yo katelaho na ndaulo i shumaho nga vhukoni. 2.10. Khabinethe yo tendela uri Tshumelo ya Mapholisa ya Afrika Tshipembe (SAPS) i bvise muvhigo wa mbalombalo dza vhugevhenga ha ṱhiraimesiṱa ya 2016/17.Sa zwine zwa vha zwone kha u bvisiwa ha muvhigo wa vhugevhenga wa ṅwaha nga ṅwaha, muvhigo u ḓo vha wo katela zwiwo zwa kha mavundu na muvhuso wa vhukati. Mbalombalo dza vhugevhenga dzi bva kha datha ya vhugevhenga yo rekhodiwaho zwiṱitshini.U bvisiwa ha muvhigo wa kotara zwi ḓo thusa muvhuso u sedzesa zwipikwa zwa ndeme, nga maanḓa u fhungudza vhugevhenga vhuhulwane, sa zwe zwa vheiswa zwone kha Mutheo wa Maano a tshifhinga tsha Vhukati na uri u nga kha ḓi shumisiwa sa tsivhudzo zwi tshi kha ḓi tou thoma u itela u mashumele na maano a Muvhuso a u thivhela vhugevhenga.2.11. Khabinethe yo vhudzwa nga zwine Minisiṱa wa Mapholisa vho ḓiimisela u zwi ita uri vha ḓivhadze u farelwa lufhanga u ya nga ha Mulayo wa Vhulanguli ha Zwigidi, 2000 (Mulayo wa vhu 60 wa 2000), tshifhinga tsha miṅwedzi ya rathi u itela uri tshitshavha tshi fhiwe tshifhinga tshi vhonalaho tsha u shela mulenzhe, na uri zwi ḓo thoma nga ḽa 1 Lambamai 2017 na uri zwi ḓo fhela nga ḽa 30 Khubvumedzi 2017.U farelwa lufhanga zwi do fhungudza u phaḓalala ha zwigidi zwi siho mulayoni zwine zwa ḓo dovha zwa fhungudza vhugevhenga vhune ha vha na u kwamana na vhathu.U farelwa lufhanga hu ḓo sedza kha vha re na zwigidi vha tevhalaho na/kana dzigulu Afrika Tshipembe:a) Vhathu vha re na zwigidi  zwi siho mulayoni na/kana gulu dzi khou phaḓalalaho, ho katelwa avho vhane vho no ita zwiito zwa vhugevhenga luthihi kana lunzhi;na b) Vhathu vhe vha sielwa zwigidi na/kana gulu vha dovha vha kundelwa u tevhedza mbetshelwa dza Mulayo Vhulanguli ha Zwigidi.2.12. Khabinethe yo tendela Maano a Lushaka a u Lwa na zwa Dzigennge u itela u tandulula zwa dzigennge nga tshivhumbeo tshiṅwe na tshiṅwe tshine zwa ḓa ngayo nga madzhenele khazwo o fhelelaho nga muvhuso.Hezwi zwi tshimbilelana na Pulane ya Mveledziso ya Lushaka (NDP) u itela u vhona uri vhathu vhoṱhe vhane vha dzula Afrika Tshipembe vha pfe vho vhofholowa hayani, zwikoloni na mushumoni, khathihi na u ḓiphina nga vhutshilo ha tshitshavha vhu si na nyofho.Hezwi zwi dovha zwa dzhiela nṱha uri vhugevhenga na khakhathi ha tou vha mafhungo a vhutsireledzi fhedzi, fhedzi a na masiandoitwa na midzi yo ṱokaho kha ikonomi na zwa matshilisano.2.13. Khabinethe yo tendela muvhigo wa shango wa saikeḽe ya vhuraru Afrika Tshipembe wa u Vusuludzwa Guṱe nga Tshifhinga, uri u ṋetshedzwe uri u dovhe u vusuludzwe nga Tshigwada tsha u Shuma tsha u Vusuludzwa Guṱe nga Tshifhinga, kha Khoro ya Pfanelo dza Vhathu ya Mbumbano ya Dzitshaka (UN) nga Shundunthule 2017.Muvhigo u sumbedza zwo no swikelwaho nga Afrika Tshipembe kha u dzhiela nṱha pfanelo dza vhathu na mbofholowo dza ndeme sa zwe zwa vheiswa zwone kha Ndayotewa. U Vusuludzwa Guṱe nga Tshifhinga ndi maitele a sa faniho na maṅwe ane a katela u vusuludzwa ha rekhodo dza pfanelo dza vhathu kha Mashango oṱhe a re Miraḓo ya UN a 193 luthihi kha miṅwaha miṋa. Hezwi zwi ṋea tshikhala Mashango oṱhe a u buletshedza uri ndi maga afhio e vha a dzhia a u khwinisa pfanelo dza vhathu kha nyimele dza mashango avho, khathihi na khaedu dza muḓifho wa pfanelo dza vhathu. Zwi dovha zwa katela u kovhelana maitele a vhuḓisa nga ha pfanelo dza vhathu u ya kha ḽifhasi ḽothe.  2.14. Khabinethe yo tendela u ṋetshedzwa ha Muvhigo wa Shango wa u Thoma wa Quadrennial nga ha Thendelano ya Nyaluso na Tsireledzo ya Vhuḓibuletshedzi ha Mvelele dzo Fhambanaho,  kha UNESCO.Thendelano i dzhiela nṱha tshumelo na thundu dza mvelele uri zwi sumba vhuvha, ndeme na uri zwi amba mini. Mvelele i na khonadzeo yo khwaṱhaho ya u vha tshiṅwe tshi shelesaho mulenzhe kha ikonomi, matshilisano o vhofhekanaho khathihi na u fhungudza vhushai. Zwisumbedzisi zwa u bvelela ndi u dzhia maano ane a dadzisela: Maano a Mzansi Golden Economy; Maano a Matshilisano o Vhofhekanaho; Pulane ya Mveledziso ya Lushaka na Maano a Nḓila Ntswa ya Nyaluwo; khathihi na u vhumbiwa ha mazhendedzi a re na Bodo nga Muhasho wa Vhutsila na Mvelele. Afrika Tshipembe na ḽone ḽo no swikela zwi vhonalaho kha u dzhiela nṱha ndeme ya nyambo dzapo kha mbekanyamaitele na mulayo.  3. Milayotibe3.1. Khabinethe yo tendela Mulayotibe wa Zwiimiswa zwa Mutakalo wa Tshitshavha tsha  Lushaka lwa Afrika Tshipembe uri u ḓivhadzwe Phalamenndeni. U ṋetshedza u thomiwa ha Zwiimiswa zwa Mutakalo wa Tshitshavha tsha Lushaka lwa Afrika Tshipembe (NAPHISA), mishumo yazwo, maanḓa na zwi shumiwa ngavho.NAPHISA i sedza kha u ṋetshedza tshumelo dzo ṱanganelaho dza vhulavhelesi na vhuṱhaṱhuvhi, ṱhoḓisiso, u ṱola mafuvhalo, malwadze a khou langiwaho na vhuphalali ho livhiswaho kha thaidzo khulwane dza mutakalo wa tshitshavha dzine dzi khou kwama vhathu vha Afrika Tshipembe.Hezwi zwi ḓo engedza vhukoni ha vhulavhelesi ha malwadze ane a pfukela na a sa pfukeli khathihi na mafuvhalo, zwine zwa ḓo thusa uri a tumbulwe a tshi kha ḓi tou thoma, u thivhelwa na u ṱavhanya u fhindula kha hedzi nyimele. Hezwi zwi ḓo thusa kha u langa malwadze khathihi na u fhungudza vhuhoṱa na dzimpfu. NAPHISA i ḓo vha tshiko tsha lushaka tshine tsha ḓo shumela dzangalelo ḽa mutakalo wa tshitshavha na uri tsho sedza kha u ṋetshedza kha sisiṱeme ya tsireledzo ya mutakalo ine ya sedzesa kha tswikelo, ndinganyo, vhukoni na tshirunzi.3.2. Khabinethe yo tendela Mulayotibe wa Khwiniso wa Tshumelo ya Ḽaborothari ya Mutakalo ya Lushaka uri u ḓivhadzwe Phalamenndeni. Hoyu u khwinisa Mulayo wa Tshumelo ya Ḽaborothari ya Mutakalo ya Lushaka, 2000 (Mulayo wa vhu 37 wa 2000).Khwiniso dzo dzinginywaho dzi khou lwisa kha u khwinisa mavhusele, vhuḓifhinduleli na u ḓitika kha zwa masheleni a Tshumelo ya Ḽaborothari ya Mutakalo ya Lushaka. Hezwi zwi ḓo konisa tshumelo ya lushaka u ṋetshedza tshumelo dza ḽaborothari ya mutakalo hu si na u ḓurelwa nahone nga vhukoni vhuhulwane, u itela u khwinisa ndeme ya ndondolo ya kiḽiniki ine ya ṋetshedzwa vhalwadze nga tshifhinga nga kha vhalangi vhane vha vha na vholondoti.3.3. Khabinethe yo tendela Mulayotibe wa Khwiniso wa Vhaaluwa wa 2016 uri u anḓadziwe u itela vhapfiwa ha nnyi na nnyi. Mulayotibe u khwinisa Mulayo wa Vhaaluwa Mulayo wa vhu 13 wa 2006. Khwiniso dzi amba nga ha zwiṅwe thwii zwa tsireledzo na maga a u shuma nga kha mulayo zwine zwa ḓo thusa kha u ṋetshedza vhupo ho tsireledzoaho na tsireledzo ya vhaaluwa. Mulayotibe u sedza kha u khwaṱhisa maga a vhulavhelesi na vhuṱhaṱhuvhi kha tshumelo dza vhaaluwa nga u vhea maga a shumaho zwavhuḓi a u lwisa zwa u sa tevhela mulayo, zwine zwa katela u fha ndaṱiso. Hezwi zwi ḓo thusa uri vhaaluwa vha kone u swikela tshumelo dza ndeme sa zwa matshilisano, mutakalo, ndondolo ya tshitshavha na ya muṱani.3.4. Khabinethe yo tendela u anḓadziwa ha Mulayotibe wa Khwiniso wa u Kuvhanganya Masheleni wa 2016 u itela vhupfiwa ha nnyi na nnyi. U ḓadzisa izwo, Khabinethe yo tendela u humiselwa murahu ha masheleni a re hone na u ṱanganyisa zwikolodo na ndaka dzavho kha Tshikwama tshithihi. Mulayotibe u khwinisa Mulayo wa u Kuvhanganya Masheleni wa 1978 une a u tsha shuma.Mulayotibe u leludza u fhindula kha zwiwo na u tendela u vhekanyiwa ha maano a mveledziso na u fhungudziwa ha tshutshedzo nga kha u ṱanganyisa masheleni a re hone ho katelwa zwikolodo na ndaka dzi re hone u ya kha Pulane ya Mveledziso ya Lushaka na Tshikwama tsha u Ṱhaḓula. Vhukoni ha u kuvhanganya masheleni ha Mulayo vhu ḓo vhuedzedzwa, na uri tshikwama a tshi nga ḓo tou shuma fhedzi musi u ṱhaḓula ha matshilisano hu tshi khou ṱoḓea, fhedzi tshi ḓo shuma kha u fhungudza tshutshedzo na mveledziso dza zwitshavha.3.5. Khabinethe yo tendela u ṋetshedziwa ha Mulayotibe wa Khwiniso wa Milayo ya Vhulangi ha Mupo wa 2016 Phalamenndeni. Hoyu u khwinisa Mulayo wa Mupo wa Lushaka wa 1998 (Mulayo wa vhu 107 wa 1998) khathihi na tshivhalo tsha Milayo ya Vhulangi ha zwa Mupo.Hezwi zwi ḓo khwaṱhisa: vhulangi ha mupo ho ṱanganelaho; sisiṱeme nthihi ya vhulangi ha zwa mupo; maga a uri zwi tevhedzelwe na u shuma nga kha mulayo; bayodaivesithi na u vhulunga; vhulangi ha ndeme ha mufhe; vhulangi ha malaṱwa; khathihi na vhulangi ho ṱanganelanaho ha phendelashango.3.6. Khabinethe yo tendela Mulayotibe wa Mvetomveto ya Vhulanguli ha Ndaka ya Mavu a Ndimo wa  2017 uri u anḓadziwe u itela vhupfiwa ha nnyi na nnyi. Mbuedzedzo dza mavu ndi dza ndeme u itela u honolola khonadzeo ya sekithara ya vhulimi ire hone, u aluwa na u sika mishumo.Kha zwinzhi, Mulayotibe u ṱuṱuwedza u vhumbiwa ha Khomishini ya Mavu ine ya ḓo vhona uri hu na vhupo ha vhulanguli vhu re khagala nahone vhu a shuma kha mirafho na u shumiswa ha mafhungo ane a tshimbilelana na mbekanyamaitele ya vhuṋe na kushumisele kwa mavu a ndimo. Hezwi zwi ḓo thusa vhukoni ha shango kha vhulavhelesi na vhuṱhaṱhuvhi ha u vhona arali vha tshi khou tevhedza ndaela ya ndayotewa u itela u vha na vhuṱanzi ha u dzhia na mbuedzedzo dza mavu, ho sedzwa kha u dzhia maga a u lulamisa mvelelo dza tshifhinga tsho fhelaho tsha tshiṱalula nga muvhala. Hezwi zwi thusedza kha bono ḽa Pulane ya Mveledziso ya Lushaka kha u vusuludza mahayani, nyaluwo ya ikonomi i katelaho na u fhungudza vhushai zwine zwoṱhe zwi livhisa kha u sika zwikhala zwa tswikelo ya mavu zwi linganho, khathihi na vhutsireledzi ha mavu u itela maAfrika Tshipembe vhoṱhe.3.7. Khabinethe yo tendela u anḓadziwa Mulayotibe wa Vhashumi vha Zwifhaṱo wa 2016 kha Gazethe ya Muvhuso u itela vhupfiwa ha nnyi na nnyi. Mulayotibe u humisela murahu mulayo u khou shumaho wa Mulayo wa zwa Mafhungo a Murengisi wa Dzinnḓu wa 1976 (Mulayo wa vhu 112 wa 1976).Mulayotibe ndi phindulo kha nyimele ya mimaraga ine ya khou shanduka na dzitshanduko, na uri u lwisa kha u sika vhupo vhu shumeaho u itela u takula zwa ikonomi kha maraga wa thengiso ya dzinnḓu.U sedza kha ṱhoḓea ya u alusa u shuma nga kha mulayo na maitele, khathihi na u vhona uri hu na tshanduko kha sekithara, khathihi na u langa maitele na vhuḓifari ha vharengisi vha dzinnḓu.Hezwi zwi tshimbilelana na Pulane ya Mveledziso ya Lushaka ine i ṱoḓa tshanduko kha madzulele a vhathu na tshikhala tsha lushaka tsha ikonomi tshine nga khatsho, ho topolwa kha zwinzhi, u vusuludzwa ha muhanga wa mulayo na mbekanyamaitele dza zwa dzinnḓu hu u itela u vhona pfanelo dzi tshi khou swikelwa u ya nga ndayotewa. Hezwi zwi ḓo vhona uri nḓisedzo ya dzinnḓu i khou shumiswa u fhaṱulula dziḓorobo ṱhukhu na khulwane, khathihi na u khwaṱhisa u bvelela miṱani.3.8. Khabinethe yo tendela Mulayotibe wa Khwiniso ya u Ḓibula wa Khadzimo ya Masheleni a u Renga Nnḓu nga Tshikolodo wa 2016 uri u anḓadzwe u itela vhupfiwa ha nnyi na nnyi. Mulayotibe u khwinisa Mulayo wa u Ḓibula wa Khadzimo ya Masheleni a u Renga Nnḓu nga Tshikolodo wa 2000 (Mulayo wa vhu. 63 wa 2000).Mulayotibe u tandulula khaedu dza madzulo a vhathu dze dza topolwa kha Pulane ya Mveledziso ya Lushaka. Hezwi zwi katela: phatheni dzi sa shumiho dza madzulele u ya kha shango ḽoṱhe; khaedu dzine dziḓorobo ṱhukhu na khulwane dzo livhana nadzo; mapulanele a sa nyauli a kudzulele fhethu ha u dzula na vhukoni ha mavhusele.Mulayotibe u sedza kha u ṋetshedza masheleni a dzinnḓu zwine zwa tshimbilelana na tshiteṅwa 26 tsha Ndayotewa, tshine tsha ri “muṅwe na muṅwe u na pfanelo dza vhudzulo ha vhuḓi”. U dovha wa maanḓafhadza Ofisi ya u Ḓibula u ṱanganedza na u ṱoḓulusa mbilaelo dzi tshimbilelanaho na khadzimo ya masheleni a nnḓu. Hezwi zwi ḓo ṱuṱuwedza u shuma nga mulayo ha zwiimiswa zwa masheleni na uri zwi ḓo thusa kha u khwinisa nḓila na maitele a kuhadzimele zwi tshi tshimbelelana na khadzimo ya masheleni a u renga nnḓu.3.9. Khabinethe yo tendela u anḓadziwa ha Mulayotibe wa Khwiniso wa Muhanga wa Mavhusele na Vhurangaphanḓa ha Sialala wa 2016, kha Gazethe ya Muvhuso u itela vhupfiwa ha nnyi na nnyi. Hoyu u khwinisa Mulayo wa Muhanga wa Mavhusele a vhurangaphanḓa ha Sialala wa 2003 (Mulayo wa vhu. 41 wa 2003). Khwiniso dzi shumana na khaedu dzine dza tshenzhemiwa na ndayotewa na u fhaṱululiwa ha zwiimiswa zwa vhurangaphanḓa ha sialala, na uri hune zwa vha zwo tea, u fhelisiwa ha zwiṅwe zwiimiswa.Tshipikwa ndi u vhona uri u fhaṱululiwa ha vhukuma ha maanḓalanga a misanda sa khoro dza sialala; u vhumbwa ha khoro dza mahosi a vhanna na a vhafumakadzi; na u fhelisa  maanḓalanga a zwitshavha.3.10. Khabinethe yo tendela uri Mulayotibe wa Vhulamukanyi wa Dzitshaka u ḓivhadzwe Phalamenndeni. Tshipikwa tsha Mulayotibe ndi u khwinisa tswikelo ya tshumelo ya zwa vhulamukanyi na u vhona uri u swikelwa ha tshipikwa tsha Pulane ya Mveledziso ya Lushaka tsha u engedza mbambadzo na vhubindudzi khathihi na u vhea Afrika Tshipembe zwavhuḓi ḽifhasini.Mulayotibe u ṱanganyisa Mulayo wa Modeḽe wa Vhulamukanyi ha zwa Mabindu wa Dzitshaka, sa zwe wa ṱanganedziswa zwone nga Khomishini ya Mbumbano ya Dzitshaka nga ha Mulayo wa Mbambadzo wa Dzitshaka.Hezwi zwi nga shumiswa nga bindu u tandulula phambano dzavho dza zwa mabindu a re nnḓa na uri zwi tshi tshimbilelana na uri ndi vhafhio vhane vha nga lilisiwa nga vhulamukanyi vhune vhu shumiswa hu tshi khou tevhelwa mulayo.Izwo zwi nga engedza kha nyaluwo ya ikonomi na vhubindudzi khathihi na u vhona uri Afrika Tshipembe ndi fhethu hu kokodzaho zwigwada u bva ḽifhasini ḽoṱhe kha u tandulula phambano dzavho dza zwa mabindu.4. Mafhungo a Vhuponi4.1. Khabinethe i ḓibaḓekanya na Muphuresidennde Vho Jacob Zuma kha u kaidza vilili ḽi re hone vhukati ha maAfrika Tshipembe na vhabvannḓa. Khakhathi dze dza vha hone zwenezwino dza dovha dza tevhelwa nga migwalabo ya zwitshavha ngei Tshwane a dzi ṱanganedzei na uri a dzi na vhudzulo kha dimokirasi yashu.Tshumelo ya Mapholisa ya Afrika Tshipembe (SAPS), vho ḓilugisela u shuma nga luvhilo kha zwiwo zwa dzikhakhathi na u homboka.Vhugevhenga ndi swina ḽashu roṱhe, na uri ra tou shuma roṱhe ri nga kona u tandulula mafhungo ane zwitshavha zwa khou ṅoṅorea ngao. Zwenezwoha, a hu na tshikhala tsha zwiito zwa dzikhakhathi kana tshutshedzo. A huna tshililo kana tshi tshifhio tshine tsha nga tendela miraḓo ya tshitshavha i tshi dzhia mulayo ya u vhea zwanḓani zwayo.Nga u shuma fhasi ha mulayo, ri nga ita uri zwitshavha zwashu zwi tsireledzee na u vha na vhutsireledzi. Vhadzulapo vha tea u shuma na SAPS khathihi na maṅwe mazhendedzi a zwa mulayo kha u tupulela vhugevhenga nnḓa zwitshavhani zwashu. 4.2. Muvhuso u dzhiela nṱha u ṅoṅorea ha vhaendedzi vha malasha vha khonṱhiraka nga masiandoitwa ane thandela dza fulufulu ḽo bikululwaho a nga vha wela kha u isela Eskom malasha, zwine zwi nga kwama mishumo kha nḓowetshumo. Mavothi a muvhuso a dzula o vulea kha nyambedzano dzi vhuedzaho na vharangaphanḓa vha vhukuma vha nḓowetshumo ya maṱiraka a malasha u itela uri hu ambiwe nga haya mafhungo.Muvhuso u tea u shuma nga vhuḓifinduleli kha vhupulani ha fulufulu u itela u vha na nḓisedzo ya fulufulu i swikeleleaho lwa tshoṱhe. Sisiṱeme yo ḓitikaho nga u ṱanganyisiwa ha beisi ḽoudu (malasha na nyukiḽlia) na nḓisedzo ya muḓagasi i ḓisiwaho nga tshifhinga (yo bikululwaho na gese).Zwi tou vha khagala u bva kha mvetomveto ya 2016 ya Pulane ya Zwiko yo Ṱanganyiswaho uri Afrika Tshipembe ḽi ḓo bvelaphanḓa na u shumisa muḓagasi wa malasha kha u ṱanganyisa fulufulu. 4.3. Khabinethe i dzhiela nṱha tsheo nga Khothe Khulwane ya North Gauteng nga ha tsheo ya Afrika Tshipembe kha u ḓibvisa kha Khothe ya Vhugevhenga ya Dzitshakatshaka (ICC).  Khabinethe i a zwi ḓivha uri Phalamennde i khou ḓidzudzanyela uri i ḓo dzhia maga afhio o teaho.Khabinethe i ḓivhofha nga tsheo iyo na uri yo vhumba tshigwada tsho hwedzwaho mushumo uri tshi ḓe na mapa une wa ḓo shumisiwa u anḓanaho na ṱhoḓea.4.4. Mukhomanda Muhulwane wa Mmbi ya Lushaka ya Vhupileli ya Afrika Tshipembe Muphuresidennde Vho Jacob Zuma vho vula lwa tshiofisi vhuṱambo ha vhuṱanu ha Ḓuvha ḽa Mmbi dzo Ḓiṱamaho he ha farelwa Durban, ha dovha ha vha ho ṱanganyisa na u pembelela miṅwaha ya 100 ya u nwela khothe ha SS Mendi tshe tsha vha tsho fariwa ngei United Kingdom.Khabinethe i hulisa na u dovha u elelwa miraḓo ya South African Native Labour Corps vhe vha xelelwa nga matshilo avho nga tshifhinga tsha khombo ya maḓini ye ya vha i sa athu vhuya ha vha na i no nga yone kha ḓivhazwakale ya zwa mmbi Afrika Tshipembe.Havha vho vha vhe vhahali vhe vha vha vha tshi khou tou ita zwe vha vhudzwa nga vha maanḓa vha Imperial nga tshifhinga tshenetsho tshe vha vha vha tshi khou shuma.4.5. Nga murahu ha musi zwo wanala uri ndi tshiwo tsha Tshivhungu tsha Fall Army ,muvhuso wo rangwa phanḓa nga Muhasho wa Vhulimi, Vhusimamaḓaka na Vhureakhovhe u khou bvela phanḓa na u ṱola u phaḓalala na tshinyalelo, khathihi na uri nyito dza u tsivhudza u itela u ṋetshedza vhuṱanzi ha thekiniki na nḓila dza u zwi langa, khathihi na vhuḓifhinduleli ha u vhona uri khemikhaḽa dza vhulimi dzi khou ṅwalisiwa lwa shishi. Muhasho wo thoma na zwigwada zwa u fafadzela zwikhokhonono, zwine zwi ṱangana tshifhinga tshoṱhe u lavhelesa zwo no swikelwaho na mvelelo dza mihasho yoṱhe ya vhulimi ya mavundu, miraḓo ya nḓowetshumo na zwiimiswa zwa vhuṱoḓisisi.Pulane ya Shishi ya Afrika Tshipembe ya Vhufhinduli ha Tshimela tshi sa Ṱoḓei, ine i shuma na u wanulula tshimela tshi sa ṱoḓei, vha kati na u lwa na Tshivhungu Fall Army. Muvhuso u ḓo bvela phanḓa na u shumisana na Tshitshavha tsha Mveledziso tsha Tshipembe ha Afrika u itela uri tsivhudzo dza hedzi tshutshedzo dza baiḽodzhi musi dzi tshi kha ḓi tou thoma dzi vhe dzo no dzudzanyelwa.4.6. Khabinethe i tamela vhanameli vhe vha vhaisala musi zwidimela zwivhili zwi tshi tshaisana tshiṱitshini tsha tshidimela ngei Rosslyn devhula ha Pretoria u ṱavhanya u fhola, na u livhisa ndivhuwo dzayo kha tshumelo dza shishi kha u shuma nga luvhilo u thusa vho huvhalaho. Mushumo nga bodo ya vhuvhudzisi kha u ita vhuṱoḓisisi ho fhelelaho kha tsho vhangaho khombo na nyimele dzo itisaho khombo dzi tea u wanala nga u ṱavhanya hu u itela u tinya zwiwo zwi ngaho izwi kha ḽa matshelo.5. Ndiliso na u Pfelavhuṱungu5.1. Khabinethe i ḓibaḓekanya na Muphuresidennde Vho Jacob Zuma kha u livhisa ndiliso dzayo kha muṱa wa Muhaṱuli Vho Essa Moosa vhe vha vha vhe tshedza tshi penyaho tsha vhulamukanyi vha tshi shumela Afrika Tshipembe nga vhukoni phanḓa ha musi vha tshi yo awela sa muhaṱuli wa Khothe Khulwane ya Kapa Vhukovhela nga 2011.Vha ḓo elelwa kha u ḓikumedzela havho kha u alusa na u tsireledza pfanelo dza vhathu, khathihi na u ḓikumedzela vha sa siedzi kha mulayo.Phanḓa ha musi vha tshi gonya kha vhulamukanyi, vho shuma sa ramulayo wa pfanelo dza vhathu na uri vho vha vhe phanḓa kha u itela khaedu zwa u kandekanya pfanelo dza vhathu nga tshifhinga tsha khethululo nga muvhala, sa u fariwa hu si na u sengiswa. Vho dovha vha vha mutumbuli wa Dzangano ḽa Lushaka ḽa Vhoramulayo vha Dimokirasi.5.2. Muphuresidennde Vho Jacob Zuma vho laela uri hu farwe Mbulungo ya Tshiofisi ya Tshipentshele kha Vundu u itela munnawavhaṋe ḽizhakanḓila mulwelambofholowo vhe vha vha vhe mufariwa wa Robben Island, Vho Collen Monde Mkunqwana vhe vha ri sia vhege yo fhiraho nga ḽa 21 Luhuhi 2017.Vho Mkunqwana ndi vha tavhi ḽa Vho Makhanda Nxele, muhali vhe vha ranga phanḓa u tshoṱela MaBirithishi ngei Grahamstown, masipala une wo irwa dzina ḽavho, nga murahu ha Makana. Muvhuso wa Vundu wa Kapa Vhubvaḓuvha u ḓo ḓivhadza zwidodombedzwa zwa mbulungo.5.3. Khabinethe yo dovha ya livhisa ndiliso dzayo kha muṱa wa Vho Mirriam Tladi, mme wa maṅwala vha dovha vha vha mufumakadzi wa u thoma wa muṅwali wa noveḽe. Vho Mme Tladi vhe vha avhelwa khuliso ya Ikhamanga vho phuletshedza kha mbofho dza ḽitheresi naho vho vha vho iledzwa Yunivesithi ya Witwatersrand vha tshi khou khethululwa nga mafhungo a khethululo nga muvhala.5.4. Khabinethe i ḓibaḓekanya na Muphuresidennde Vho Jacob Zuma kha u livhisa ndiliso dzayo kha miṱa ya vhashumi vha vhafhaṱi vhararu na Miraḓo ya Nevi ya Afrika Tshipembe u bva kha Muhasho wa Mishumo ya Muvhuso vhe vha lovha musi vha tshi khou shuma dindini ḽa soredzhi Beizini ya Naval Durban. Masole aya mararu vho vha vha tshi khou lingedza u thusa vhashumi vha Muhasho wa Mishumo ya Muvhuso vhe vha vha vha tshi khou kundelwa u fema nga fhasi.5.5. Khabinethe i livhisa ndiliso dzayo kha miṱa ya vhathu vha sumbe vhe vha lovha kha khombo dza goloi dzo vhalaho kha R34 vhukati ha Vryheid na Dundee musi ṱhiraka na goloi mbili zwi tshi kuḓana.5.6. Shango ḽi khou humbula na u rabelela muṱa wa ṅwana Richard Thole ane ha pfi o wela mulongani wa mugodi u si tsha shumaho ngei Boksburg, nga Mugivhela.khabinethe i livhuwa tshigwada tsha u phulusa vhane vha khou lwisa nga nḓila dzoṱhe u vhona uri Richard u humiselwa kha mme awe.5.7. Khabinethe i livhisa ndiliso dzayo kha muṱa na khonani vhe vha lozwa vhafunwa vhavho nga zwifhinga zwa mibvumbi na mikumbela ngei Devhula Vhukovhela, vhuponi ha Rustenburg.6. U fhululedza6.1. Khabinethe i fhululedza Muambasada Vho Xawier Carrim kha u dzhia ofisi sa Mudzulatshidulo wa Khoro Guṱe ya Tshiimiswa tsha Mbambadzo tsha Ḽifhasi nga 28 Luhuhi 2017. Ndi lwa u tou thoma muAfrika Tshipembe a tshi khethiwa kha hovhu vhuimo na uri ndi lwa vhuṋa hei ofisi i tshi fariwa nga muAfrika. 6.2. Khabinethe i fhululedza Khamphani ya Vhukavhamabufho ya Afrika Tshipembe kha u vhaliwa ngomu kha dza fumi dza nṱha dzine dza langa vhukavhamabufho vhu faresaho tshifhinga ḽifhasini, u ya nga OAG Aviation Worldwide.Vhukavhamabufho ha Dzitshaka ha OR Tambo ho fara vhuimo ha vhumalo kha mutevhe wa vhukavhamabufho vhuhulwane, Vhukavhamabufho ha Dzitshaka ha Kapa ho fara vhuimo ha vhurathi kha vhukavhamabufho ha vhukati ngeno Vhukavhamabufho ha Dzitshaka ha King Shaka ho vhaliwa kha vhuimo ha vhu 10 kha mutevhe wa vhukavhamabufho vhuṱuku.6.3. Khabinethe i fhululedza Mamelodi Sundowns kha u wina Tshiphuga Tshihulwane tsha Khonfedaresheni ya Bola ya Milenzhe ya Afrika (CAF). Vha Sundowns vho zwi sumbedzisa uri vha dzingweṋa kha Dzhango nga murahu ha musi vho fhenya TP Mazembe 1-0.Ri na fulufhelo ḽa uri u wina uhu hu ḓo vha ha tshifhinga tshilapfu zwine zwi ḓo ṱuṱuwedza na dziṅwe thimu uri vha tevhele he ṋayo dza Mamelodi Sundowns dza kanda.7. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.7.1 Vho Zanele Monnakgotla sa Muraḓo a sa Shumiho hone kha Bodo ya Afrika Tshipembe ya Birou ya Zwiṱandadi (SABS). 7.2 Mulanguli a sa Shumiho hone kha Dzangano ḽa Afrika Tshipembe ḽa Ndindakhombo ya Tshutshedzo ya Tshipentshele ya Mabindu a Muvhuso (SOC) Limited:a) Vho Tando Mbatsha (vho dovha vha tholiwa); nab) Vho Tshwarelo Moutlane vho dovha vha tholiwa).7.3 Mulanguli a sa Shumiho hone kha Bodo ya Bannga ya Mveledziso ya Vhulimi na Mavu:a) Vho Dumo Motau (vho dovha vha tholiwa);b) Vho Thembekile Thelma Ngcobo (vho dovha vha tholiwa); nac) Vho Gugu Mtetwa.7.4 Vho TS Mokoena sa Mulanguli Guṱe wa Muhasho wa Zwiko zwa Mineraḽa.Mbudziso:Vho Donald LiphokoVhukwamani: 082 901 0766"
 Tshiṱatamennde tsha Muṱangano wa Khabinethe wa ḽa 15 Ṱhafamuhwe 2017,16 Mar 2017,https://www.gov.za/speeches/statement-cabinet-meeting-15-march-2017-16-mar-2017-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-wa-%E1%B8%BDa-15-%E1%B9%B1hafamuhwe-2017-16-mar-2017-0000,"1. Tsheo dza khabinethe1.1. Khabinethe yo amba nga ha Mivhigo yo Fhelelaho ya Mvelelo dza Mashumele a Kotara ya Vhuraru a tshifhinga tsha u bva Tshimedzi u swika Nyendavhusiku 2016, zwine hu sedzwa u shuma ha Mbekanyamushumo ya Nyito ya Muvhuso zwi tshi tshimbilelana na mbetshelwa dza Muhanga wa Maano a Tshifhinga tsha Vhukati na Pulane ya Mveledziso ya Lushaka (NDP).Kiḽasiṱa dzo fhambanaho dza dziminisiṱa, dzi ḓo tshimbidza nyambedzano na kiḽasiṱa dza vhoramafhungo dza u sumbedzisa zwo no swikelwaho nga mihasho nga tshifhinga tshetsho, nga kha GCIS.Mavhalaanngwe a tevhelaho  a ḓo ambiwa ngao nga tshifhinga tsha miṱangano ya kiḽasiṱa ya Dziminisiṱa.a. Tshandukiso ya ikonomi 1.2. Tshandukiso ya Ikonomi i ṱoḓa tshanduko nga vhuhali kha mutheo wa u bveledza wa ikonomi ya Afrika Tshipembe; na uri zwi dovha zwa ṱoḓa maitele o shandukaho a kudzhenelele nga avho vhe vha vha vho sielwa nnḓa kha ikonimi.1.3. Nga murahu ha nḓivhadzo ya Muvhuso ya uri vha ḓo vhumba vhoranḓowetshumo vha vharema vha 100 kha tshifhinga tsha vhukati tsha u ḓisa tshandukiso ya ikonomi, Vhoranḓowetshumo vha vharema vha 27 vho vha vha tshi khou tikedzwa tshe mbekanyamushumo iyi ya thomiwa, he vha ṱahe vha tikedzwa kha yeneyi kotara.1.4. Thikhedzo ya muvhuso yo swikisa kha ṱhanganyelo ya vhubindudzi ha sekithara ya phuraivethe he ha vha ho anganyelwa ha R956 miḽioni ngeno mishumo ya 1 053 yo vha yo anganyelwa u ḓo thomiwa.U ḓadzisa kha izwo, ndambedzo yo fhelelaho ya vhoranḓowetshumo vha vharema nga Koporasi dza Mveledziso ya Nḓowetshumo (IDC) yo fhelela yo vha R4, 575 biḽioni, u bva kha kotara ya u thoma ya 2015/16 u ya kha kotara ya vhuraru ya 2016/17. b. Vhubindudzi1.5. Nga kha u lwisa u takula vhuimo ha vhuḓifulufheli, nga kha Invest SA Muvhuso wo topola thandela dza 40 dzine dza vha na mutsindo muhulwane dzo lugelaho u thoma u shuma kha miṅwaha mivhili iḓaho.Thikhedzo u bva kha Muhasho wa Mbambadzo na Nḓowetshumo yo kokodza R4 biḽioni ya vhubindudzi ha sekithara ya phuraivethe hu na khonadzeo ya u vhulunga na u sika mishumo i ṱoḓaho u swika 3 614 kha kotara ya Khubvumedzi-Nyendavhusiku 2017.Vhuimangalavha ha Mbambadzo ha Dube ho kokodza vhubindudzi ha sekithara dza phuraivethe ha R1.3 biḽioni ngeno Vhukavhamabufho ha Dzitshakatshaka ha OR Tambo SEZ ho kokodza vhubindudzi ha sekithara dza phuraivethe ha R260 miḽioni.1.6. Vhurangeli ha vhushaka ha dzitshaka ha ikonomi ho itwaho ho vhuedza nyaluwo ya thengiso ya zwibveledzwa zwiengedza ndeme ya zwirengiselwa nnḓa nga R247 miḽioni zwine zwi ḓisa ṱhanganyelo ya nyaluwo ya ṅwaha u ya kha R4. 105 biḽioni.1.7. Vhubindudzi Thwii ha Nnḓa (FDI) vhu khwaṱhisedza uri Afrika Tshipembe hu dzula hu fhethu hu takalelwaho ha vhubindudzi.Nyengedzo ya Q3 ya zwi re Nḓilani i imela khonadzeo ya FDI ya R4.55 biḽioni, nga maanḓa kha sekithara ya fulufulu na dzikhemikhaḽa. Hezwi zwi ḓisa khonadzeo yoṱhe ya FDI kha R34.892 biḽioni. Vhaofisiri vha khou shumesa u itela u pfulusa idzi khonadzeo dza vhubindudzi u bva kha zwi re nḓilani u ya kha zwa vhukuma. 1.8. Muphuresidennde Vho Jacob Zuma vha ḓo rwela ṱari Invest SA National One Stop Shop matshelo nga Ḽavhuṱanu ḽa 17 Ṱhafamuhwe 2017 ngei Khamphasini ya dti ire Pretoria, Sunnyside.c. Mveledziso ya mabindu maṱuku 1.9. Sa tshipiḓa tsha u thoma u shuma nga zwa ‘u vhetshela thungo’30% ya ṱhanganyelo ya u ḓurelwa ha zwirengwa zwa dziSMME, Vhufaragwama ha Lushaka ho vusuludza Vhulanguli ha Mulayo wa Muhanga wa Mbekanyamaitele ya zwa Zwirengwa zwa Vhokhetheaho na u gazethiwa ha khwiniso nga Phando 2017.1.10. Kha Kotara ya u Vhiga – Muhasho wa Mveledziso ya Mabindu Maṱuku wo tikedza mabindu a zwikolobulasini a 1,388 na miṱanganelano ya 48, nga kha vhurangeli honovhu. 1.11. Mivhuso ya Vhukati na wa vundu i khou farisana kha u vusuludza phakha dza nḓowetshumo dzapo, hu itela u tikedza mabindu a re hone na u kokodza maṅwe maswa. Phaka ya Nḓowetshumo ya Komani (Kapa Vhubvaḓuvha) yo no vha na khamphani dza 30 ya thola vhathu vha 555, ngeno Phaka ya Botshabelo (Free State) i tshi tikedza miṱa ya vhathu vha swikaho 10 000.d. Vhulimi na mveledziso ya mahayani1.12 Naho nyimele dza gomelelo dzo vha dza tshifhinga tshilapfu u bva nga 2014, dzo thoma u fhungudzea kha kotara ya vhuṋa musi mvula dzi tshi vho ḓisa fulufhelo ḽiswa kha ikonomi yashu naho tshinyalelo i kha ḓi ḓo pfiwa lwa miṅwedzi yo vhalaho. U wa ha tshivhungu tsha Fall Army zwenezwino ngei Limpopo zwi ḓisa tshutshedzo ntswa kha zwiliṅwa.1.13 Nga kotara iyo, hekithara dza 374 299 dza mavu a songo shumiswaho dzo limiwa mabulasini fhasi ha Mbekanyamushumo ya Mveledziso na Tshanduko Khulwane. Naho ho vha hu na gomelelo, ho kona u swikelwa 50% ya zwibveledzwa zwa zwiḽiwa zwe zwa vha zwo lavhelelwa zwi tshi vhambedzwa na zwa kotara tharu dzo fhiraho.1.14 Vhathu vha 244 073 vho vhuelwa nga vhurangeli ha u kuvhanganya zwiḽiwa hu tshi katelwa na avho vhane vha fhiwa zwiḽiwa Sentharani dza Mveledziso dza Pfushi dza Tshitshavha. Muhasho wa Mveledziso ya Matshilisano wo renga zwibveledzwa u bva kha miṱanganelano yapo ya 43 nga R1 684 238.21, zwi tshi tshimbilelana na madzinginywa a u renga zwapo.1.15 Vhagudi vha 6 784 179 u bva kha zwikolo zwa phuraimari na zwa sekondari zwa 10 300 zwa (quintile 1-3) vho vhuelwa nga kha Mbekanyamushumo ya Pfushi dza Tshikolo dza Lushaka. Vhaṋetshedzi vha zwibveledzwa na tshumelo vha 5 408 (vha 1 142 ndi vha Miṱanganelano yo Tewaho Zwitshavhani, 3 112 ndi dziSMME ngeno 1 154 hu vha dziholosele) vhe vha wana khonṱhiraka dza u isa zwibveledzwa zwa zwiḽiwa zwikoloni.Vhaswa vha 541 121 na vhafumakadzi vha 291 304 vho vhuelwa nga vhudzheneleli uvhu vhune ha khou shumiswa vhuponi ha mahayani kha kotara hei.  e. Themamveledziso Fulufulu1.16 Miṱa ya 46 382 yo ṱumanywa na giridi kana tshikimu tshiṱuku tsha muḓagasi na uri miṱa ya 2116 yo ṱumanywa na giridi i si ya thekhinoḽodzhi. Miṅwe miṱa hafhu i shayaho ya mahayani ya 141 191 yo kona u wana muḓagasi wa fhedzi. U fhaṱiwa ha Senthara ya Fulufulu ḽo Ṱanganelaho ya Nwaabe ho fhela.1.17 Muhasho wa Fulufulu wo penndela thengo ya sisiṱeme dza soḽa dza hayani dza 31 100 u itela uri dzi dzheniswe (tshikalo tshe tsha vha tsho pulaniwa ndi 20 000). U dzheniswa hu ḓo thoma kha kotara ya vhuṋa.1.18 Muvhuso wo bvela phanḓa na u phaḓaladza Mbekanyamushumo ya Mubveledzi wa Muḓagasi o Ḓiimisaho (IPP) hune ho swikelwa hezwi zwi tevhelaho: (i) u honololwa ha R201 biḽioni u bva kha Mbekanyamushumo ya U Bikulula ya IPP; (ii) Zwibikululwa zwa zwino zwi khou isa  3 175MW  kha Giridi; (iii) memorandamu wa mafhungo a thandela ya IPP ya gese yo penndelwa u na Ḽidzinginywa Ḽa Khumbelo ḽine ḽa ḓo ṋetshedzwa ṅwaha uno wa muvhalelano u sa athu fhela; na (iv) 900MW yo rengwa u bva kha IPP ya malasha.U Ṱavhanyisa Nḓisedzo ya Themamveledziso dza Zwikolo1.19  Kha u fhelisa u salela murahu ha themamveledziso dza zwikolo zwa mahayani: gavhelo ḽithihi ḽa zwikolo ḽo fhedzwa, ḽe ḽa vha ḽo lambedzwa nga Vhurangeli ha u Ṱavhanyisa Nḓisedzo ya Themamveledziso ya Zwikolo, zwikolo zwa 389 zwo wana maḓi, zwikolo zwa 57 zwo wana muḓagasi ngeno zwikolo zwa 157 zwo ṋetshedzwa vhuthathatshili ha vhuḓi. U ḓadzisa kha izwo zwi tevhelaho zwo kovhelwa mazhendedzi a khou shumaho izwi: thandela dza 293 dza u fhaṱa zwikolo; thandela dza maḓi zwikoloni dza 959; thandela dza muḓagasi dza 535 na dza 585 dza zwa vhuthathatshili.Themamveledziso ya Mutakalo1.20 Zwo no swikelwaho kha u fhelisa u salela murahu ha zwiimiswa zwa mutakalo zwi katela: u bvela phanḓa kha u ṱhogomela kiḽiniki na Senthara dza Mutakalo dza Zwitshavha dza 70, zwibadela zwa 18 na zwiimiswa zwa mutakalo zwa 67 zwiṱirikini hune Ndindakhombo ya Mutakalo ya Lushaka ya khou shumiswa lwa u edzisa.U fhaṱiwa ha Senthara tharu dza Ndondola Mutakalo wa Ndeme ho fhela; na u fhaṱiwa ha Senthara nṋa dza Ndondola Mutakalo hu kati.Maḓi na Vhuthathatshili1.21 Miṱa ya 29 626 vho kona u wana maḓi a dziphaiphi kha kotara i khou ambiwaho ngayo. U fhaṱiwa ha fhethu ha u kunakisa maḓi na uri u dzheniswa ha dziphaiphi dza u bva Vhubvaḓuvha ha Kalahari u ya Mier ho fhela, zwa u fhaṱiwa ha Jozini Pongolapoort na Damu ḽa Gariep hu khou fhela. U ḓadzisa izwo, thandela dza mveledziso ya maḓi dza 98 na dza 51 dza zwa vhuthathatshili dzo fhela.1.22 Miṱa ya 611 360 vho kona u wana tshumelo dza vhuthathatshili na uri miṱa ya 20 599 vho shumeliwa nga kha Gavhelo ḽa Themamveledziso ya Miṱa ya Mahayani u itela u fhelisa u salela murahu ha zwa vhuthathatshili: mabakete a 1 405 o imeliwa nga tshumelo dzo teaho dza vhuthathatshili fhethu ho bveledziwaho madzulo a vhathu zwi mulayoni.f. Pfunzo1.23 Mafheloni a Lara 2016 – 89% (4 107 kha vha 4 612)) vhatelwadigiri vha Funza Lushaka vhe vha vha vho lugela u tholiwa nga 2016 vho vha vho no iswa zwikoloni zwine ho vha na u khwinisa nga 2% zwi tshi vhambedzwa na kotara yo fhiraho na 4% nṱha ha tshikalo tshe tsha vha tsho vheiwa tsha ṅwaha. 1.24 Khoro ya Vhagudisi ya Afrika Tshipembe yo kona u alusa nomboro ya vhagudisi vho sainelaho u shela mulenzhe kha Sisiṱeme i khou Bvelaho Phanḓa ya Vhulanguli ha u Bveledzisa Mudededzi wa Phurofeshinaḽa hune tshivhalo tsho fhelelaho tsha vhagudisi ndi 6 572. 1.25 U bva tshe ha thomiwa maano a u wana tshelede murahu ya Tshikimu tsha Lushaka tsha Thusedzo ya Masheleni kha Matshudeni (NSFAS), u kuvhanganyiwa ha masheleni ho no khwinisea zwo itiswa nga nḓila dzo fhambanaho dzi khou shumiswaho hune u swika zwino ho no kuvhanganyiwa R268.4 miḽioni i khou vhambedzwaho na R285 miḽioni ya tshikalo tsha ṅwaha tshe tsha vha tsho vhewa. 1.26 Muhanga wa Ndambedzo wo Vusuludzawaho wa Dziyunivesithi wo penndelwa na uri hu ḓo kwamiwa sekithara ya yunivesithi u sa athu anḓadziwa. 1.27 Vhatsila vha 14 077 vho rwelwa ṱari sa vhatsila nga vha Tshiimiswa tsha Lushaka tsha Vhaphasisi vha Vhatsila.g. Mutakalo1.28 U thivhela i tou vha thikho ya sekithara ya tshitshavha kha u lwisa u lwa na HIV na AIDS. Sa tshipiḓa tsha tshumelo dza u Khuthadza na u Ita Ndingo dza HIV, ṱhanganyelo dza vho itaho ndingo dza HIV vho vha 3 022 988 hu tshi vhambedzwa na vha tshikalo tshe tsha vha tsho vheiwa kotara ya vhuraru vha 2 500 000. 1.29  Khondomu dza vhanna dza 221 201 467 na dza vhafumakadzi dza 6 403 730 dzo phakheliwa dzi tshi khou vhambedzwa na tshikalo tshe tsha vha tsho vheiwa kotara ya vhuraru tsha 150 000 000 na 4 500 000 nga u ralo. Ho fumbiswa vhanna vha 155 188 nga tshikhuwa hu tshi vhambedzwa na tshikalo tshe tsha vha tsho vheiwa kha kotara tsha vha 250 000.1.30  Phimo ya u shuma zwavhuḓi kha u lafhiwa ha vhalwadze vhaswa vha lufhiha (TB) yo vha 84.2% u fhira tshikalo tshe tsha vha tsho vheiwa tsha kotara ya vhuraru tsha 84%.1.31 Kha kotara ya vhuraru, 66.3% ya vhafumakadzi vho ḓihwalaho vho dalela zwiimiswa zwa mutakalo phanḓa ha vhege dza 20, u fhira tshikalo tshe tsha vha tsho vheiwa tsha kotara tsha 63%.1.32 Khabinethe yo tendela u vhumbiwa ha Khomithi ya Dziminisiṱa, ine mudzulatshidulo wayo ha ḓo vha Minisiṱa wa Muhasho wa Tshumelo ya Muvhuso na Ndaulo, u itela uri vha sedze kha tsheo dza nga ha nyimele dza tshumelo dzi ngaho: nzudzanyululo dza miholo dza ṅwaha nga ṅwaha, zwikalo zwa miholo, bonasi dza kushumele, mbadelo dza ṱhuṱhuwedzo na mbuelo dza phensheni.Khabinethe yo dovha ya tendela u bveledziwa ha Matshimbidzele a u Shumiswa ha Nyambedzano dza Muvhuso u itela u vha na vhuṱanzi ha maitele a re khagala na u shela mulenzhe ho teaho nga mihasho yo fhambanaho ya muvhuso.Hezwi zwi vhumba tshiimiswa tshi shumaho kha u vhekanya nyimele dza kushumele kwa vhashumi nga nḓila i tshimbilelanaho kha sekithara dzo fhambanaho dza tshumelo ya tshitshavha na u vhona uri zwine zwa nga kwama mugaganyagwama na ikonomi nga vhuphara zwi dzhielwe nṱha musi nzunzanyululo dzi tshi itwa.1.33 Mbekanyamushumo ya Nyito ya Muvhuso yo ita mushumo wa ndeme kha mushumo wa u alusa GDP sa zwe zwa sumbedziswa kha figara dzo bvisiwaho nga Mbalombalo ya Afrika Tshipembe. Kha u tikedza Pulane ya Mveledziso ya Lushaka (NDP), Pulane ya Nḓla dza Ṱahe i ṱanḓavhudza madzhenelelele thwii a u alusa na u shandukisa ikonomi, u sika mishumo na u kokodza vhabindudzi.  Nḓowetshumo dzo vhuedzesaho ndi mbambadzo, zwa u bikela vhathu na u fha madzulo khathihi na zwa masheleni, u rengisa dzinnḓu na tshumelo dza mabindu zwe zwa engedzea nga 2,1%  na 1,6% nga u ralo. Iṅwe na iṅwe yadzo yo dzhenisa phesenthe ya 0,3 kha nyaluwo ya GDP.2. U thomiwa ha mbekanyamushumo dza muvhuso2.1 Khabinethe i ḓibaḓekanya na Mufarisa Muphuresidennde Vho Cyril Ramaphosa kha u ṱanganedza mbofho yo fhelelaho ya thendelano ya muholo wa fhasisa we wa pfaniwa khawo nga vhashumi, muvhuso na mabindu fhasi ha iṱo ḽa Komithi ya Dziṱhoho dza NEDLAC.Hei mbofho ndi ḽiga ḽa ndeme kha zwa u vhona uri zwa Muholo wa Fhasisa wa Lushaka ndi ngoho ine ya ḓo rembulusa nyimele ya “vhashai vha shumaho” na u tendela vhashumi u ṋetshedza miṱa yavho ṱhoḓea dza ḓuvha ḽiṅwe na ḽiṅwe.U dovha wa ṱharamudza mambule ashu a zwa matshilisano kha avho vha shaesaho tsireledzo kha lushaka lwashu na u thusa u fhaṱa lushaka lune lwa katelesa vhoṱhe.2.2 Muvhuso u khou wana sisiṱeme ya pfunzo dza nṱha na ndalukanyo dza vhukuma.  Nḓivhadzo nga Minisiṱa wa Pfunzo dza Nṱha na Vhupfumbudzi nga ha maga ane a ḓo dzhielwa vha ndalukanyo dzi si dza vhukuma, ho katelwa tshigwevho na u vha shonisa nga u vha bula kha lushaka zwi ḓo thusa kha u fhungudza u hulela ha u bvelela ha ndalukanyo dzo fhurelwaho.Mafheloni a Phando 2017, ṱhanganyelo ya ndalukanyo dza 1 276 (ndalukanyo dza 444  dza fhano na dza 832 dza nnḓa) dzo rekhodiwa kha mutevhe wa SAQA sa ndalukanyo dzi si dza vhukuma – dza ṋetshedzwa na afidavithi dza 78 kha dzi Hawks uri vha gwevhiwe.Sa tshipiḓa tsha ḽiga ḽa vhulangi, SAQA i ḓo ṅwala madzina a vhathu vhoṱhe vha re na ṱhanziela dzi si dza vhukuma kha webusaithi yayo.2.3. Khabinethe yo takalela uri luṱingo lwa muvhuso lune lushaka lwa vhiga zwa u lwa na vhuaḓa ngalwo lu khou thusa u vukulula milandu ya vhuaḓa. Ubva nga ḽa 31 Phando naṅwaha ho vha ho no vha na milandu ya 18 778 yo no vhigwaho kha mihasho ya muvhuso na uri phindulo dza milandu ya 17 249 dzo no vhuiswa.Hune 90% wa milandu yo no valiwa na uri vhaofisiri vha 3 600 vho no waniwa mulandu wa u sa shuma nga nḓila yone vhukati ha 2004 na Phando 2017.Vhunzhi ha vhashumi vha muvhuso vha a fulufhedzea na uri vha khou ḓi bvela phanḓa na u ḓisa tshumelo khathihi na u ita mushumo wavho.2.4. Kha vhuṅwe vhurangeli ha u lwa na vhuaḓa, muvhuso wo takutshedza u vhona uri vhashumi vhawo vha iledzwe u ita vhubindudzi na mihasho ya muvhuso na zwiṅwe zwiimiswa zwa muvhuso. Tshifhinga tshe tsha vha tsho vhetshelwa vhashumi vha muvhuso uri vha ambulule mishumo yavho fhasi ha vhulanguli ha vhashumi vha muvhuso wa 2016 ho vala nga ḽa 31 Phando 2017.Nga ḽa 1 ḽa Luhuhi 2017, avho vhashumi vha muvhuso vhe vha vha vha tshi kha ḓi ita vhubindudzi na zwiimiswa zwa muvhuso vho vha vho tea vho ḓirula mushumo kha mabindu avho kana kha u vha vhashumi vha muvhuso.Muhasho wa Tshumelo ya Muvhuso na Ndaulo zwa zwino u khou vhekanya vhuṱanzi nga ha vhashumi vha muvhuso vhe vha kundelwa u tevhedza mulayo muswa. Musi izwi zwo no fhela, avho vho kundelwaho u tevhedza mulayo vha ḓo dzhielwa maga a ndaṱiso. 3. Mafhungo a muponi3.1. Khabinethe i khou ḓisola vhukuma nga mazhuluzhulu e a dzheniselwa vhathu o ḓiswa nga u sa vha na vhuṱanzi ha uri mbadelo dza magavhelo a zwa matshilisano dzi ḓo itwa naa kha vhaholelwa.Ri muvhuso une wa ṱhogomela, na uri ṱhoḓea dza vhashu ri dzi dzhiela nṱha. Ri khou shuma ri tshi khou farisana u vhona uri vhaholi vha mundende a vha khou vhaisiwa nga nṱhani ha zwiitei izwi zwi si zwavhuḓi.  3.2. Khabinethe i fulufhedzisa maAfrika Tshipembe vhoṱhe uri fhungo iḽi ḽi khou shumiwa kha vhuimo ha nṱhanṱha. Ro tendela u vhumbiwa ha Tshigwada tsho Hwedzwaho Mushumo tsha Dziminisiṱa tshine ha ḓo vha hu na Dziminisiṱa dzi tevhelaho: Minisiṱa u bva kha Ofisi ya Muphuresidennde vhane vha vha na vhuḓifhinduleli kha Vhupulani, na Ndaulo ya Kushumele (murambi), Mveledziso ya Matshilisano, wa Gwama, Saintsi na Thekhinoḽodzhi,  wa zwa Muno, Vhudavhidzani na Tshumelo ya Dziposwo na Vhutsireledzi ha Shango.Tshigwada tsho Hwedzwaho Mushumo vho hwedzwa maanḓa a u sedza zwi tevhelaho:Nga murahu ha tsheo ya Khothe ya Ndayotewa – ya u dzhiela nṱha madzinginywa hu u itela u khwaṱhisedza zwe zwa tshewa khathihi na vhulanguli ha masiandoitwa (nga u ṱavhanya) khathihi na u dzhiela nṱha tshifhinga tsho teaho tsha tshanduko; U vhona uri magavhelo a khou badelwa u bva nga ḽa 1 Lambamai 2017;U ṱoḓa ngeletshedzo ya mulayo nga ha khonadzeo ya u dzhia maṅwe maga a mulayo nga Muvhuso, nga maanḓa kha u tandulula vhuḓifari vhu si ha vhuḓi nahone vhu si mulayoni hune zwa vha zwo tea;U dovha u sedza vhuḓifari ha Zhendedzi ḽa Afrika Tshipembe ḽa Vhutsireledzi ha zwa Matshilisano, nga maanḓa zwi tshi tshimbilelana na vhukoni havho ha ndaulo na vhulanguli khathihi na u ita themendelo; U bveledzisa pulane ine ya ḓo shuma; naU ḓa na sisiṱeme ya mbadelo ya magavhelo ya kha tshiimiswa yo fhelelaho.3.3. Khabinethe i dzhiela nṱha u ḓiṋetshedza na tshumelo ya phurofesheni ya vha Tshumelo ya Mapholisa ya Afrika Tshipembe (SAPS)  khathihi na milaedza ya thikhedzo ine ya khou tou na, na vhadzulapo vhe vha ḓikuvhanganya u itela u wana Ṅwana Siwaphiwe Mbambo.  Hezwi zwi sumbedza uri musi maAfrika Tshipembe ri tshi khou shumisana roṱhe ri nga ita phambano kha matshilo a avho vha shaesaho tsireledzo.  Muphuresidennde Vho Jacob Zuma vho ḓivhofha uri Muvhuso u ḓo ḓivhonadza kha u lwa na vhugevhenga kha Masipala Wapo wa Mhlabuyalingana ngei devhula ha KwaZulu-Natal kha zwine zwa kho ḓisa dziphambano vhukati ha maAfrika Tshipembe na Mamozambikwi.Khabinethe i ḓibaḓekanya na Muphuresidennde kha u ṱuṱuwedza zwitshavha zwapo zwa Mhlabuyalingana na mimasipala ya henefho ine ya vha Mkhanyakude, Hlabisa na Jozini kha u vusuludza fulufhelo ḽavho kha mapholisa na u shumisana navho kha u lwa na vhugevhenga vhu pfukekanyaho mikaṋo, nga maanḓa u hombokiwa ha dzigoloi vhuponi uvho. Mihasho ya Vhukati, nga maanḓa wa Mapholisa, Vhupileli, Vhutsireledzi ha Shango, wa Muno, Mveledziso ya Matshilisano na miṅwe vha ḓo dzhenelela nga huhulu nga murahu ha madalo a Muphuresidennde vha tshi khou shumisana na muvhuso wa Vundu na mimasipala.3.4. Musi zwipiḓa zwinzhi zwa shango zwo wana mvula ye ya vha i tshi khou ṱoḓeyesa na kuḓalele kwa madamu ku tshi khou sumbedza u khwinisea zwihulwane, na maṅwe o ḓala nga mulomo, gomelelo ḽine ḽa kha ḓi vha hone Kapa Vhukovhela ḽo kalula naho maano a u vhulunga maḓi a tshi khou shumisiwa.Nyambedzano vhukati ha sekithara dza mihasho ya vhukati na ya mavundu khathihi na mimasipala zwi kati kha u lwisa u fhungudza tshinyalelo. Maḓi a dzula a tshishumiswa tshi ṱahelaho Afrika Tshipembe, na uri vhashumisi vhoṱhe vha maḓi – nga ngomu miṱani kana kha mabindu vha ṱuṱuwedzwa u dzulela u a shumisa nga u vhavhalela.3.5. Khabinethe i ḓibaḓekanya na Muphuresidennde Vho Jacob Zuma kha u fhululedza Muphuresidennde Vho Nana Addo Akufo-Addo vha Riphabuḽiki ya Ghana kha vhuṱambo ha luswayo lwa anivesari ya vhu 60 ya Vhuḓilangi ha Ghana nga ḽa 6 Ṱhafamuhwe 2017.3.6. Khabinethe i ḓibaḓekanya na Minisiṱa wa Vhudavhidzani kha u pembelela vhawini kha shango vha Afrika Tshipembe kha u wina Zwiphuga zwa SADC zwa Nyanḓadzamafhungo.Zwiphuga zwi dzhiela nṱha vhukoni kha zwa vhoramafhungo na u ṱuṱuwedza vhashumi vha zwa nyanḓadzamafhungo kha mashango a re miraḓo kha u vhiga mafhungo ane a tshimbilelana na zwa dzingu u itela u alusa ṱhanganelo na tshumisano ya dzingu.Vha nyanḓadzamafhungo Afrika Tshipembe vha khou rambiwa u ḓiṅwalisa u dzhenelela havho kha Muṱaṱisano wa Zwiphuga zwa SADC zwa Nyanḓadzamafhungo zwa 2017, musi hu sa athu vala nga ḽa 20 Ṱhafamuhwe 2017.3.7. Khabinethe yo nyeṱulelwa nga ha zwo no swikelwaho kha ndugiselo dza 2017 dza u Pembelela miṅwaha ya ḓana ya Vho O.R Tambo fhasi ha thero: “Vhutshilo na Ifa ḽa Vho O.R Tambo”.Mbekanyamushumo ya ṅwaha woṱhe u ya kha shango ḽoṱhe nga vhuphara kha u ḓisa tsivhudzo, zwa pfunzo, u pembela na mitambo ya khuliso zwo livhisa kha u pembela hu hulu ha miṅwaha ya ḓana nga ḽa 27 Tshimedzi 2017 zwine zwa yo fhela mathomoni a Nyendavhusiku 2017 nga zhalinga ḽa khuliso ya muzika ngei Mbizana, Wild Coast Casino.Zwi ḓo vha zwi tshi khou itwa ṅwaha woṱhe zwi tshi khwaṱhisedza u shela mulenzhe ha ndeme he ha itwa nga Vho O.R Tambo kha nndwa ya u lwela u vhofholowa na u wana Mbofholowo na Dimokirasi. Maḓuvha oṱhe a Lushaka na a u Elelwa a 2017 a ḓo shumisiwa sa luvhanḓe lwa u Pembelela Miṅwaha ya Ḓana ya Vho O.R Tambo. Khabinethe i ita khuwelelo kha sekithara dzoṱhe uri mbekanyamushumo dzavho na zwine vha ḓo vha vha tshi khou amba ngazwo vha zwi vhekanye u ya kha thero na zwipikwa zwa u Pembelela Miṅwaha ya Ḓana ya Vho O.R Tambo. 4. U fhululedza4.1. Khabinethe i fhululedza Minisiṱa vha zwa Mupo Vho Edna Molewa‚ vhane vha ḓo nangwa sa Mutshantseḽa wa u thoma wa Yunivesithi ya Dzisaintsi dza Mutakalo ya Sefako Makgatho. 4.2. Khabinethe i khoḓa vhoradzisaintsi vhaṱuku vhaṱanu vha Afrika Tshipembe kha u nangiwa nga Akhademi ya Saintsi ya Afrika Tshipembe, vhane vha khou vha tshipiḓa tsha vhaṅwe vhoradzisaintsi vhaṱuku vha 400 u bva kha mashango a 76 vhe vha nangiwa uri vha shele mulenzhe kha Muṱangano wa vhu 67 wa Nobel Laureate ngei Lindau, kha ḽa Germany.Vhane vha vha Vho Dokotela Hlamulo Makelane, Yunivesithi ya Kapa Vhukovhela; Frederick Malan, Yunivesithi ya Pretoria; Funeka Nkosi, Yunivesithi ya Witwatersrand; Retha Peach, Yunivesithi ya Devhula Vhukovhela, na Vho Dokotela Mark Williams-Wynn, Yunivesithi ya KwaZulu-Natal. Muṱangano u ḓo thoma nga ḽa 25 u swika nga ḽa 30 Fulwi 2017 hune ha khou lavhelelwa uri vhahuliswa vha 31 vha ḓo vha tshipiḓa tsha mushumo uyo. 4.3. Khabinethe i fhululedza tshigwada tsha vhafumakadzi fhedzi vha ṱhoḓisiso u bva Yunivesithi ya Ḓorobo ya Kapa, vha na Vho Gasnat Shaboodien na Vho Sarah Krause, khathihi na vhaṱoḓisisi vha Italy vhe vha wanulusa dzhini ya u farwa nga vhulwadze ha mbilu.Vhutumbuli uvhu vhuswa ha zwa dzilafho vhu na khonadzeo ya u thivhela mpfu dza maḓana dzi vhangwaho nga, na zwi tshimbilelanaho na u ima u rwa ha mbilu ṅwaha muṅwe na muṅwe.4.4. Muhasho wa Mitambo na Vhuḓimvumvusi wa Afrika Tshipembe na vha Tshumelo dza Mbuelo ya Afrika Tshipembe vho avhelwa Tshiphuga tsha u Shumisa Nyambo dzo Vhalaho nga Bodonyangaredzi ya Dzinyambo ya Afrika Tshipembe vho ṱanganyiswa kha khethekanyo ya Sekithara ya Muvhuso/Tshitshavha. Vho wana hei khuliso nga u dzhiela nṱha u lwisa havho u alusa nyambo dzo vhalaho Afrika Tshipembe.4.5. U ṋekedzana vhudzulatshidulo ha khomishini ya Mbumbano ya Afrika ho tshimbilaho zwavhuḓi u bva kha Vho Dokotela. Nkosazana Dlamini-Zuma u ya kha Vho Moussa Faki Mahamat vha Chad. Khabinethe i vha tamela u bvelela tshoṱhe.4.6. Khabinethe i fhululedza Amajita kha kutambele kwavho kha Tshiphuga tsha Dzitshaka tsha Afrika tsha vha Miṅwaha ya Fhasi ha ya 20, ngei Zambia. Vho swika kha mitambo ya phanḓa ha ya makhaulatshele he ngauralo vha thubela Afrika Tshipembe tshikhala kha Tshiphuga tsha Ḽifhasi tsha 2017 FIFA tsha vha Miṅwaha ya Fhasi ha ya 20 tshine tsha ḓo farelwa ngei Tshipembe ha Korea.5. Ndiliso na u tamela mashudu5.1. Khabinethe i livhisa ndiliso dzayo kha miṱa na khonani dza avho vhe vha xelelwa nga matshilo avho kha mililo ye ya fhisekanya madzulo a vhathu a si a tshiofisi Ḓoroboni ya Kapa he zwigidi zwa vhathu vha sala vha si tshe na madzulo.  Muvhuso wo ṱoka madennde mavhili u itela u tshimbidza zwa u ḓiṅwalisa kha avho vhe vha lozwa maṅwalo a vhutsireledzi na uri holo nṋa dzo vulelwa u dzula avho vha si na madzulo, hune zwithu zwa ndeme zwi ngaho maḓi na zwiputo zwa zwiḽiwa zwi khou ṋetshedziwa. Mihasho yo fhambanaho ya muvhuso i khou dzhenelela u itela u ṋetshedza thikhedzo na tshumelo zwine zwi ḓo fhungudza u lemelwa ha zwitshavha. Khabinethe i livhuwa zwiimiswa zwa Thuso na vho ḓiṋetshedzaho vhane vha khou thusa nga mishumo ya u ṱhaḓula afho vhuponi.5.2. Khabinethe i dovha ya tamela ḽizhakanḓila mulwa na tshiṱalula Vho Winnie Madikizela-Mandela u fhola musi vho valelwa vhuongeloni, na u ṱuṱuwedza lushaka u vha elelwa na u vha vhea dzithabeloni khathihi na muṱa wavho nga zwifhinga hezwi.5.3. Khabinethe i ḓibaḓekanya na Muphuresidennde Vho Jacob Zuma kha u tamela mulwelambofholowo Vho Ahmed Kathrada u fhola nga u ṱavhanya kha vhulwadze ho vha faraho. Ndi muthihi wa vhararu vha kha ḓi tshilaho kha Vhasengiswa vha Rivonia, na u ṱuṱuwedza lushaka u vha elelwa na u vha vhea dzithabeloni khathihi na muṱa wavho nga zwifhinga hezwi. Mbudziso:Vho Donald LiphokoVhukwamani: 082 901 0766"
Tshiṱatamennde tsha Muṱangano wa Khabinethe wa ḽa 29 Ṱhafamuhwe 2017,30 Mar 2017,https://www.gov.za/speeches/statement-cabinet-meeting-29-march-2017-30-mar-2017-0000,https://www.gov.za/ve/speeches/statement-cabinet-meeting-29-march-2017-30-mar-2017-0000,"1. U thomiwa ha Mbekanyamushumo dza Muvhuso1.1. Muphuresidennde Vho Jacob Zuma vha ḓo fara Samithi ya Muvhuso Wapo ya vhuraru ya Vhuphuresidende u bva nga ḽa 6 u swika ḽa 7 Lambamai 2017 fhasi ha thero ine ya ri”U Shandukisa Zwipiḓa zwa Masipala u itela Mveledziso ya Vhuhali ya Matshilisano na Ikonomi”.Samithi i ḓo sedza kha u khwaṱhisa sisiṱeme ya muvhuso wapo sa tshipiḓa tsha luṱa lwa vhuvhili lwa mbekanyamushumo  ya U Humela kha zwa Mutheo. Zwiṅwe hafhu, i ḓo dovha ya sedza nyimele i si yone ya madzulele na mipfuluwo ine ya khou isa phanḓa na u kwama matshilo a vhathu vhashu.Maṅwe masia hu katelwa: u fhaṱa zwitshavha zwo dziaho hu u thivhela na u fhungudzazwiwo zwi songo lavhelelwaho; na u vhumbedzela thendelano dza muvhuso u itela u bveledzisa tshanduko ya vhuhali ya matshilisano na ikonomi kha vhuimo hapo.Muvhuso wapo u kwama vhathu vhoṱhe – Khabinete i ita khuwelelo kha vhashumisani vha tshitshavha na vha phuraivethe, tshitshavha zwatsho na tshitshavha tsha mabindu nga vhuphara uri vha tikedze mbekanyamushumo   dzo sedzaho kha u tikedza mimasipala.1.2. Khonfarentsi ya vhuraru ya Vhuendelamashango ha Muvhuso Wapo i ḓo vha hone u bva nga ḽa 3 u swika ḽa 4 Lambamai 2017 ngei Emperors Palace, kha ḽa Gauteng fhasi ha thero ine ya ri: “Vhupulani ha Vhuendelamashango ndi Fhungo ḽa muṅwe na muṅwe.” Khonfarentsi iyi i ḓo sedza kha u alusa vhuendelamashango kha shango nga u ḽi ṱanganya na mavundu oṱhe na nyaluwo ya masipala na maano a mveledziso.1.3. Phaka dza Lushaka dza Afrika Tshipembe (SANParks) dzi ḓo vha na Samithi ya Vhubindudzi ha Vhuendelamashango nga ḽa 4 Lambamai 2017, yo sedza kha zwikhala zwiswa zwa vhubindudzi zwa 55. Kha miṅwaha ya 15 yo fhiraho, SANParks yo engedza tshivhalo tsha vhubindudzi ha Vhufarani ha Tshitshavha na ha Phuraivethe, zwo katelaho vhunzhi ha dzithandela, hu tshi katelwa madzulo, dziresiṱorente, mavhengele, zwiitwa, vhukavhamabufho ha Skukuza na Table Mountain Aerial Cableway.1.4. Muphuresidennde Vho Jacob Zuma, sa Mudzulatshidulo wa Komiti ya Ṱhoho dza Mashango kha Phanele ya Nṱha ya zwa maḓi, vho vula Samithi ya Ḓuvha ḽa Maḓi ya Ḽifhasi ya Mbumbano ya Dzitshaka (UN) na Expo  lwa tshiofisi vha dovha vha rwela ṱari Khanḓiso ya vhu17 ya Muvhigo wa Mveledziso ya Maḓi a Ḽifhasi ya UN, i sedzaho kha mushumo wa ndeme wa ndango ya u lozwea ha maḓi kha ikonomi dzi na mutsindo, zwitshavha zwo khwaṱhaho na u londota mipo i na mutakalo u mona na ḽifhasi.Khabinethe i ṱanganedza muano wa Phanele ya Nṱha ya Maḓi wa u shuma tsinisa na vhakwameaho u vhona uri magemo a elanaho na zwa maḓi a Adzhenda ya 2030 u ya phanḓa wo swikelelwa.Zwipikwa zwa Mveledziso zwi Yaho Phanḓa zwi katela gemo ḽa u kona u vhona uri muṅwe na muṅwe u wana maḓi o kunaho nga 2030, hu tshi khou dzhielwa nṱha fhungo ḽa maḓi kha nndwa ya u fhelisa vhushai ho kalulaho. Maḓi na vhuthathatshili ndi zwone zwiko zwa mveledziso i yaho phanḓa, zwine zwa vha zwa ndeme kha u tshila ha muthu na mupo.1.5. Ofisi ya Thuso ya Lushaka ya Muvhuso yo vulwaho nga Muphuresidennde Vho Zuma nga ḽa 17 Ṱhafamuhwe 2017, zwazwino i khou shuma na uri yo vulela u shuma kha zwa mabindu na vhabindudzi vhoṱhe. I shuma sa fhethu hune ha vha vhukati na nnḓu i fhindulaho zwa mihasho yo fhambanaho musi i tshi ṋetshedza tshumelo dza phurofeshinaḽa kha avho vha ṱoḓaho u thoma mabindu kana u bindudza Afrika Tshipembe. Tshumelo idzi dzoṱhe dzi wanala fhethu huthihi.1.6. Muphuresidennde Vho Jacob Zuma vho engedza tswikelelo ya Komithi ya Dziminisiṱa dza Tshivhalo (IMC) kha Mupfulwo nga u katela Vhalangavundu vhoṱhe na Dzangano ḽa Muvhuso Wapo wa Afrika Tshipembe (Salga) sa miraḓo.Izwi zwi ḓo ita uri hu vhe na u pfana kha zwo sedzwaho khazwo kha masia oṱhe a mupfuluwo hu tshi katelwa mbekanyamaitele ya mupfuluwo ya Afrika Tshipembe, nḓila dzine sekithara dzo fhambanaho dza nga shuma ngayo na muvhuso u engedza mupfuluwo u na vhudziki na u vhona uri hu na vhushaka havhuḓi vhukati ha vhadzulapo na vhabvannḓa.1.7. Musi ri tshi khou khunyeledza Ṅwedzi wa Pfanelo dza Vhathu Khabinethe i livhuwa maAfrika Tshipembe vhe vha vha tshipiḓa tsha bembela ḽa lushaka nga Ḓuvha ḽa Pfanelo dza Vhathu, zwi ḓisaho khuliso kha vhalwela mbofholowo vhashu vho lwaho vha tshi itela vhunzhi ha pfanelo dzine ra ḓiphina ngadzo ṋamusi. Izwi zwi katela mushumo wa u elelwa wa anivesari ya vhu40 ya lufu lwa Vho Bantu Steve Biko.U pembelela vhakundi vha lushaka vhashu zwi vhona uri vhaswa vhashu na mirafho i ḓaho vha ḓivhe na u pfesesa u shela havho mulenzhe na u ḓivha zwe vha vha vha tshi imela zwone.1.8. Ro ṱanziela nyengedzeo khulwane ya tshivhalo tsha khombo dza tshiṱalula nga muvhala, zwi sedziselaho fhasi mitshelo ye ra kaṋa sa demokirasi.Kha ri livhuwe uri ri tshila kha shango ḽi tsireledzaho pfanelo dza vhathu na tshirunzi. Hezwi zwoṱhe zwe ra wana zwi ḓa nga mutengo muhulwane. Vhathu vho lozwa  matshilo avho. Ri songo vhuya ra hangwa u ḓidzima ho itelwaho uri ri wane mbofholowo na demokirasi. Ri tea u isa phanḓa na u fhaṱa Afrika Tshipembe ḽine ḽa ḓo tsireledza pfanelo dza vhathu vhoṱhe, hu si na ndavha uri vha kha vhuimo vhufhio, mbeu kana hune vha bva hone.1.9. Khabinethe i ita khuwelelo kha maAfrika Tshipembe vhoṱhe uri vha vhe tshipiḓa tsha U Pembelela Ḓuvha la Lushaka ḽa Mbofholowo na Ṅwedzi wa Mbofholowo. Ṅwedzi wa Mbofholowo na Ḓuvha ḽa Lushaka ḽa Mbofholowo a swaya u swika ha mbofholowo na demokirasi kha shango ḽashu, na lwendo lwashu lwa u bva kha shango ḽe ḽa vha ḽo ḓala vengo na dziphambano u ya kha tshitshavha tshi fhaṱaho vhumatshelo vhu fanaho.Bembela ḽa Ṅwedzi wa Mbofholowo ḽi alusa Pulane ya Mveledziso ya Lushaka sa bono ḽashu ḽa tshifhinga tshilapfu kha vhafarani u itela u wana Afrika Tshipembe sa zwo sumbedziswaho kha Ndayotewa, Mulayotibe washu wa Pfanelo na ḓivhazwakale ya Thendelanonzwiwa ya Mbofholowo ya 1955.1.10. Khabinethe i ramba vhagudiswa vhoṱhe vha zwikolo zwa sekondari uri vha dzhenelele kha muṱaṱisano wa SADC wa 2017 wa maanea a zwikolo zwa sekondari, une wo vulea kha matshudeni vhoṱhe vha zwikolo zwa sekondari kha dzingu ḽa SADC.Ṱhoho ya Muṱaṱisano wa SADC wa 2017 wa maanea a zwikolo zwa sekondari ndi ""U Ṱanganya Fulufulu ḽi Yaho Phanḓa kha Mveledziso ya Ikonomi ya Dzingu"" Muhasho wa Pfunzo ya Mutheo u ḓo thusa vhagudiswa vhane vha tama u dzhenelela muṱaṱisano wa maanea. Hu ḓo nangiwa maanea mararu kha vundu ḽiṅwe na ḽiṅwe a iswa kha Muhasho wa Pfunzo ya Mutheo nga ḽa 5 Shundunthule 2017. Maanea mararu ane a ḓo wina a ḓo iswa Ofisini Khulwane ya SADC nga ḽa 31 Shundunthule 2017.2. Tsheo dza Khabinethe2.1. Miraḓo ya Khorotshitumbe kha matavhi mararu a muvhuso i ḓo ḓiṱanganya na maAfrika Tshipembe u mona na shango nga Vhege ya u Sedza kha Imbizo ya Lushaka u bva nga ḽa 17 u swika ḽa 23 Lambamai 2017 fhasi ha thero ine ya ri “Roṱhe ri isa Afrika Tshipembe Phanḓa”.Khabinethe i ṱuṱuwedza maAfrika Tshipembe uri vha vhe vhadzulapo vha ḓivhonadzaho nahone vha na vhuḓifhinduleli, vharangaphanḓa vha muvhuso vha dzhenelele kha mbekanyamushumo dzine dza khou thomiwa u itela u khwinisa matshilo a vhathu na u vha hwedza vhuḓifhinduleli. GCIS i ḓo tshimbidza mbekanyamushumo, ine zwidodombedzwa zwayo zwa ḓo wanala kha www.gov.za.2.2. Khabinethe yo tendela ndovhololo ya vhuṱahe ya ṅwaha nga ṅwaha ya Nyito ya Mbekanyamaitele ya Nḓowetshumo (IPAP) 2017/18 ya 2019/20 i ambaho nga ha khaedu khulwane dza nyaluwo ya ikonomi na nḓowetshumo na vhushai ho lumbamaho kha murafho, tshayandingano na vhushayamushumo. Izwi ndi zwa ndeme kha Pulane ya Mbuno dza Ṱahe ya Muphuresidennde Vho Jacob Zuma na uri i elana na mbonalo ya mbekanyamaitele ya Tshanduko ya Ikonomi ya Vhuhali.IPAP yo vha na tswikelelo khulwane kha masia a ndeme a na tshivhalo: u phulusa vhunzhi ha dzifeme na mishumo, u tikedza sekithara dzine dza vha dza ndeme kha bono ḽa Afrika Tshipembe u itela nḓowetshumo dza tshifhinga tshilapfu na u vula zwikhala zwiswa zwa nyaluwo ya ikonomi u itela u fhaṱa kha mbuelo dzashu dzi vhambedzeaho na u sika vhukoni ha nḓowetshumo ya vhuṱaṱisano ha ḽifhasi.Vhatshimbidzi vha IPAP ya 2017-2020 hu katelwa: vhuḓikumedzeli ho engedzwaho kavhili kha Tshanduko ya Ikonomi ya Vhuhali; vhuḓidini vhu yaho phanḓa ha u tsireledza nyaluwo yo kovhiwaho nahone i katelaho; nyengedzeo i ṱavhanyaho ya Mbekanyamushumo ya Nḓowetshumo ya Vharema, na u ya phanḓa na u sedza kha zwa vhashumi ro khwaṱhisa kha zwi ṱumaho sekithara dza phuraimari dza ikonomi kha sekithara dza vhubveledzi na dza tshumelo zwi tshi ḓa na vhuḓidini ho engedzwaho ha mbambadzelannḓa.2.3. Khabinethe yo nyeṱulelwa nga ha mawanwa a saveyi ya 2014/15 ya Tsedzuluso ya Lushaka na Mveledziso ya Tshenzhemo (Saveyi ya R&D).Tshinyalelo Guṱe ya Afrika Tshipembe ya R&D (GERD) yo vha i R29, 345 biḽioni nga 2014/15. Heyi ndi nyengedzeo i linganaho 14.4% ubva kha R25, 661 biḽioni nga 2013/14. Hoyu ndi ṅwaha wa vhuṋa i tshi khou tevhekana musi  GERD i tshi engedzea nga murahu ha u tsela fhasi he ha vha hone nga 2009/10 na nga  2010/11. GERD sa phesenthedzhi ya GDP, tshisumbi tsha ndeme tsha tshititilidzi tsha R&D kha ikonomi, tsho engedzea u ya kha  0, 77% nga 2014/15.Vhubindudzi ho linganaho na ho teaho kha R&D vhu khou ṱoḓea u itela u swikelela ndivho dza Pulane ya Mveledziso ya Lushaka.2.4. Khabinethe i tikedza muvhigo wa u thoma  u ḓaho nga murahu ha miṅwaha mivhili kha Tshiimo tsha Saintsi ya u Shanduka ha Kilima na Thekhinoḽodzhi Afrika Tshipembe.Muvhigo, une zwa ḓo itwa uri u wanale nga vhuḓalo, u ṋetshedza ndingo ya ndeme na tsumbedziso ya vhuvhambedzi ya tsedzuluso ya saintsi ya u shanduka ha kilima na zwi elanaho na khwinisedzo ya thekhinoḽodzhi. Zwi dzhia themendelo dza malo u khwinifhadza tshiimo tsha saintsi ya tshanduko ya kilima na thekhinoḽodzhi Afrika Tshipembe na u vhea shango sa mudzheneleli wa kha  dzhango na ḽifhasi kha saintsi ya u shanduka ha kilima na thekhinoḽodzhi. Hezwi zwi ḓo shumiswa kha u khwaṱhisedza, u leludza na u shumisa maano a lwaho na tshanduko ya kilima.2.5. Khabinethe yo tendela u anḓadziwa ha Maano a Thikhedzo ya Mabindu Maṱuku, a Vhukati na a muelo Muṱukuṱuku (SMME)  a Thekhinoḽodzhi ya Vhudavhidzani ha Mafhungo (ICT) uri tshitshavha tshi bvise vhupfiwa. Ndivho ya Maano aya ndi u bveledza vhudzheneleli ha maano u itela u ṱavhanyisa mveledziso na nyaluwo ya mabindu maṱuku kha sekithara ya ICT, na u tshimbidza nyengedzedzo kha maimo a u takusa na shumiswa ha dziICT nga sekithara guṱe ya mabindu maṱuku.2.6. Khabinethe yo tendela u anḓadziwa ha National E-Strategy uri tshitshavha tshi bvise vhupfiwa.Maano aya a e-Strategy a sumbedzisa bono ḽa mveledziso ya tshitshavha tsha mafhungo a katelaho kha shango ḽo tewaho kha ṱhoḓea dza vhadzulapo, mabindu na sekithara ya tshitshavha. Izwi zwi ṋetshedza luvhanḓe kha maAfrika Tshipembe uri vha ṱanganye thekhinoḽodzhi kha matshilo avho nga nḓila i vhuedzaho tshitshavha nga u angaredza.Ndivho khulwane ndi ya u bveledza tshitshavha tsho tewaho nga nḓivho ya ndondolo ya nḓivho-kati ya vhathu, u shandukisa tshitshavha tsha Afrika Tshipembe na ikonomi zwo ṱoka kha tswikelelo na u shumiswa ha thekhinoḽodzhi dza vhudavhidzani ha mafhungo ha tshimodeni.2.7. Khabinethe yo tendela u anḓadzwa ha National e-Government Strategy and Roadmap uri tshitshavha tshi bvise vhupfiwa.Maano aya a endedza tshanduko ya didzhithaḽa  ya tshumelo ya muvhuso kha tshitshavha tsha didzhithaḽa i katelaho, uri vhadzulapo vha kone u vhuelwa nga zwikhala zwi ṋetshedzwaho nga thekhinoḽodzhi ya didzhithaḽa u itela u khwinisa ndeme ya vhutshilo.Hezwi zwi ḓo shela mulenzhe u ya kha u limuwa ndivho dza Pulane ya Mveledziso ya Lushaka (NDP) khathihi na ndango ya pulane dza Muvhuso na mbekanyamushumo u itela u ṋetshedza tshumelo dza Muvhuso nga nḓila i bveledzaho.2.8. Khabinethe yo tendela Maano a Tsireledzo ya Dzibadani dza Lushaka a 2016-2030. Izwi zwi tandulula khaedu na zwivhana zwo vhonalaho nga Muhasho wa Vhuendi kha u shumisa maano a kale, hu tshi katelwa Maano a Tsireledzo ya Dzibadani dza Lushaka a 2006.Izwi zwi shela mulenzhe kha u bvelela ha tshipikwa tsha NDP tsha u “fhungudza mafuvhalo, dzikhombo, na dzikhakhathi nga 50%  u bva  kha ḽeveḽe dza 2010”. Zwi dovha zwa fhindula ṱhoḓea ya u vhumba  nethiweke ya themamveledziso ya ikonomi i fhindulaho, i bveledzaho na i ṱaṱisanaho u vhona uri hu na themamveledziso yo tsireledzeaho.Khombo dza badani dzi na masiandoitwa a si avhuḓi kha miṱa na zwitshavha vhunga zwi tshi sia vhathu vho lozwa matshilo na u engedza mutsiko kha tsireledzo ya matshilisano na sisiṱeme ya vhuvha havhuḓi ha vhathu.2.9. Khabinete yo tendela u anḓadzwa ha Mvetamveto ya Maano a Sekithara ya Vhuendelamashango ha Lushaka uri tshitshavha tshi bvise vhupfiwa. Hezwi ndi nyaluwo ya vhuendelamashango ha Afrika Tshipembe na mveledziso ya muhanga.Ndivho ya Maano aya ndi u engedza u dzhenelela thwii ha vhuendelamashango kha ikonomi u bva kha R118 biḽioni u ya kha R302 biḽioni nga 2026 nga kha vhupulani ho ṱanganelaho, na u shumiswa ha nyito dza zwo tendelwaho zwa ndeme.U shumiswa ha Maano a Sekithara ya Vhuendelamashango ha Lushaka ho shela mulenzhe kha nyaluwo ya ndeme u ya nga voḽumu dza vhaendelamashango, u dzhenela kha GDP, na tsalelo ya ndeme yavhuḓi ya mbambadzo na u sika mishumo. Luṱa lu tevhelaho lwa nyaluwo lu sedza kha nyaluwo ya vhukateli na tshanduko kha sekithara.2.10. Khabinethe yo tendela Pulane ya Maano a Lushaka (NSP) ya (HIV), Lufhia (TB) na Malwadze a Pfukelaho nga kha Vhudzekani (dziSTI) ya 2017-2022.Phindulo ya Afrika Tshipembe kha vhulwadze ha HIV na TB zwi amba uri mudzulapo wa Afrika Tshipembe zwazwino u a kona u tshila miṅwaha iyaho kha fumi ine ya vha minzhi i tshi vhambedzwa na zwa 2004. Phimo ya u kavhiwa nga HIV zwo tsela fhasi sa mpfu dza TB.NSP ya vhuṋa i ṱoḓa u takusela nṱha u bvelela ngeno hu tshi khou thomiwa maano maswa a u thivhela u kavhiwa huswa, u topola vhathu vho kavhiwaho nga u ṱavhanya uri vha alafhiwe na u londotiwa. I sumbedzisa muhanga wa maano a vhufarani ha sekithara mbili uri hu ṱavhanyiswe mvelaphanḓa ya u fhungudza phimo ya vhulwadze na mpfu dzi ḓaho nga HIV, TB na  dziSTI. Izwi zwi livhanywa na NDP i limuwaho nḓila ine HIV na TB dza vha nayo kha  u ongolowa ha mveledziso ya lushaka.2.11. Khabinethe yo nyeṱulelwa nga ha Muvhigo ya Komiti ya Dziminisiṱa nga mvetamveto ya Muhanga wa Mbekanyamaitele ya Vhuholefhali kha Pfunzo ya Zwikolo zwa Nṱha na Sisiṱeme ya Vhupfumbudzi, zwo itaho themendelo u ya kha mveledziso ya Maano a Muhanga wa Mbekanyamaitele ya Vhuholefhali.Izwi zwi fha mbonelo ya Ndayotewa kha u bvisa zwithivheli zwa u ṱanganya zwigwada zwi kundelwaho sa miraḓo i shelaho mulenzhe kha zwitshavha zwihulwane.  2.12. Khabinethe yo tendela u ṋekedzwa ha Ndango yo Vusuluswaho kha u Dzhielwa nṱha ha Ngudo, Ṱhanziela, Dzidipuḽoma, Dzidigirii na dziṅwe Ndalukanyo dza Akhademiki kha Pfunzo ya Nṱha kha Mashango a Afrika Phalamenndeni uri i themendelwe. Minisiṱa wa Pfunzo ya Nṱha na Vhupfumbudzi vha ḓo vhea tshishumiswa tsho themendelwaho kha Dzangano ḽa Mvelele na Pfunzo ya Sainthifiki ḽa Mbumbano ya Dzitshaka (UNESCO).Ndivho ya Ndango iyi yo Vusuluswaho ndi u ṋetshedza mupo u konisaho u mona na Mashango a Afrika uri hu dzhielwe nṱha ndalukanyo dza pfunzo ya nṱha sa dziṱhanziela, dzidipuḽoma, dzidigirii na dziṅwe ndalukanyo dza akhademiki nga u tendela vhagudiswa, vhoradzipfunzo na vhashumi u mona na dzhango.2.13. Khabinethe yo tendela u anḓadzwa ha Mbekanyamaitele ya Lushaka ya Sisiṱeme ya Mveledziso ya Buḓo ḽo Ṱanganelaho Afrika Tshipembe, uri tshitshavha tshi bvise vhupfiwa.Mbekanyamaitele i ṋetshedza mupo u na khonadzeo ya ṋetshedzo dza Tshumelo ya Mveledziso ya Buḓo nga kha mbekanyamaitele, ndendedzo, phurotokholo, maitele, zwiimiswa, vhuḓifhinduleli ho kovhiwaho na u shumisana. Izwi zwi ḓo ya phanḓa nga u vhona uri vhadzulapo vhoṱhe vha miṅwaha yo fhambanaho, vha swikelela zwidodombedzwa zwa ndeme ya mabuḓo na tshumelo dza mveledziso ya buḓo vhutshiloni havho hoṱhe, uri vha kone u dzhia tsheo dza mabuḓo avho vha na vhuṱanzi ho fhelelaho na tsheo dza matshilo avho dzi itaho uri tshiimo tsha u tholiwa tshi ye nṱha, khathihi na u thusa kha nyaluwo ya ikonomi i yaho phanḓa kha shango na u engedza vhudzheneleli ha tshoṱhe kha mveledziso ya Afrika Tshipembe nga u angaredza.Izwi zwi tshimbilelana na Pulane ya Mveledziso ya Lushaka i themendelaho u aluwa ha ikonomi na u vha  hone ha mishumo, i ṋeaho mishumo kha vha sa shumi, u engedza zwikili zwa mveledziso na tshivhalo tsha matshudeni vho ṱhaphudzaho ngudo dza yunivesithi.2.14. Khabinethe yo nyeṱulelwa nga ha mvelaphanḓa yo itwaho kha U sedzuluswa hafhu ha Sisiṱeme ya Vhulamukanyi ha Vhugevhenga na kha u ita uri  Sisiṱeme ya Vhulamukanyi ha Vhugevhenga i vhe ya tshimodeni nga kha Mbekanyamushumo ya Sisiṱeme yo Ṱanganelaho ya  Vhulamukanyi ha Vhugevhenga.Khabinethe yo tendela muhanga wo ṱandavhuwaho wa mveledziso ya Sisiṱeme yo Ṱanganelaho ya Vhulamukanyi ha Vhugevhenga ine ya ḓo tandulula khaedu na zwikhakhisi kha thevhekano ya ndeme ya vhulamukanyi ha vhugevhenga.Sisiṱeme yo Ṱanganelaho ya  Vhulamukanyi ha Vhugevhenga yo sedza kha u khwaṱhisedza tshumisano na ṱhanganelano ya mazhendedzi a mulayo kha u dzhiela nṱha ndivho ya maano a NDP – a u fhaṱa zwitshavha zwo tsireledzeaho na u sika Sisiṱeme ya Vhulamukanyi ha Vhugevhenga i lwaho na vhutshinyi yo khwaṱha. Hezwi zwi shela mulenzhe kha Mvelelo dza uri Vhathu Vhoṱhe vha Afrika Tshipembe vho, na u pfa vho tsireledzea.2.15. Khabinethe yo tendela u bviswa ha Ḽiṅwalo ḽa Nyambedzano u itela uri ḽi ye kha  tshitshavha zwine zwa ḓo ḓisa mveledziso  ya “muvhuso woṱhe na maitele a matshilisano” Maano a Lushaka a Lwaho na Vhugevhenga.Maano aya o itelwa u tandulula vhugevhenga, hoṱhe kha sekithara ya tshitshavha na ya phuraivethe sa zwo sumbedzwaho kha NDP. Maga o thomiwaho o sedza kha u sika sisiṱeme i lwaho na vhugevhenga yo khwaṱhisa, zwi alusaho tshumisano ya sekithara dzo fhambanaho u mona na sekithara dzoṱhe.2.16. Khabinethe yo tendela Nḓivhadzamulayotibe ntswa kha Mupfuluwo wa Dzitshakatshaka. Hoyu ndi muhanga wa mbekanyamaitele une wa ḓo dededza tsedzuluso nga vhuphara ya mupfuluwo na vhuṅwe vhusimamulayo vhu elanaho.Nḓivhadzamulayotibe i tendela pfanelo ya thangeli ya Afrika Tshipembe uri i  lange u ṱanganedza na nyimele dza vhadzulapo kha vhabvannḓa zwi tshi elana na dzangalelo ḽa lushaka. I ṋetshedza bono ḽa mvelaphanḓa Afrika Tshipembe u engedza mbuelo dza mupfuluwo wa dzitshakatshaka u langwaho zwavhuḓi ngeno hu tshi khou fhungudzwa khohakhombo dzi kwamaho izwo. Mupfuluwo wa dzitshakatshaka u tea u ṱanganedzwa ngeno hu tshi khou lindwa manḓalanga, mulalo na vhutsireledzi.2.17. Khabinethe i tikedza Vhuṱambo ha Mvelo vhune ha ḓo farwa nga Muhasho wa zwa Muno na u tendela uri kha muṅwe na muṅwe ane a vha mudzulapo nga mvelo o katelwa kha u dzhenelela vhuṱambo uvhu. Khabinethe yo dovha ya tendela uri khothe dza madzhisiṱiraṱa, vhukati ha dziṅwe, dzi shumiswe kha u ita vhuṱambo ha Mvelo.Vhuṱambo uvhu vhu ṋetshedza tshikhala tsha u ḓivhisa vhadzulapo vhaswa nga ha pfanelo dzavho na vhuḓifhinduleli na u ita muano wa vhuḓikumedzeli phanḓa ha Minisiṱa. Izwi zwi ḓo shela mulenzhe kha pfananyo ya tshitshavha nga u swaswara ṱhoḓea dza maAfrika Tshipembe dza u ṱanganedza vhabvannḓa vha na bambiri dza u vha vhadzulapo.2.18. Khabinethe yo nyeṱulelwa nga ha mushumo wo itwaho nga Tshigwada tsho Tiwaho tsha Vhafarisa Dziminisiṱa tsha Nḓowetshumo dzo Ṱalifhaho dza Ofisi ya Muphuesidennde. Tshigwada itshi tshine mudzulatshidulo watsho ha vha Mufarisa Minisiṱa wa Ofisi ya Muphuresidennde tshi ṋetshedza  luvhanḓe lwa maano kha vhadzhii vha tsheo muvhusoni, kha tshitshavha zwatsho na sekithara ya phuraivethe u ambedzana nga ha nyito yo ṱanganelaho ine ya ḓo ṱavhanyisa tshanduko kha nḓowetshumo iyi. Zwine ha shumanwa nazwo hu katelwa: phairesi, tsireledzo ya khophiraithi na u pfuka mulayo, zwi re ngomu zwapo na u tambiwa muyani, tsireledzo ya matshilisano hu tshi katelwa u shumiswa ha thekhiniki dza vhoradzitshelede kha miholo u dzudzanya nḓowetshumo kha vhadzheneleli vhakene, u shanduka ha sekithara na mveledziso ya zwikili.Mushumo wa Tshigwada tsho Tiwaho u tikedza Ikonomi ya Musuku ya Mzanzi ya muvhuso, zwi ḓisaho u sikwa ha mishumo, wa  u engedza ndinganyo ya matshilisano na vhuṱaṱisani na u vhambadza vhubindudzi ha fhano hayani kha zwine zwa nga ita uri hu sikwe mishumo. U shuma na vhashelamulenzhe vha nḓowetshumo vhanzhi na kha mihasho ya muvhuso, Tshigwada itshi tsho thoma vhudzheneleli ho vhalaho uri hu honololwe nḓowetshumo dza kushumele nga kha  thevhekano ya ndeme, zwiṅwe zwazwo zwi katela u thomiwa ha Mulayotibe wa Khwinisedzo ya Khophiraithi na Mulayotibe wa Tsireledzo ya Vhashelamulenzhe, khwinisedzo ya u andisa u tshoṱela u itela u lwa na phairesi na zwiṅwe vho.  2.19. Khabinethe yo tendela ṋetshedzo yo sedzuluswaho ya Afrika Tshipembe kha Mbambadzo ya Tshitshavha tsha Meledziso ya Tshipembe ha Afrika (SADC) kha Nyambedzano ya Tshumelo dzi elanaho na zwa u fhaṱa na sekithara ya vhuendi.Hezwi zwi ṱuṱuwedza nyaluwo yapo ya sekithara dza vhuvhekanyandeme hu tshi katelwa u engedza tswikelelo ya zwikhala zwa maraga kha tshumelo dza mbambadzelannḓa ya Afrika Tshipembe.Ndunguluwo ya tshumelo i sumbedzisa ḽiga ḽa ndeme kha u dzhenelela tshoṱhe ha SADC na u shela mulenzhe kha u thomiwa ha maraga wa dzingu une wa ḓo tikedza u thoma na u bvelela ha feme dza dzingu u itela u ḓisa tshumelo kha maraga muhulwane wa dzingu. Hezwi zwi shela mulenzhe kha ndivho dza NDP dza u engedza ṱhanganelo ya ikonomi ya dzingu na mveledziso ya dzhango ya Afrika.2.20. Khabinethe yo tendela u ḓiswa ṱafulani ha thendelano kha Ndango yo Khwaṱhisedzwaho ya Nairobi u itela Tsireledzo, Ndangulo na Mveledziso ya Mupo wa Zwikepeni na kha Phendelashango ya Lwanzhe lwa Vhukovhela ha India, Phalamenndeni.Izwi zwi ṋetshedza mashumele a tshumisano ya dzingu, pfananyo na nyito dzo ṱanganelaho kha dzingu ḽa Vhubvaḓuvha na Tshipembe ha dzingu ḽa Afrika. Hezwi zwi ḓo konisa Vhorankhoṱhiraka uri vha ṱumanye zwishumiswa na vhukoni kha vhunzhi ha vhashumisani na zwigwada zwi na dzangalelo u ya kha u tandulula thaidzo dzo ṱumanaho dza mupo wa zwikepeni na kha phendelashango hu tshi katelwa mafhungo a ndeme a lushaka na mikaṋoni.Thendelano iyi i ḓo fhelisa tshikafhadzo na u vhona uri ndangulo ya mupo wa kha phendelashango na zwikepeni yo dzia zwi kwamaho u vha hone ha zwiḽiwa, mutakalo na u aluwa ha ikonomi.2.21. Khabinethe yo nyeṱulelwa nga ha mvelelo dza Sesheni ya vhu22 ya Khonfarentsi ya Mahoro (COP22) kha Guvhangano ḽa Mbumbano ya Dzitshaka ḽa Tshanduko ya Kilima (UNFCCC), na Sesheni ya vhu12 ya Khonfarentsi ya Mahoro i shumaho sa Muṱangano wa Mahoro kha Phurothokholo ya Kyoto (CMP 12), wo vhaho hone u bva nga ḽa 7 u swika ḽa  18 Lara 2016, ngei Marrakech kha ḽa Morocco.Marrakesh COP 22 wo vha musi wa tshanduko ya ndeme u bva kha miṅwaha ya nyambedzano dzo bveledzaho Thendelano ya Paris u ya kha u thomiwa ha u shumiswa nyito dza thulo. Ndivho dza COP 22 dzo swikelelwa nga huhulu zwi tshi elana na ndango ya Afrika Tshipembe.2.22.  Khabinethe yo tendela Ndango ya nyambedzano ya Afrika Tshipembe uri i shume sa mutheo wa ṱhanganelo ya Guvhangano ḽa Basel, Rotterdam na Stockholm (dziCOP), une wa ḓo farwa u bva nga ḽa 24 Lambamai u swika ḽa 5 Shundunthule 2017 kha ḽa Geneva.Ndivho khulwane ndi u shuma u ya kha ndango ya mupo wo khwaṱhaho wa khemikhaḽa na malaṱwa u itela u katela u ya phanḓa ha mutakalo wa vhathu na mupo.2.23. Khabinethe yo tendela ṋetshedzo ya Muvhigo wa Shango wa u Thoma kha Mulanga wa Dzitshakatshaka kha Ikonomi, Matshilisano na Pfanelo dza Mvelele kha Komithi ya Mbumbano ya Dzitshaka kha Ikonomi, Matshilisano na Pfanelo dza Mvelele.U wanwa ha pfanelo dza ikonomi ya matshilisano zwi ḓisa tshipiḓa tsha ndeme kha Ndayotewa na NDP. U bva tshe demokirasi ya vha hone, Afrika Tshipembe ḽo no ita zwinzhi kha u isa phanḓa na u dzhiela nṱha pfanelo dza ikonomi ya matshilisano a vhathu. Kha miṅwaha ya 18 yo fhiraho ro fhaṱa zwiimiswa zwa demokirasi, ra shandukisa tshumelo dza tshitshavha ra engedza tshumelo dza mutheo, ra dzikisa ikonomi, ra dzhia vhuimo hashu ho teaho kha muṱa wa lushaka. Nga nnḓa ha zwe ra swikelela, vhushai, tshayandingano na vhushayamishumo zwi kha ḓi vha khaedu khulwanesa.3. Milayotibe3.1. Khabiethe yo tendela u thomiwa ha Mulayotibe wa Tshikimu tsha Mbuelo ya Khombo dza Dzibadani, wa 2017 Phalamenndeni. Mulayotibe wo itelwa tshikimu tsha tsireledzo ya matshilisano u itela khuvhabvu dza badani nga u ḓisa mbetshelwa dza tshikimu tshiswa tsha mbuelo ya khombo ya dzigoloi i vhidzwaho Tshikimu tsha Mbuelo ya Khombo dza Dzibadani, tshine tsha khou imela Tshikwama tsha Khombo dza Dzibadani tsha zwino.3.2. Khabinethe yo tendela u anḓadzwa ha Mulayotibe wa u Fhelisa Rizotho dza Overvaal, 2017 uri tshitshavha tshi bvise vhupfiwa. Hezwi zwi fhelisa Mulayo wa vhu123 wa 1997 wa Rizotho dza Overvaal, une wa vha mutheo wa vha vhusimamulayo ha Aventura. Izwi zwi khunyeledza u fhelisa/tsela fhasi ha Aventura.Khabinethe yo dzhia tsheo nga ḽa 22 Ṱhangule 2001 wa u fhelisa rizotho dza Aventura dze dza wanala uri a dzi weli kha ndaka ya Muvhuso.3.3. Khabinethe yo tendela u ḓivhadzwa  ha Mulayotibe wa Khwiniso ya Vhupileli, wa 2017 Phalamenndeni. Mulayotibe u livhanisa Mulayo wa Vhupileli, wa 2002 (Mulayo wa vhu42 wa 2002) na ṱhoḓea dza zwino dza dzanganelo ḽa Muhasho une wa ḓo engedza u shuma nga vhukoni ha Muhasho wa Vhupileli. Khwiniso ndi dza dzanganelo nga mvelo na uri dzi shuma ngomu ha Muvhuso wa Vhupileli.3.4. Khabinethe yo tendela u thomiwa ha Mulayotibe wa Khwiniso ya Tshumelo dza Mulayo, wa 2017 Phalamenndeni.Mulayotibe u khwaṱhisa Mulayo wa Tshumelo dza Mulayo, wa 2014 (Mulayo wa vhu 28 wa 2014) u itela u tandulula mafhungo ane a tou vhonala  na a thekhinikhaḽa ane  a si  a konḓaho nga mvelo.Mulayotibe u langa vhurandelo ha masia a manḓalanga a Khoro dza Mavundu, uri izwo zwi ṋetshedzwe havho vha shumaho kha mulayo fhedzi vha nga ita zwiṅwevho kana vha ita mushumo mukene , uri vha ise phanḓa na u langa mishumo wa dzibannga kha akhaunthu dza ṱhirasiti, u langa tshifhinga tsha Foramu ya Lushaka kha Phurofesheni ya Mulayo na u ṋetshedza datumu ya  u vala sosaithi dza mulayo.4. Mafhungo a  zwino Vhuponi4.1. Muvhuso wo ṱanganedza khaṱhulo ya Khothe ya Ndayotewa kha u badelwa ha mindende. Komithi ya Dziminisiṱa dza Tshivhalo (IMC) kha Vhutsireledzi ha Matshilisano ho Fhelelaho, yo rangwaho phanḓa nga Muphuresidennde Vho  Jacob Zuma yo shuma vhukuma u vhona uri Muvhuso u ise phanḓa na u holela mindende kha vhavhuelwa vha fhiraho 17 miḽioni vho teaho u bva nga ḽa 1 Lambamai 2017.Vhavhuelwa vha wanaho mindende mavhengeleni na dzibanngani vha ḓo hola nga ḽa 1 Lambamai 2017, ngeno vha no shumisa zwiṱitshi zwa SASSA vha tshi ḓo hola u bva nga ḽa 3 Lambamai 2017. Vhaholi vha mindende vha tea u dzhiela nṱha maḓuvha ane vha hola ngao, ane a vha o ṅwalwa kha zwiḽipi zwa mundende wa datumu yo fhiraho, ya Ṱhafamuhwe 2017. Senthara ya luṱingo ya  SASSA ya mahala: 0800 60 10 11 i ḓo vula u itela u thusa vhavhuelwa vhoṱhe vha re na mbudziso. Ndugiselo dzo itwa u vhona uri sisiṱeme ya SOCPEN i vhe hone kha tsedzuluso na khwaṱhisedzo ya tshiimo tsha khumbelo dza mindende.Mbekanyamushumo ya Muvhuso ya thikhedzo ya matshilisano i kha ḓi vha tshiko tsha tsireledzo ya ndeme kha maAfrika Tshipembe vha dzimiḽioni.Tshi tou vha mbilu ya mbekanyamushumo ya muvhuso ya u fhelisa  vhushai, na uri yo thusa kha u vhuedzedza tshirunzi tsha vhathu vhashu. Ri Muvhuso u londotaho, u isaho phanḓa na u lwela u khwinisa nyimelo dza matshilele a maAfrika Tshipembe vhashayatsireledzo, vha kundelwaho na vha sa swikeleli.4.2 Khabinethe i khwaṱhisedza uri pfanelo na tsireledzo dza vhafumakadzi vhoṱhe kha tshitshavha tshashu dzi tea u tsireledzwa. Khombo dza zwino dza u tambudzwa lwa vhudzekani ha vhafumakadzi, nga maanḓa nga vhareili vha thekhisi dzi a vhilaedza.Khabinethe i khoḓa vhafumakadzi vha mihaga vhe vha kona u vhiga khombo idzi na u humbela zwitshavha uri zwi thuse kha u wana vhaiti vha khakhathi dzi lwaho na vhana na vhafumakadzi.4.2. Khabinethe i khwaṱhisedza vhuḓikumedzeli ha Muphuresidennde Vho Jacob Zuma ha mulaedza we vha ṋetshedza kha zwa u Avhelwa ha Vhadededzi ha Lushaka ha vhu17: Zwa uri vhadededzi vha isaho phanḓa na u rwa vhana zwikoloni vha ḓo dzhielwa Maga, hezwi ndi zwiito zwi siho mulayoni na uri vhadededzi vha no pfuka mulayo uyu na u tsitsa tshirunzi tsha tsireledzo ya vhana vha ḓo dzhielwa ndaṱiso. Thaidzo ya u ḓihwala ha vhananyana na vhutshinyi kha zwiṅwe zwa zwikolo, sa dzikhakhathi dza dzigennge, zwidzidzivhadzi, zwikambi na tshutshedzo kana u tambudza nazwone zwi khou dzhielwa nṱha.4.3. Khabinethe yo dzhiela nzhele na u vhilaedzwa nga tshivhalo tshine tsha khou engedzea tsha khombo ya khakhathi ya dzithekhisini dzi re kha zwiṅwe zwipiḓa zwa shango. Vhoṱhe vha shelaho mulenzhe kha nḓowetshumo ya dzithekhisi vha khou ṱuṱuwedzwa uri vha dzhenelele mufhindulano na u wana thandululo ya mafhungo aya uri zwi sa kwame vhanameli vhane vha ḓitika nga tshumelo dzavhonga nḓila i si yavhuḓi.Khabinethe i ita khuwelelo kha sekithara ya vhuendi na mazhendedzi a mulayo uri vha shumisane kha  u fhelisa khakhathi idzi dza thekhisini.4.4. Khabinethe i khou vhilaedzwa tshoṱhe nga u ṱhaselwa ha ofisi ya Muhulwane wa Vhulamukanyi he ha tswiwa khomphyutha dza tshivhalo. Zwiito izwo zwa vhugevhenga zwi rwa mudivhitho wa ndayotewa yashu ya demokirasi na uri a zwi na vhudzulo kha tshitshavha tshashu.Tshigwada tsha Vhutsireledzi na Thivhelo ya Vhutshinyi ha Vhulamukanyi, tsho rangwaho phanḓa nga Muphuresidennde Vho Jacob Zuma tshi khwaṱhisedza vhuḓikumedzeli hatsho kha u lwa na vhutshinyi na u ita khuwelelo kha tshitshavha uri tshi vhige zwiito zwi soliseaho kha manḓalanga o teaho.4.5. Khabinethe i ṱanganedza tsedzuluso ya Khomishini ya Muṱaṱisano kha u pomokedzwa ha vhuḓifari ha upfana mitengo kha sekithara ya zwibveledzwa zwitete na u lindela u khunyelela hayo nga u ṱavhanya. Vhuḓifari vhu si na bono vhu kwama miṱa i kundelwaho na u dzhiela fhasi vhuḓidini ha lushaka ha u engedza u shela mulenzhe ha vhorabulasi vha vharema vhane vha khou bvelela kha makete.Ri khoḓa mushumo wa Khomishini wa u tsireledza na u takusa pfanelo dza vharengi, na zwitshavha zwashu.  4.6. Muhasho wa Vhulimi, Maḓaka na Vhureakhovhe wo humbela manḓalanga a Brazil uri vha ṋetshedze mafhungo a tshiofisi  na mutevhe wa zwo no thomiwaho zwe zwa topolwa kha fhungo ḽi kwamaho ṋama i songo tsireledzeaho ine ya khou iswa kha mashango o fhambanaho, ane a nga katela Afrika Tshipembe.Manḓalanga a Brazil o tsivhudzwa uri vha imise u vhambadzela nnḓa ṋama idzo u swika fhungo iḽo ḽi tshi lugiswa nga nḓila ine ya ḓo fusha Manḓalanga a vha shumaho na Zwifuwo  Afrika Tshipembe.4.7. Muphuresidennde Vho Jacob Zuma vho laela Mbulungo yo Khetheaho ya Tshiofisi ya MunnawaVhaṋe wa Rivonia Treason Trialist na mulwela mbofholowo wa Afrika Tshipembe ḽo vhofholowaho nahone ḽa demokirasi, Vho Ahmed “Kathy” Kathrada.Khabinethe i ḓibaḓekanya na Muphuresidennde Vho Zuma kha u isa ndiliso dzi bvaho vhudzivhani ha mbilu kha mushumisani navho, minisiṱa wa kale wa Mabindu a Tshitshavha Vho Mme Barbara Hogan, muṱa wa ha Kathrada na haya havho ha polotiki, African National Congress, ye Vho Uncle Kathy vha i shumela vhukuma u swika vha tshi vha mualuwa.Hu ḓo vha na mushumo wa u vha elewa wa tshiofisi na uri zwidodombedzwa zwawo zwi ḓo lugiswa zwa ḓivhadzwa nga tshifhinga tsho teaho.4.8. Khabinethe i livhisa ndiliso dzayo kha muṱa na khonani dza mutumbuli wa  Bloemfontein Celtic Vho Dokotela Petrus Rantlai Molemela. Ifa ḽavho ḽa buḓo ḽo khetheaho nahone ḽi ṱhonifheaho kha vhulangi ha bola ya milenzhe ya Afrika Tshipembe ho shela  mulenzhe kha mitambo na mveledziso ya tshitshavha.4.9. Khabinethe i livhisa ndiliso dzayo kha muṱa na vhafunwa vha mutambi wa matambwa ḽizhakanḓila na mubveledzi wa fiḽimu Vho Joe “Sdumo” Mafela vhane vha ḓivhiwa sa ‘Sdumo’. Vha ḓo humbuliwa kha u shela havho mulenzhe nga nḓila khulwane kha mvelele ya mbonalelo ya shango ḽashu.5. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.5.1. Bodo ya Zhendedzi ḽa Tshanduko ya Thekhinoḽodzhi:a) Vho Edward Christian Kieswetter (Mudzulatshidulo);b) Vho Dokotela Steven Lennon;c) Vho Joy Sebenzile Matsebula;d) Vho Thabiso Ramasike;e) Vho Fuzlin Levy-Hassen;f) Vho Patience Lethabo Mlengana;g) Vho Mzwandile Madikizela;h) Vho Dokotela Jan van de Loosdrecht;i) Vho Dokotela Judy Coates; naj) Vho Phrofesa Roy Marcus.5.2. Bodo ya Vhalangi vha Postbank:a) Vho Boitumelo Mothelesi;b) Vho Edward Netshivhulana;c) Vho Leonora Noluphumzo Noxaka;d) Vho Ashley Cavel Seymour; nae) Vho Mark Barnes.5.3. U tholwa hafhu ha Vho Nomsa Motshegare sa Muofisiri Mulanguli Muhulwane wa Ndango ya Zwikolodo ya Lushaka.5.4. Vho Zodwa Ntuli sa Khomishinara wa Khomishini ya Manḓafhadzo ya Ikonomi yo Tewaho kha Vharema.5.5. Companies Tribunal:a) Vho Advokheithi  Mohammed Alli Chicktay (Mudzulatshidulo);b) Vho Bongekile Zulu;c) Vho Ishara Kamini Bodasing;d) Vho Lindelani Daniel Sikhitha;e) Vho Phrofesa Petrus Albertus Delport (vho tholwa hafhu);f) Vho Maake Francis Kganyago (vho tholwa hafhu);g) Vho Khashane Manamela (vho tholwa hafhu);h) Vho Lucia Glass (vho tholwa hafhu);i) Vho Khatija Tootla (vho tholwa hafhu); naj) Vho Matshego Jacqueline Ramagaga.5.6. Bodo ya Khomishini ya Dziḽothari ya Lushaka:a) Vho Phurofesa Ntshengedzeni Alfred Nevhutanda;b) Vho Advokheithi William Elias Huma;c) Vho Doris Dondur;d) Vho Muthuhadini Alfred Madzivhandila;e) Vho Yaswant Narotham Gordhan; naf) Vho Zandile Nkonyane (muimeleli wa dti)5.7. Mazhendedzi a Phaḓaladzo ya Mukovho a Bodo ya Khomishini ya Dziḽthari ya Lushaka:a) Vho Ndileka Eumera Portia Loyilane;b) Vho Iveda V Kayser Smith;c) Vho Chickey Silvy Mofet-Mubu; nad) Vho Jeffrey Du Preez.5.8. Vho Jeremiah Lengoasa sa Muofisiri Mulanguli Muhulwane wa Tshumelo ya Mutsho wa Afrika Tshipembe.Mbudziso:Vho Donald LiphokoVhukwamani: 082 901 0766 "
Tshiṱatamennde tsha Muṱangano wa Khabinethe wa ḽa 26 Lambamai 2017,28 Apr 2017,https://www.gov.za/speeches/statement-cabinet-meeting-26-april-2017-28-apr-2017-0000,https://www.gov.za/ve/speeches/statement-cabinet-meeting-26-april-2017-28-apr-2017-0000,"Khabinethe yo ṱangana ngei Union Buildings nga Ḽavhuraru ḽa 26 Lambamai 2017, nga madekwana a ḓuvha ḽe ha vha hu tshi khou vuwa hu tshi pembelelwa Ḓuvha ḽa Mbofholowo ya lushaka ya vhu 23. Muphuresidennde Vho Jacob Zuma vho vha vhone mulanga muṱangano wa Khabinethe, we ha dovha hafhu ha ṱanganedzwa Miraḓo miswa ya Khorondangi vhane vha khou dovha u ḓadzisa vhurangaphanḓa vhu re hone zwino kha muvhuso kha u ranga phanḓa matshimbidzele a Mbekanyamushumo ya Nyito ya muvhuso ya tshanduko ya ikonomi nga vhuhali na nyaluwo ya ikonomi ya matshilisano yo katela. 1. Tsheo dza muvhuso1.1. Khabinethe yo tendela Muhasho wa Zwa Vhulimi, Vhusimamiri na Vhufuwakhovhe u vha ṋemuṱa wa khonfarentsi ya World Aquaculture Society ngei Cape Town u bva nga ḽa26 u swika 30 Fulwi 2017.Hezwi zwi engedza kha Operation Phakisa Aquaculture Lab ine yo livhiswa kha u engedzedza nyaluwo ya vhufuwi ha maḓini kaṱanu miṅwahani miṱanu i ḓaho u bva kha thani dza 4 000 u ya kha dza 20 000, u sika mishumo ya 15 000 na u engedzedza u shelamulenzhe ha vhufuwi ha maḓini kha Zwibveledzwa Zwapo (GDP).Vhufuwi ha maḓini ṋetshedza tshikhala tshavhuḓi tsha vhubveledzi ha khovhe ho fhambanaho u fusha ṱhoḓea dzapo, u kuvhanganya zwiḽiwa, zwikhala zwa u isa zwibveledzwa mashangoni a nnḓa na u sika mishumo. U fara khonfarentsi zwi ḓo anḓadza sekhithara, u alusa vhubindudzi nga sekhithara ya phuraivethe na u anda ha vhaṋei, na u thusa kha u ṱavhanyedzisa mveledziso ya vhufuwi ha maḓini hapo nga mihumbulo u bva kha maano a vhufuwi ha maḓini u bva kha maṅwe mashango.1.2. Khabinethe yo tendela u thomiwa ha Komithi ya Dziminisiṱa dza Tshivhalo (IMC) u langula na u ṋetshedza maano a matshimbidzele a u dzudzanya na u fara Samithi ya Ṱhoho dza Mashango na Mivhuso ya vhu 37 ya   Mveledziso ya Zwitshavha Zwazwo zwa Tshipembe ha Afurika (SADC) ine ya ḓo farwa nga Ṱhangule 2017.Samithi ya SADC i ḓo vha yo ḓisendeka fhasi ha ṱhoho “Vhufarisani na Sekhithara ya Phuraivete kha u Bveledzisa Nḓowetshumo na Miduba ya Mishumo ya Dzingu”, u ombedzela ṱhoḓea ya u dzhia maga nga ha zwivhumbi zwa ndeme kha u tshimbidza na u swikelela Maano a Nḓowetshumo na Pulane ya Nyito ya SADC.Afurika Tshipembe ḽi ḓo shumisa vhuimo haḽo ha u vha Mudzulatshidulo wa SADC u ita nga vhuṱali u bveledza phanḓa madzangalelo a lushaka a shango sa zwe a ṅwalwa kha Pulane ya Mveledziso ya Lushaka na u kwaṱhisa zwikhala zwa ikonomi zwa dzingu na zwi no elana na vhutsireledzi.1.3. Muhasho wa Vhutsila na Mvelele u ḓo fara tshipiḓa tsha vhuraru tsha Ṅwedzi wa Afurika nga Shundunthule 2017.  Hezwi ndi nḓila ine Afurika Tshipembe ḽa khou shelamulenzhe ngayo kha u pembela ha dzingu u bva kha Dzangano ḽa Vhuthihi Afurika ḽe ḽa thomiwa nga ḽa 25 Shundunthule 1963 u ya kha Mbumbano ya Afurika ḽa zwino, na zwiimiswa na mbekanyamushumo dzaḽo.U pembelela Ṅwedzi wa Afurika zwi shelamulenzhe kha u fhelisa masiandaitwa a vhukoloni kha dzhango ḽa Afurika nga thandela dzo fhambanaho dza muvhuso na dza madzangano a vhadzulapo fhasi ha ṱhoho: “Ṅwaha wa Vho OR Tambo:  U fhaṱa Afurika ḽa Khwine na Ḽifhasi ḽa Khwine”Ṅwedzi wa Afurika u shelamulenzhe kha khuwelelo ya Pan African ya vhuthihi na tshumisano ya Afurika, wa dovha hafhu wa shumiswa sa tshikhala tsha u ṱola mvelaphanḓa yo no itiwaho u swikelela Adzhenda 2063 nga Mashango oṱhe a re Miraḓo Mbumbano ya Afurika.  Mbekanyamushumo ya muvhuso ya ṅwedzi woṱhe, ine ya ḓo wanala kha www.gov.za, i navha u fhira sekhithara ya vhutsila na mvelele kha u kuvhatedza shelamulenzhe nga Muvhuso wa Afurika Tshipembe nga kha zwi kwamaho ikonomi, poḽotiki na zwa matshilisano kha mveledziso ya shango. Hu na u pembela na u ngudo kha zwine zwa ḓo vha zwi tshi khou itwa na kha nyambedzano idzi, na u dovha hafhu zwa vha na mbuelo dza poḽotiki na dza ikonomi kha vhathu vhoṱhe vha Afurika Tshipembe na dzhango ḽoṱhe uri vha kone u pembelela Vhu Afurika na u ḓivhofha hafhu u fhaṱa zwitshavha zwo ḓisendekaho nga mikhwa ya vhuḓi na milayo ya Tshiafurika.1.4. Khabinethe yo nyeṱulelwa kha u vha ṋemuṱa ho tshimbilaho zwavhuḓi ha muṱangano wa International Federation of Library Associations Madzangano a Feḓeresheni ya Ḽaiburari dza Lifhasi (IFLA) na Zwiimiswa zwa Ḽaiburari Ḽifhasi dza Ṅwaha nga Ṅwaha na Khongirese ya Mafhungo ye ya farelwa Afurika Tshipembe, Cape Town u bva nga ḽa 15 u swika 21 Ṱhangule 2015.Mulevho wa IFLA wa Cape Town u ḓo ṋetshedzwa Dziminisiṱa dza Mvelele dza Mbumbano ya Afurika u tendelana nayo, u i tikhedza na u shuma ngayo. Muhasho wa Vhutsila na Mvelele u ḓo khwaṱhisa u lwisa u alusa mvelele ya u vhala Afurika Tshipembe.   2. Matshimbidzele a Mbekanyamushumo dza Muvhuso2.1. Vho Minisiṱa wa zwa masheleni Vho Malusi Gigaba vho khwaṱhisedza vhuḓiimiseli ha muvhuso ha u khwaṱhisa ikonomi nga u fara nyambedzano dze dza tshimbila zwavhuḓi na vhabindudzi na zwitshavha zwa ḽifhasi zwa masheleni musi vhe madaloni avho ngei United States of America, vhe Miṱanganoni ya Luṱavula ya International Monetary Fund na Bannga ya Ḽifhasi. Minisiṱa Vho Gigaba vho dovha hafhu vha ambedzana na vhabindudzi vhapo na Komitindangi ya Tshipentshela ya Nedlac ine mudzulatshidulo wayo ndi Muthusa Muphuresidennde Vho Cyril Ramaphosa.Nyambedzano dzi khwaṱhisedza uri mbekanyamaitele dza muvhuso dze dza ḓi sendeka kha u shumisa masheleni nga ngona na ndango ya khwaṱhaho ya tshikolodo sa zwe zwa sumbedzwa kha Mugaganya wa Lushaka wa 2017 a dzi nga shandukiswi.Muvhuso u ita khuwelelo kha sekhithara dzoṱhe u farisana na muvhuso na u engedza vhuḓifhulufheli na u isa ikonomi kha nyaluwo yo katelaho nahone yo ḓiimisaho.  2.2. U thomiwa ha Zounu yo Khetheaho ya Ikonomi ya Maluti-A-Phofung (MAP-SEZ) nga Muphuresidennde Vho Jacob Zuma ngei Tshiame, Harrismith, Vhubvaḓuvha ha Free State, nga ḽa 25 Lambamai 2017 zwi sumbedza u ṱuṱuwedza nga muvhuso mveledziso ya nḓowetshumo ine ya vha ya khoṋo kha u bvelela na mvelaphanḓa ha ikonomi ya lushaka ya tshifhinga tshilapfu.   Sekhithara dza ndeme dza MAP-SEZ ndi vhuendi, vhubveledzi ha zwa vhulimi, vhuendedzi ha zwimveledzwa, ICT, zwa mishonga na vhuṅwe vhubveledzi vho. Hezwi zwi sika zwikhala kha vhubveledzi na kha vhupo ha makwevho a dzitshaka na dzingu na u engedzea ha zwimbeledzwa Masipalani wa Maluti-A-Phofung.U rwelwa ṱari ha SEZ ho ita uri tshivhalo tsha Zounu dzo Khetheaho dza Ikonomi kha shango dzi vhe malo. U swika zwino Mbekanyamushumo ya SEZ yo no kunga vhubindudzi vhu no fhira R9.5 biḽioni.   Dzo sika mishumo thwii ya 10 000 na miṅwe yo ḓaho ngayo ya 65 000. Zounu dzo Khetheaho dza Ikonomi dzi isa phanḓa na u shelamulenze kha u kunga Vhubindudzi Thwiii u Bva Mashangni a Nnḓa (FDI).U rwelwa ṱari ha MAP-SEZ ya hekhithara dza 1038 ndi tshipiḓa tsha ndeme kha matshimbedzele a Pulane ya Nyito ya Mbekanyamaite ya zwa Nḓowetshumo ine yo hwedza vhuḓifhunduleli Zounu dzo Khetheaho dza Ikonomi u ṱavhanyedzisa mveledziso na nyaluwo ya ikonomi yapo kha madzingu o tiwaho kha shango.2.3. Khabinethe yo ṱanganedza Muvhigo wa 2017 wa A.T. Kearney wa Vhuḓifhulufheli ha Vhumbindudzi Thwii u bva Mashangoni a Nnḓa, une wa sumbedza uri Afurika Tshipembe ḽi kha vhuimo ha 25 ho sedzwa fhethu hu no kungesa vhubindudzi u bva mashangoni a nnḓa kha ḽifhasi, ngeno ḽi kha vhuimo ha u thoma kha Dzango ḽa Afurika.Afurika Tshipembe ḽo dovha ḽa vhuya hafhu kha mutevhe uyu une wa ganḓisa mashango a 25 lwa u tou thoma u bva 2014. Ḽi kha mutevhe uyo na maṅwe mashango ane a khou bvelela u fana na China (3rd), India (8th); Brazil (16th) and Mexico (17). Tshiimo itshi kha mutevhe tshi sumbedza uri maano a vhufarisani na vhabindudzi u bva mashangoni a nnḓa zwi khou engedzedzea na u sumbedza uri maano a shango a mveledzeso a khou aṋwa mitshelo. Kwiniso kha mbonelophanḓa ya ikonomi ya tshifhinga tshipfufhi na vhubindudzi ha tshifhinga tshilapfu kha sekhithara ya mveledziso zwo ambiwa sa zwone zwithu zwa ndeme zwo khwinisa vhuimo ha Afurika Tshipembe kha Mutevhe.2.4. Kha muṅwe muvhigo, wa zwino zwino wa 2016 wa Tshikala Vhubindudzi Afurika u no bva kha sia ḽa ṱhoḓisiso ḽo ḓiimisaho nga ḽoṱhe ḽa Quantum Global, wo vhea Afurika Tshipembe kha vhuimo ha vhuṋa ho sedzwa fhethu hune ha kunga vhubindudzi Afurika. Ḽi murahu ha Botswana, Morocco na Egypt. Afurika Tshipembe ḽo wana zwikoro zwavhuḓi kha zwivhumbi zwa nyaluwo ya GDP, u leluwa u ita bindu shangoni na u vha na tshivhalo tsha vhathu tsho linganelaho.    U vha shango ḽine ḽa nangea nahone ḽi kungaho vhubindudzi, zwo dovha hafhu zwa ombedzelwa nga Muvhigo wa Mbonalo ya Ikonomi Afurika wa 2016, we wa vhea Afurika Tshipeme kha vhuimo ha vhuṋa vhukati ha mashango o no khou rangaphanḓa kha u vha fhethu hune ha ṋangea u ita vhubindudzi Afurika nga 2015, murahu ha Egypt ($10.2 biḽioni), Mozambique ($4.7 biḽioni) na Morocco ($4.2 biḽioni) na $3.6 biḽioni vhubindudzi u bva mashangoni a nnḓa. Afiurika Tshipembe ḽi khou bvelaphanḓa na u fhaṱa mutheo waḽo wo kwaṱhaho wa zwa masheleni na zwa mabindu nahone ḽi kha vhuimo ha 47 kha mashango a 138 Foramu ya Ikonomi ya Ḽifhasi Ḽifhasini ya Tshikala Vhuṱaṱisani Ḽifhasi ya 2016/17.  2.5. Foramu ya Ikonomi ya Ḽifhasi nga ha Afurika ya vhu27 i ḓo farelwa Albert Luthuli International Convention Centre ngei Durban u bva nga 3 u swika 5 dza Shundunthule 2017 fhasi ha ṱhoho: “U swikelela Nyaluwo Nyangaredzi: Vhurangaphanḓa vhu re na Vhuḓifhinduleli na Vhufhinduli”Khabinethe i ṱanganedza tshikhala tsha Afurika Tshipembe tsha u vha tshipiḓa tsha nyambedzano dza zwikhala zwa vhukoni ha vhubindudzi, U ṱanganela ha dzingu ho tivhaho na u vusulusa ha mbofho dza u swikelela nyaluwo na mveledziso i vusuludzeaho Afurika.Afurika ndi hayani ha dziṅwe dza dzi ikonomi dzine dza khou aluwa nga luvhilo nahone dzo kungalo dzangalelo ḽinzhi u bva kha vhabindudzi ḽifhasini.  Afurika Tshipembe ḽi na ikonomi yo fhambanaho kha dzango nahone ḽi na tshipiḓa tsha ndeme kha u bveledzisa Afurika.2.6. Mbofho vhukati ha Afurika Tshipembe na Oman ya u khwaṱhisa vhushaka ha mbambadzo, ye ya swikelelwa kha foramu ya zwa mabindu nga ḽa 27 Ṱhafamuhwe 2017 vhukati ha Minisiṱa wa Muhasho wa Mbambadzo na Nḓowetshumo Vho Rod Davies na Vho Dokotela Ali Bin Masoud Al-Sunaidy vha Omani, i ḓo ita uri vhoramabindu vha Afurika Tshipembe vha kone u dzhia zwikhala zwine zwa khou ṋetshedzwa nga Oman, nga maanḓa zwa vhulumi na nḓowetshumo dza zwibveledzwa zwa vhulimi.Zwiṅwe hafhu, tshipikwa tsha vhubindudzi nga Muhasho wa Mbambadzo na Nḓowetshumo Ghana na Nigeria vhukati ha ḽa 20 na ḽa 25 Ṱhafamuhwe, ho dovha hafhu ha shela mulenzhe kha u topola na u sika mimaraga ya vhuvhambadzela nnḓa nnḓa u itela u itela ndemenyingwa ya tshumelo na zwibveledzwa zwa Afurika  Tshipembe. Zwi dovha hafhu zwa vhambadza zwibveledzwa, tshumelo dzi ṋetshedzwaho nga Afurika Tshipembe na u sika zwikhala zwa vhufarisani vhukati ha tshitshavha tsha vhoramabindu mashangoni o fhambanaho.U engedza mbambadzo kha dzhango na u ṱuṱuwedza vhufarisani na vhafarisi vha Afurika zwi nga fhungudza vhushayi, zwa engedza nḓisedzo ya makwevho, mveledziso ya nḓowetshumo na u sika mishumo minzhi, ine yavha ya ndeme kha mveledziso ya ikonomi Afurika.2.7. Vho Minisiṱa vha Mveledziso ya Mabindu Maṱuku, Vho Lindiwe Zulu vho ranga phanḓa vhurumelwa ha Afurika Tshipembe kha foramuni ya zwa mabindu ya Estonia he Tshemba ya Mabindu na Nḓowetshumo ya Afurika Tshipembe ya vha yone ṋemuṱa. Ikonomi ya Estonia yo itwa nga 90% ya SMMEs, nahone vhufarisani na Afurika Tshipembe vhu ḓo khwaṱhisa vhuḓiimiseli ha muvhuso u sika mishumo na u bveledza mabindu maṱuku, a vhukati na mahulwane (dziSMME).2.8. U kona u konḓelela ha sekhithara yashu ya vhulimi ho tikedzwaho nga  sisiṱeme dza tsivhudzo na ṱhoḓisiso, naho ho  vha hu na Tshivhungu tsha Fall Army na gomelelo,  zwo vhonala nga tshikalo tsha mavhele tsho anganyelwaho tsha 2017, tshine tsha vha 84% nahone ndi tshihulwane kha khaṋo ya zwiliṅwa ya 2016, ye ya vha khaṋo ṱhukhusa u bva 2017. Mavundu a tevhelaho mararu Free State, Mpumalanga na Devhula Vhukovhela ndi a ndeme kha u bveledza mavhele nahone o lavhelelwa u bveledza 82% ya khaṋo nga 2017.Tshikalo tsha khaṋo ya mavhele a u rengisa tsho lavhelelwaho ndi 14,324 miḽioni wa dzithani, tshine tsha vha 2,91% (405 050 thani) nga vhunzhi kha tshivhalo tshe tsha vha tsho anganyelwa kale tsha 13,918 miḽioni wa dzithani. Vhupo ho anganyelwaho ha u lima mavhele a u rengisa hu kha ḓi vha 2,629 miḽiono wa dzi hekhithara, ngeno khaṋo yo lavhelelwaho i 5,45 wa dzithani kha hekhithara nthihi.2.9. Vhuḓiimiseli ha muvhuso kha u khwaṱhisa, u mveledzisa, na u vula zwikhala zwa u swikelela pfunzo dza yunivesithi, zwi vhonala nga u engedzedzea ha tshivhalo tsha matshudeni kavhili miṅwahani yo fhiraho ya 20. Hezwi zwo khwaṱhisedzwa nga Minisiṱa wa Pfunzo ya Nṱha na Vhugudisi, Vho Dokotela Blade Nzimande vhe vha ḓivhadza uri muvhuso u khou ya u shumisa masheleni a linganaho R 7 biḽioni miṅwahani mivhili i no khou ḓa kha zwa vhudzulo ha matshudeni, ḽaborothari, thekhinoḽodzhi ya vhudavhidzani, na dziṅwe themamveledziso dzo teaho, na u lugisa ho teaho na u dovha hafhu ha hudzwa yunivesithi ntswa.Kha miṅwaha miṱanu iḓaho, masheleni maṅwe a linganaho R 2,5-biḽioni a ḓo shumiswa kha dziyunivesithi dzi no shaya zwo itwa nga ḓivhazwakale u dzi thusa u swikelela vhukoni hadzo ha akhademi ho khunyelelaho.U avhela masheleni kha themamveledziso, ho katelwa u funza, zwikhala zwa ṱhoḓisiso, zwishumiswa na vhupo ha vhuḓi ha u dzula matshudeni ndi zwa ndeme u ri yunivesithi dzi kone u swikele vhurumelwa hadzo ha u maanḓafhadza.2.10. Minisiṱa wa Vhashumi, Vho Mildred Oliphant, vha ḓo rangaphanḓa fulo ḽa u tsivhudza ḽa Ṅwedzi wa Lushaka wa Vhashumi wa 2017 ḽine ḽa ḓo farwa nga fhasi ha thero “Kha vha ḓivhe pfanelo na vhuḓifhinduleli havho sa nḓila ya u alusa u tevhedza nga huhulu”.Fulo ḽi ḽi ḓo alusa tshikalo tsha tsivhudzo kha vhashumi vha Afurika Tshipembe nga pfanelo dzavho na vhuḓifhinduleli havho. Ḽi ḓo dovha hafhu ḽa sumbedza zwe zwa swikelelwa nga vhashumi Afurika Tshipembe na u ṱola nḓila ine milayo ya vhashumi ya khou tevhedzwa ngayo. Kha ṅwedzi uyu hu ḓo vha na ṱholo dzi so ngo lavhelelwaho kha sekhithara dzine dza ḓivhelwa u pfuka milayo.Muvhuso wo phasisa milayo ya u lwa na u sa lingana ho kalulaho na khethululo i si ya vhuḓi ye ra i sielwa. Kha ṅwongo wa milayo ya vhashumi ndi u sala murahu u alusa mveledziso ya ikonomi, u kovhekana ha zwikhala tshitshavhani, vhudziki kha vhashumi, na u vha na dimokirasi mishumoni. Khabinethe i khou ita khuwelelo kha sekhithara dzoṱhe u ita tshipiḓa tshadzo tsha u dzhia maga u itela u lwa na u sa lingana ha murahu nga u dzhia maga ho sedza u ongolowa ha tshanduko mishumoni.2.11. Muvhuso wo thoma nga National Imbizo Focus Week ya vhu6 kha vhulanguli vhuno u bva nga ḽa 17 u swika 23 Lambamai 2017.  Vhege yo vha yo anda nyambedzano vhukati ha miraḓo ya vhulanguli na vhadzulapo nahone i shela mulenzhe kha pulane ya muvhuso yo angalalaho ya u khwinisa matshilo a vhadzulapo. Muvhuso u fhululedza zwitshavha zwe zwa dzenela kha izimbizo idzi na vhashumeli vha muvhuso shango ḽoṱhe, hu na ndavhelelo ya u dzhia maga a u tandulula khaedu dza tshumelo ya tshitshavha na u ṋetshedza vhutshilo ha khwine kha vhoṱhe.Dziṅwe dza izimbizo dzo katela: u thomiwa ha Senthara ya Zwamabindu ngei khoḽidzini ya Goldfield TVET i re Welkom, Free State nga Vho Minisiṱa wa Mveledziso ya Mabindu Maṱuku, Vho Lindiwe Zulu. Senthara i shela mulenzhe kha u lwa na khaedu dza u shaea ha mishumo kha vhaswa nga u ṋetshedza vhaswa thikhedzo yo teaho vha tshi kha ḓi vha vhaswa kha lwendo lwavho lwa vhubindudzi. Ho vha na nyambedzano dza 34 shangoni ḽoṱhe.3. Mafhungo a Zwino kha shango3.1. Muphuresidennde Vho Jacob Zuma vho ranga phaḓa bembela ḽa vhu 23 ḽa  Ḓuvha ḽa Mbofholowo nga ḽa 27 Lambamai 2017 fhasi ha ṱhoho: “Ṅwaha wa Vho OR Tambo: U shumisana u tivhisa dimokirasi na u fhaṱa  zwitshavha zwo tsireledzeaho nahone zwi si na vhugevhenga”.Nyambedzano ya Muphuresidennde ngei Manguzi, Umhlabuyalingana ndi tshipiḓa tsha fulo ḽa lushaka ḽa u lwa na vhugevhenga, nahone ndi u sala murahu ho sedzwa Mbekanyamushumo ya Vhuṱoli ya Muphuresidennde ya Siyahlola ye ya vha hone nga Ṱhafamuhwe 2017. I sumbedza ṱhoḓea ya u dzhia maga nga u ṱavhanya lwa na vhugevhenga vhune ha kwama na mashango maḽedzani nga maanḓa u hombokwa ha goloi. Muvhuso u khou shuma nga maanḓa vhuponi uvhu u fhelisa vhugevhenga na u shuma na maṅwe mafhungo ane a bva kha tshitshavha tsha Umhlabuyalingana, ho katelwa na khaedu u mona na Isimangaliso Wetland Park.U pembela uhu hu sumbedza zwe shango ḽa kona u zwi swikelela u bva 1994 nahone ri sa khou hangwa mushumo u ne wa kha ḓi tea u itiwa u fhaṱa Afurika Tshipembe ḽo faranaho zwa vhukuma, ḽi si na khethululo, ḽi si na u ṱalula nga mbeu, ḽa dimokirasi nahone ḽi ne ḽa khou bvelela. Nga ṅwedzi uyu wa Mbofholowo ri pembelela u shela mulenze kha mbofholowo na dimokirasi, nga Muphurusidennde wa kale wa ANC na muhali wa Lushaka Vho Oliver Reginald Tambo, vhe vha vha vha tshi ḓo vha vha tshi khou fara miṅwaha ya 100 arali vho vha vha tshi kha ḓi tshila.3.2. Sa tshipiḓa tsha mbekanyamushumo dza Ṅwedzi wa Mbofholowo Minisiṱa wa Vhudavhdzani Vho Ayanda Dlodlo vho thoma mufhindulano wa vhaswa sa tshipiḓa tsha nyambedzano dzi no khou bvela phanḓa na vhaswa nga uri “U DZHIA NDANGO YA MBOFHOLOWO YAU” ndi thege ye ya shumiswa u tevhela nyambedzano kha zwa nyanḓadza mafhungo ya matshilisano.Khabinethe i ita khuwelelo kha vhaswa u shumisa pfanelo dzavho na vhuḓifhinduleli havho zwavhuḓi na u ṱhonifha avho vhe vha lwela mbofholowo ine ra khou ḓi phiṋa ngayo ṋamusi.3.3. Muvhuso u ṱanganedza muṱangano wa u thoma wa Nḓila khulwane dza u Fhana Muthu- nga- Muthu vhukati ha Afurika Tshipembe-China (PPEM) we wa farwa u bva nga dzi 24 u swika dzi 27 Lambamai. Hezwi ho vha hu u swikelela thendelano ya ye ya swikelelwa vhukati ha Muphuresidennde Vho Jacob Zuma na Muphuresidennde Xi Jinping musi vhe kha Madalo a Muphuresidennde nga 2005. IMC ya Nḓila dza u Fhana Muthu – nga – Muthu yo rangwa phanḓa nga Minisiṱa Vho Nathi Mthethwa he vha swielela Muthusa Muphirimia Vho Lui Yandong na vhurumelwa u bva People’s Republic ya China.Ho sainwa thendelano dzo fhambanaho dza tshumisano dzine dza vha fhasi ha ṱhoho - Mveledziso ya Vhukoni ha Muthu, Ṱhoḓisiso na Mveledziso. Nyaluwo ya ikonomi i angaredzaho ine ya vha na tshanduko khulwane ya ikonomi ya zwamatshilisano i tshimbilelana na u fhaṱa vhukoni ha vhathu vhashu nga maanḓa vhaswa vha re kha vhuimo ho fhambanaho.Khabinethe i ṱanganedza u ṋetshedzwa ha zwishumiswa zwa mishonga (zwe zwa ṋetshedzwa SA) u bva kha muvhuso wa China, sa tshipiḓa tsha thendelano ya tshumisano kha zwa mutakalo vhukati ha Afurika na China, nahone zwi ḓo shela mulenzhe kha u kha u khwinisa tshiimo tsha tshumelo dzine dza ṋetshedzwa zwibadela zwa muvhuso.Nga kha thendelano ya tshumisano mashango a ya vhuvhili hao a tea u swikelela tshumisano khwinesa ya zwa thekhiniki, u pfumbudza vhadededzi, na tshintshana ha vhukoni kha sia ḽa pfunzo, nga maanḓa Mbalo, Saintsi na Thekhinolodzhi sa zwipiḓa zwa u fhaṱa nyaluwo ya ikonomi ya nḓivho. Vhuṅwe vhupo ha u kwaṱhisa tshumisano hu katela: mvelele, vhudavhidzani; mutakalo; saitsi na thekhinoḽodzi; mitambo; vhuendela mashango; mafhungo a vhafumakadzi na vhaswa.3.4. Khabinethe i isa ndiliso kha miṱa na khonani dza vhathu vha 235 vhe vha lovha nga mulandu wa khombo dzababani nga tshifhinga tsha holodei dza Phaseka. Mbalombalo dza tshifhinga tsenetshi dzi sumbedza uri 50% ya vhathu vhe vha lovha ndi vhaendangaṋayo, ha tevhela vhaṋameli vhane ndi 24% ngeno vhareili vha kha 19%.3.5. Khabinethe i dovha hafhu ya farisana na Muphuresidennde Vho Jacob Zuma kha u sumbedza u vhaisala na u tshuwa nga u lovha vha vhana vha tshikolo vha 18, na vhaaluwa vha vhili khomboni i shushaho ya thekhisi ngei Bronkhorstspruit, nnḓa nyana ha Pretoria. Ri dovholola khuwelelo ya Muphuresidennde Vho Zuma ya uri mazhendedzi a u vhona uri mulayo u tevhedzwe a tea u sedzulusa nga u ṱavhanya u wana tshivhangi tsha khombo.Khabinethe i livhuwa mihasho yoṱhe ya muvhuso, NGOs, vhaḓivhi na vhoramabindu vhane vha khou ṋea thikhedzo miṱa yo kwameaho khathihi na vhagudiswa na miraḓo ya tshiṱafu ya Tshikolo tsha Nṱha tsha Mahlenga na Tshikolo tsha Phuraimari tsha Refano nga tshifhinga itshi tshi konḓaho.Mpfu dzibadani, nga maanḓa nga tshifhinga tsha holodei dza Afurika Tshipembe, dzi ḓo ḓi dzula ḽi fhungo ḽi dinaho kha lushaka. Mabulayo aya zwifhingani zwinzhi o vha a tshi nga tinyiwa nga vhuḓifari havhuḓi musi hu tshi khou shumiswa bada dza shango. U reila nga u sa londa na u shaya vhuḓifhinduleli a zwi ngo tendelwa na luthihi nahone vhathu vhoṱhe vha Afurika Tshipembe vha khou ṱuṱuwedzwa u dzhia vhuḓifhinduleli ha tsireledzo yavho dzi badani dzashu.3.6. Khabinethe i fhululedza sekhithara ya vhuendzendi ha dzibisi nga u vhuelela mushumoni nga murahu ha tshiṱereke tshe tsha vha tshi si na dzikhakhathi, tshine tsha vha tsumbo ya migwalabo nga vhashumi. Mushumo wo itiwaho nga Minisiṱa wa Vhashumi musi vha tshi ranga phanḓa u thusa u fhedza tshiṱereke kha sekhithara iyi ya ndeme kha ikonomi yashu ro hu vhona.3.7. Khabinethe i khou vhilaedzwa nga dzikhakhathi dze dza takuwa zwino Vuwani dzo vhangwaho nga tsheo ya Bodo ya Mikano ya Mimasipala ya u isa Vuwani kha masipala muswa. Khabinethe i sathula u shumiswa ha vhana vhashu sa zwishumiswa zwa nyambedzano, u valwa ha zwikolo dzivhege zwihoṱefhadza vhumatshelo ha avha vhana nahone ndi vha itela muṅwe mutsiko. Dzikhakhathi, mishushedzo, u tshinya ndaka, kana zwiito zwine zwa vhanga tshinyalelo zwikoloni kana zwine zwa kundisa vhana u ya tshikoloni a zwi na mukovhe kha dimokirasi yashu.Khabinethe i takalela mushumo we wa itwa nga Komithi ya Dziminisiṱa dza Tshivhalo, ye ya vha yo rangiwa phanḓa nga Minisiṱa wa Muhasho wa Tshumisano ya Mavhusele na zwa Sialala Vho Des Van Rooyen na madalo nga Misiṱa wa Tsireledzo na Vhutsireledzi, Vho Fikile Mbalula, u kwaṱhisedza uri zwiito zwa vhugevhenga zwo katela na u tshinya na u kwasha zwifhaṱo a zwi nga tendelanwi nazwo na luthihi. Hu na muṱangano wo dzudzanywaho vhukati ha Muphuresidennde Vho Jacob Zuma na Khosikhulu ya VhaVenda Khosikhulu Toni Mphephu Ramabulana na vharangaphanḓa vha sialala vha tshiṱirikini tsha Vhembe u lwisa u vhuedzedza tshiimo ngonani. Khabinethe i ombedzela uri masheleni na zwiko zwe zwa shumiswa u vhuedzedza zwikolo zwo tshinyadzwaho o vha o telwa dzhiṅwe mbekanyamushumo.3.8. Khabinethe i khou ita khuwelelo hafhu ya mulalo na vhudziki nga murahu ha migwalabo Ḓoroboni ya Lichtenburg na tshikolobulasi tsha Blydeville, ngei kha Masipala Wapo wa Ditsobotla, Devhula Vhukovhela. Ho vha na u thithisea ha u dzhena zwikolo, ho tswiwa zwithu mavhengeleni na u fhiswa ha dzinnḓu na goloi. Mulangavundu wa Devhula Vhukovhela, Vho Supra Mahumapelo, vho thola tshigwada tshine tsha vha na dziMEC ṱhanu na meyara mbili u sedzulusa na u tandulula khaedu dza nḓisedzo ya tshumelo vhuponi u hu.   3.9. Khabinethe i humbela tshitshavha tsha Coligny, Devhula Vhukovhela u imisa migwalabo i re na dzikhakhathi nahone tshi dovhe tshi tendele Tshumelo ya Mapholisa Afurika ya Tshipembe u fhedza mushumo wavho wa u sedzulusa tshivhangi tsha lufu lwa ṅwana, u itela uri vhuhaṱuli vhu ṋetshedzwe. Vhadzulapo vha khou ṱuṱuwedzwa u ṋetshedza zwililo zwavho nga u shumisa zwiimiswa zwi re hone nahone vha sa khou pfuka mulayo.3.10. Muvhuso u fhululedza kushumele kwa mazhendedzi a u vhona uri mulayo u tevhedzwe nga u fara havho phondi ye ya vha i tshi khou itela dzikhakhathi vhafumakadzi na vhana.Khabinethe i ṱanganedza maga o dzhiwaho nga u ṱavhanya nga Yunithi ya Hawks u Thivhela u Rengisiwa ha Vhathu na Tshigwada Makone tsha Vhufhinduli tsha Tshumelo ya Mapholisa Afurika Tshipembe vhe vha fara mufunzi wa Durban ngei Port Elizabeth nga mulandu wa u rengisa vhathu.Ndi mushumo wa vhathu vha Afurika Tshipembe vhoṱhe u shumisana na vhaḓivhi na u tsireledza vhafumakadzi na vhana vhashu kha vha vha zwimaho.4. Milaedza4.1. Khabinethe i fhululedza Vho Zolani Tete kha u wana havho tshiphuga tsha tshileme tsha banthamu tsha Dzangano ḽa Ḽifhasi ḽa Mavili. Hezwi zwi vha vhea kha mutevhe wa tshiphuga tsha ḽifhasi tsha mbumbano- zwine zwa amba uri zwino vha a kona u ita khaedu kha zwiphuga zwa ḽifhasi kha madzangano maṋa mahulwane a mavili a ḽifhasi: Dzangano ḽa Ḽifhasi ḽa Mavili, Khoro ya Mavili ya Ḽifhasi, Dzangano ḽa Mavili ḽa Ḽifhasi na Feḓeresheni ya Mavili ya Dzitshaka.4.2. Khabinethe i ḓibaḓekanya na Muphuresidennde Jacob Zuma u isa ndiliso kha muṱa na khonani dza muthu a ḓivhelwaho u dededza na u pfumbuda kha zwa mavili, Vho Nick Durandt, vhe vha vha vha tshi ḓivhelwa vhukoni havho ha u bveledza dzingweṋa kha mavili na u dovha hafhu vha bvisa vhatukana zwiṱiraṱani vha vha ita dzingweṋa.5. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.5.1. U thola nga Muphuresidennde miraḓo ya Thiraibunaḽa ya Tshikalamutengo ya Lushaka, zwi ḓo thoma u shuma u bva nga datumu ine  Muphuresidennde vha ḓo Saina:a) Vho Phurofesa Joseph Mandal Maseko (Mudzulatshidulo wa Khorondangi);b) Vho Laura Best (Muthusa Mudzulatshidulo);c) Vho Lulama Andisa Potwana (muraḓo wa tshoṱhe);d) Vho Penelope Anne Beck (muraḓo a si wa tshoṱhe);e) Vho Advokheithi Hope Fiona Neo Sephoti (muraḓo a si wa tshoṱhe);f) Vho Diane Reinette Terblanche (muraḓo a si wa tshoṱhe);g) Vho Nomfundo Maseti (muraḓo a si wa tshoṱhe);h) Vho Maleho Margaret Daisy Nkomo (muraḓo a si wa tshoṱhe);i) Vho Phurofesa Bonke Clayton Dumisa (muraḓo a si wa tshoṱhe);j) Vho Phurofesa Tanya Ann Woker (muraḓo a si wa tshoṱhe);k) Vho Phurofesa Kasturi Moodaliyar (muraḓo a si wa tshoṱhe);l) Vho Dokotela Maria Claudina du Toit (muraḓo a si wa tshoṱhe); nam) Vho Xolela Christopher May (muraḓo a si wa tshoṱhe);n) Vho Fungai Khumbulani Sibanda (muraḓo a si wa tshoṱhe);o) Vho Lehlohonolo Lucky Rabotapi (muraḓo a si wa tshoṱhe);p) Vho Trevor Albert Bailey (muraḓo a si wa tshoṱhe); andq) Vho Advokheithi Frans Kgolela Manamela (muraḓo a si wa tshoṱhe).5.2. U tholwa ha miraḓo zwayo ya Board Armaments Corporation of South Africa, Limited (ARMSCOR):a) Vaisi Adimiraḽa (vho no notha) RJ Mudimu (Mudzulatshidulo na u tholwa hafhu);b) Vho Thuthukile Skweyiya (Muthusa mudzulatshidulo na u tholwa hafhuc) Vho Dokotela Moses Khanyile (u tholwa hafhu);d) Vho Ndumiso M Tyibilika (u tholwa hafhu);e) Vho Raymond Mlungwana Vokwana (u tholwa hafhu);f) Vho Advokheithi Virginia Lee Anne De La Hunt (u tholwa hafhu);g) Vho CE Simpson;h) Vho T Mhlan; nai) Muambasada TJ Ndhlovu.5.3. Vho Kgabo Mahoai sa Mulangi Muhulwane Muhasho wa Vhushaka ha Dzitshaka na TshumisanoMbudziso: Vho Willy Hlopheka BaloyiVhukwamani: 083 3907 147 "
Tshiṱatamennde tsha Muṱanganao wa Khabinethe wa ḽa 10 Shundunthule 2017,11 May 2017,https://www.gov.za/speeches/statement-cabinet-meeting-10-may-2017-11-may-2017-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1anganao-wa-khabinethe-wa-%E1%B8%BDa-10-shundunthule-2017-11-may-2017-0000,"Khabinethe yo ṱangana nga Ḽavhuraru, ḽa 10 Shundunthule 2017, ngei Tuynhuys, Ḓoroboni ya Kapa.1. Foramu ya Ikonomi ya Ḽifhasi nga ha Afrika (WEFA)1.1. Khabinethe i ṱanganedza u vha nemuḓi wa  Foramu ya Ikonomi ya Ḽifhasi nga ha Afrika ya vhu27 yo tshimbilaho zwavhuḓi he Muphuresidennde Vho Zuma vha ranga phanḓa Tshigwada tsha Afrika Tshipembe, Ṱhoho dza Mashango na Mivhuso u bva kha dzhango ḽa Afrika, ṱhoho dza ḽifhasi kha nḓowetshumo na mabindu, khathihi na vharangaphanḓa vha tshitshavha zwatsho.  Khonfarentsi yo vha yo farwa fhasi ha thero: “U bveledza nyaluwo yo katelaho: vhurangaphanḓa vhu fhindulaho ha dovha ha vha  na vhuḓifhinduleli”.1.2. Sesheni iyi ya vhu27 ya Foramu ya Ikonomi ya Ḽifhasi nga ha Afrika yo khwaṱhisedza kha ḽifhasi uri Afrika Tshipembe ḽi kha ḓi vha tshipiḓa tsha ndeme kha vhubindudzi ha dzhango ḽa Afrika. Vhadzudzanyi vho khwaṱhisedza zwa uri vhurumelwa vhu fhiraho 1000 ho dzhenela mushumo uyo, tshivhalo tshine a tsho ngo ḓowelela musi hu tshi vhambedzwa na WEF dzo fhiraho dza nga ha Afrika.1.3. Muya wa vhufarani wo dziaho vhukati ha muvhuso na tshitshavha tsha vhoramabindu nga musi wa sesheni ya WEFA wo vha u wavhuḓi vhukuma. Nyambedzano dzo pfumaho dzo fha Afrika Tshipembe tshikhala tsha u ṱana mvelaphanḓa ine ḽa khou ita maelana na nyaluwo ya ikonomi ya mukatelo na u sumbedza uri Afrika Tshipembe ḽo dzula ḽo vulea kha zwa mabindu. Afrika Tshipembe ḽi dzula ḽo ḓikumedzela u dzula ḽo sedza kha u shumisa Pulane ya Mveledziso ya Lushaka (NDP) u itela u fhungudza zwiimo zwa vhushai, tshayandingano na vhushayamushumo. 2. Vhuendi2.1  U rwelwa ṱari ha zwidimela zwiswa zwa Zhendedzi ḽa Zwidimela zwa Vhanameli zwa Afrika Tshipembe (PRASA) na tshumelo dza zwidimela, nga Muphuresidennde Vho Jacob Zuma nga ḽa 9 Shundunthule 2017 ngei Tshiṱitshini tsha Pretoria ndi tshipiḓa tsha vhuḓikumedzeli ha muvhuso vhu yaho phanḓa ha u vhona uri vhuendi ha nnyi na nnyi vhu a swikelelea na u fulufhelea, na u alusa themamveledziso ya ikonomi ya shango.2.2 Zwidimela zwiswa zwa Metrorail (zwa Vhathu) ndi tshipiḓa tsha mushinzhi muswa une wa ḓo ṋetshedzwa nga muvhuso kha miṅwaha ya 10 u ya kha ya 15 iḓaho sa tshipiḓa tsha Mbekanyamushumo ya Mvusuludzo ya PRASA. Vhurangeli uvhu vhu ḓo sika mishumo ya zwigidi i yaho phanḓa na zwikhala zwa mishumo, na ḽimaga ḽa vhubveledzi ha zwidimela zwiswa ḽi re kati ngei Nigel, kha ḽa Ekurhuleni. Ndi u thoma ha u shuma ha Thendelano ya French na Brazil yo sainwaho vhukati ha PRASA na Alstom.2.3 Zwidimela zwiswa zwa musalauno zwa Metrorail (zwa Vhathu’) zwi ṋetshedza maimo a u ḓigeḓa na tshumelo dza nṱhesa, na uri zwi ḓo shandukisa tshenzhemo ya vhuendi ha vhaṋameli. Ndi tshipiḓa tsha mveledziso ya ikonomi ya muvhuso nga kha mveledziso khulwane ya themamveledziso na uri zwi ya kona u shumiswa na nga vhaholefhali.2.4 Khabinethe yo ita khuwelelo kha maAfrika Tshipembe vhoṱhe uri vha ḓihudze na uri vha tsireledze zwidimela zwiswa uri zwi sa tshinyadzwe3. Migwalabo Ya Vuwani3.1  Khabinethe i ṱanganedza vhudzheneleli ho tshimbilaho zwavhuḓi nga Muphuresidennde Vho Zuma ngei Vuwani, kha ḽa Limpopo. Muphuresidennde vho ṱangana na Muhulisei Khosikhulu ya Vhavenḓa Vho Toni Mphephu Ramabulana, na vhakwameaho tshitshavhani kha u wana thandululo dza thaidzo dzo ṱahiswaho.3.2 Muṱangano wo ṱanganedza ḽikumedzwa nga Khosikhulu ḽa uri Masipala wa Tshiṱiriki tsha Vhembe u tea u ṋetshedza tshumelo kha vhathu vha Vuwani ngeno hu tshi kha ḓi tandululwa fhungo ḽa mikano. Thandululo yo dzinginywaho i khou tshimbilelana na vhusimamulayo vhu vhusaho mimasipala.3.3 Ho dovha ha dzhiiwa tsheo ya uri mihasho ya muvhuso ya lushaka na ya vundu yo teaho i tea u ṋetshedza thikhedzo kha masipala wa tshiṱiriki uri hu tshimbidzwe ndaela iyi ntswa. Fhedziha, muṱangano wo khwaṱhisedza uri tsheo iyo a yi ambi uri masipala muswa wa (LIM 345) u khou imiswa. Tsheo iyi ndi tshipiḓa tsha vhuḓikumedzeli ha muvhuso ha u wana thandululo yo katelaho.3.4 U dzhenelela ha Muphuresidennde na vhakwameaho vhoṱhe ho ita uri zwikolo na mabindu zwi vhuelele ngonani.  Khabinethe i khoḓa vhakwameaho kha u shumisa thendelano dzo ṱahiswaho nga Khosi. Muphuresidennde vho ḓikumedzela u humela murahu Vuwani uri vha ṱangane na tshitshavha nga ḓuvha ḽine ḽi kha ḓi ḓo dzudzanywa nga Khosikhulu Vho Toni Mphephu Ramabulana na vhakwameaho vho teaho kha vhupo uvho.3.5 Khabinethe i humbela vhabebi na tshitshavha uri vha tikedze vhudzheneleli ha muhasho kha u vhona uri vhagudiswa vha humela kiḽasini na u sedzana na u guda na u vala he vha salela murahu nga kha vhudzheneleli vhune ha khou iswa zwikoloni.4. Migwalabo Ya Dzikhakhathi4.1  Khabinethe i tsivhudza zwitshavha uri vha litshe zwa dzikhakhathi, tshutshedzo na u tshinyadza musi vha tshi ṱahisa mbilaelo dzavho. Dzikhakhathi na zwiito zwa u tshinyadza na u thithisa ndaka dza mabindu zwe zwa itea ngei Coligny, Eldorado Park, na Ennerdale Khabinethe i khou hanedzana nazwo vhukuma.4.2  Khabinethe i ita khuwelelo kha zwitshavha uri zwi ṱahise mbilaelo dzazwo nga nḓila ine vha ḓo wana thandululo hu songo vha na u tshinyadzwa ha ndaka kana u tsikeledza pfanelo dza miraḓo ya tshitshavha.4.3  Muphuresidennde vho ita khuwelelo nga 2015 kha Mulaedza wa Lushaka, kha Tshigwada tsha Vhulamukanyi, Thivhelo ya Vhutshinyi na Vhutsireledzi (JCPS) uri vha shumane vhukuma na khakhathi na migwalabo ya pfudzungule, Khabinethe i dovholola khuwelelo iyi hafhu uri avho vhane vha pfuka mulayo vha ḓo shumanwa navho nga tshanḓa tsha mulayo.4.4 Khabinethe i humbela vhakwameaho vhoṱhe uri vha ṱavhanye vha tandulule pfudzungule dza Ennerdale, Eldorado Park na Coligny.5. Mulayo Wa Khwiniso Wa Senthara Ya Vhusevhi Ha Masheleni5.1  Khabinethe i ṱanganedza u sainiwa ha Mulayotibe wa Khwiniso wa Senthara ya Vhusevhi ha Masheleni (FICA) kha u vha mulayo nga Muphuresidennde Vho Zuma.  Afrika Tshipembe sa tshipiḓa tsha tshitshavha tsha ḽifhasi tshi baḓekanywaho na u lwa na zwiito zwa masheleni zwi siho mulayoni, ḽi ḓo vhambedzwa na vhudzheneli ha dzitshakatshaka vhu lwaho na u seriswa ha tshelede dzi siho mulayoni na u lambedza vhutherorisi.5.2  Mulayotibe u ḓo dovha wa shela mulenzhe kha u khwaṱhisedza mbetshela khagala na tshirunzi tsha sisiṱeme ya masheleni ya Afrika Tshipembe na u konḓisela zwigevhenga zwi ḓidzhenisaho kha zwa u tinya muthelo, u seriswa ha tshelede dzi siho mulayoni na u sudzuluswa ha tshelede zwi siho mulayoni dzi tshi dzumbwa hu tshi khou shumiswa sisiṱeme ya masheleni ya Afrika Tshipembe. Ndi tshipiḓa tsha zwiṅwe zwa zwishumiswa zwine ra vha nazwo sa shango zwa u lwa na vhutshinyi vhu itwaho nga vha maimo kha sekithara ya phuraivethe na ya muvhuso.5.3 Khabinete yo toulelwa vhukwamani nga Minisiṱa wa Gwama uri vhudzheneleli vhu khou ya phanḓa na uri vhu ḓo khunyeledzwa u itela u vha na vhuṱanzi ha maitele a phaḓaladzo ya ndango ine ya ḓo kwama Mulayo wa FICA.6. Tsheo Dza Khabinethe6.1 Minisiṱa wa Gwama vho nyeṱulela Khabinethe nga ha miṱangano ya zwenezwino ya Bannga dza Ḽifhasi ya Tshikwama tsha Masheleni tsha Dzitshakatshaka (IMF)/miṱangano ya Luṱavula ya Bannga dza Ḽifhasi, Maṱano a Magodoni a Vhabindudzi na miṱangano ya WEF nga haAfrika.  Vho dovha hafhu vha nyeṱula nga ha G20 Compact na madzinginywa a Afrika na vhabindudzi khathihi na mbilaelo dza mazhendedzi a Phimo. Ho vha na nyambedzano khulwane dza mbonalo ya ikonomi ya ḽifhasi na ya dzingu, na nga ha zwine ra khou tea u ita kha u humisela murahu u tsela fhasi. 6.2 Khabinethe yo khwaṱhisedza uri i kha ḓi vha yo ḓikumedzela kha nḓila ya u dzudzanyulula mashumisele ayo a masheleni sa zwo sumbedzwaho kha Tshipitshi tsha Mugaganyagwama wa 2017, u thomiwa ha tshanduko dza u khwinisa vhuvhusi ha khamphani dza muvhuso; u isa phanḓa na u langa tshikalo tsha nṱhesa tsha mashumisele a masheleni na u vhona uri hu na vhudziki kha zwikolodo zwa muvhuso. Mbekanyamushumo dza muvhuso dza u ṱavhanyisa u thomiwa ha tshanduko dza zwiimiswa dzo sedzaho kha u alusa nyaluwo ya ikonomi sa zwe zwa vheiswa zwone kha Pulane ya Nḓila dza Ṱahe dzi kha ḓi vha dzo tea kha u tandulula dziṅwe dza thaidzo dzo ṱahiswaho nga vhabindudzi.6.3 Khabinethe i ṱanganedza muvhigo wo bviswaho zwenezwino nga feme ya EY Consultancy nga ha Vhubindudzi  ha Nnḓa Thwii kha Afrika. Muvhigo uyu u sumbedza Afrika Tshipembe sa fhethu hu hulwanesa ha ikonomi na uri ḽo vhewa kha vhuimo ha vhuvhili kha Indekisi ya Vhukungi ha Afrika ha 2017.6.4 Khabinete yo dovha ya nyeṱulelwa nga ha madalo ane a khou ḓa a Mazhendedzi a Phimo a u ṱangana na madzangano o vhalaho na khorondangi dza muvhuso. 6.5 Khabinethe yo tendela Mvetamveto yo Sedzuluswaho ya Maano a Vhuendi ha Mahayani. Maano aya a fhindula vhuvhekanyandeme ha masipala ya zwiṱiriki zwa mahayani na mavundu, nga u tandulula ṋetshedzo i songo linganaho ya Themamveledziso ya Vhuendi ha Mahayani na tshumelo dzi shaedzaho mveledziso ya ikonomi ya matshilisano. U shumiswa ha maano aya hu ḓo shela mulenzhe kha mveledziso ya ikonomi yapo na ya vundu nga u khwinisa tswikelelo ya vhuendi ha nnyi na nnyi. Hezwi zwi ḓo engedza vhuṱumani vhukati ha zwipiḓa zwa ḓoroboni na zwa mahayani, muhumbulo muhulwane u wa u ṱanganya mupo wa mahayani kha ikonomi khulwane.6.6 Khabinethe yo tendela Mbekanyamaitele ya Vhuendi ha Zwikepe yo Fhelelaho. Hezwi zwi amba vhuḓikumedzeli ha Muvhuso kha nyaluwo, mveledziso na tshanduko ya sekithara ya vhuendi ha zwikepe zwa Afrika Tshipembe, kha u tikedza mveledziso ya ikonomi ya matshilisano ngeno hu tshi khou shelwa mulenzhe kha mbambadzo ya dzitshakatshaka.Izwi ndi maelana na vhuvhekanyandeme ha muvhuso vhu elanaho na Operation Phakisa kha u alusa Ikonomi ya Maḓanzhe. Zwi dovha zwa elana na zwipikwa zwihulwane zwa u engedza nyaluwo ya ikonomi na u engedza u sikwa ha mishumo, sa zwo sumbedzwaho kha NDP na Pulane ya Themamveledziso ya Lushaka.6.7 Khabinethe yo tendela nyanḓadzo ya Mvetamveto ya Green Transport Strategy uri tshitshavha tshi bvise vhupfiwa. Vhuendi vhu shela mulenzhe nga nḓila khulwane kha u konisa mbambadzo ya ḽifhasi nga nḓila i isaho phanḓa ikonomi, matshilisano na mupo. Sisiṱeme ya vhuendi ndi thikho ya mishumo ya zwa ikonomi ya matshilisano ya Afrika Tshipembe nga u konisa u tshimbidza vhathu na thundu. Fhedziha, muhasaladzo wa sekithara ya vhuendi u shela mulenzhe kha nyangaredzo ya muhasaladzo wa gese ya greenhouse (GHG), hune vhuendi ha badani ha vha mushela mulenzhe muhulwane.  Maano aya ndi a u kumedza vhudzheneleli vhune ha ḓo fhungudza muhasaladzo wa GHG kha milayo ya mveledziso iyaho phanḓa.6.8 Khabinethe yo tendela uri Afrika Tshipembe ḽi vhe tshipiḓa tsha Smart Africa Alliance.Heyi ndi tshumisano yo rwangwaho phanḓa nga maAfrika yo sedzaho kha u bveledza thandululo dzo teaho na u kovhela zwiko zwa u tandulula khaedu dza mveledziso dzo livhanaho na dzhango. Zwi vhea Thekhinoḽodzhi ya Mafhungo na Vhudavhidzani vhukati ha adzhenda ya mveledziso ya 2063 ya mashango a Afrika.Afrika Tshipembe ḽi ḓo vhuelwa kha ikonomi na kha poḽotiki nga kha u shela mulenzhe kha Smart Africa.Nga u vhea nḓowetshumo ya Afrika Tshipembe na vhukoni kha mbilu ya adzhenda ya mveledziso ya Smart Africa, Afrika Tshipembe ḽi ḓo shela mulenzhe kha nyaluwo ya mabindu apo kha dzingu.6.9 Khabinethe yo tendela phaḓaladzo ya Mbekanyamaitele ya Lushaka ya Muhasho wa Pfunzo ya Mutheo kha Ṱhahelo ya Thivhelatshitzhili kha Muthu (HIV), Malwadze a Pfukelaho nga Vhudzekani (dziSTI) na Lufhia (TB).Mbekanyamaitele ya 1999 yo sedza kha tsirakhombo ya ḽifhasi na sia ḽa biomedical ḽa u thivhela, zwiṱukusa kha tshivhumbeo, matshilisano na zwitshimbidzi zwa vhuḓifari ha HIV.Mbekanyamaitele iyi i kumedza tsumbo iyaho kha u swikelela HIV sa fhungo ḽihulwane ḽa ndangulo hu tshi shumiswa maitele a mutakalo wa tshitshavha, khathihi na u katelwa ha lufhia sa vhuvhekanyandeme zwikoloni, vhukati ha zwiṅwe. Maitele a  khumbelo o ṱanḓavhuwesa kha vhagudiswa, vhadededzi na vhaofisiri, kha zwikolo zwa muvhuso na zwo ḓiimisaho.7. Mulayotibe7.1 Khabinethe yo tendela u ḓivhadzwa ha Mulayotibe wa Khwiniso ya Khamphani ya Vhukavhamabupo, wa 2017 na Tsitsikanyo ya Vhuendi Muyani  na Mulayotibe wa Khwiniso ya Tshumelo dza Muendamaḓanzhe Phalamenndeni.Khwiniso ya Milayotibe iyi mivhili i ṋetshedza Tshiimiswa tsha Ndango ya Tshoṱhe. Khwiniso idzi dzi dovha dza konisa u thomiwa ha komiti kushumisele kwa khaṱhulo, dzine dza ḓo thusa kha u tandulula pfudzungule.8. Mbekanyamushumo Dzine Dza Khou Ḓa8.1 Muphuresidennde Vho Jacob Zuma vha ḓo ṋetshedza mulaedza wa u vula kha 2017 Tourism Indaba ine ya ḓo farelwa Inkosi Albert Luthuli International Convention Centre ngei Durban vhukati ha ḽa 16 na ḽa 18 Shundunthule 2017.Heyi ndi Indaba ya dzitshakatshaka ine ya ḓo ṱana zwibveledzwa na tshumelo dza Afrika Tshipembe kha sekithara ya vhuendelamashango na ya mafunda. Tourism Indaba 2017 i ḓo dovha ya alusa na u tikedza tshanduko ine ya khou ya phanḓa na mveledziso ya nḓowetshumo ya Afrika Tshipembe nga maanḓa mushumo u itwaho nga vhoramabindu na vhaṋe vha mabindu maṱuku.Nga 2016, Afrika Tshipembe ho ḓa vhaendelamashango vha bvaho kha mashango a nnḓa vha fhiraho 10 miḽioni, ine ya vha 13% i fhiraho ya 2015.  Heyi i fhira phimo ya nyaluwo tshikati ya ḽifhasi ya 3 % ya tshifhinga itsho.  Nga tshifhinga itshi tsha Tourism indaba, Afrika Tshipembe ḽi ḓo vhuelwa nga tshivhalo tsha vhurumelwa vhune ha bva kha shango ḽashu.8.2 Minisiṱa wa Fulufulu Vho Mmamoloko Kubayi vha ḓo ranga phanḓa Fulo ḽa Ṅwedzi wa Fulufulu uno ṅwedzi fhasi ha thero  “U ṱuṱuwedza ṱhanganyo ya fulufulu ḽi swikeleleaho na ḽi yaho phanḓa kha u tikedza tshanduko ya vhuhali ya ikonomi ya matshilisano”, Fulo iḽi ḽi ḓo funza, u ḓivhisa na u ṱanganya tshitshavha kha vhubveledzi ha fulufulu, tsireledzo ya fulufulu, maṅwe mafhungo a elanaho a fulufulu na uri zwi fana hani kha kushumisele kwa hayani, mabinduni na kha nḓowetshumo.8.3 Vouthu dza Mugaganyagwama wa Mihasho dza 2017 nga Shundunthule 2017 dzi ṋetshedza tshikhala mihasho wa u vhudza Phalamennde na tshitshavha nga u angaredza uri vha ḓo shumisa hani Mugaganyagwama wa 2017 we vha kovhelwa wone. Vha ḓo shumisa ṋetshedzo iyi u kovhelana na tshitshavha zwine mbekanyamushumo dzavho dza ḓo vha kha ṅwaha uno wa muvhalelano.  Khabinethe i ita khuwelelo kha tshitshavha uri vha tevhele mafhungo aya zwenezwi a tshi khou ḓiswa nga kha maitele a Phalamennde. 8.4 Muhasho wa Maḓi na Vhuthathatshili u ḓo fara mushumo wa Vhege ya Vhuthathatshili vhukati ha ḽa 16 na ḽa 22 Shundunthule 2017 fhasi ha thero: “Vhuthathatshili u itela Mutakalo na Tshirunzhi”. Muvhuso wo ḓikumedzela u ḓisa tshirunzi kha maAfrika Tshipembe nga kha ṋetshedzo ya tshumelo dza vhuthathatshili. Kha vhege iyo hu ḓo sedzeswa kha Mbekanyamushumo ya u Fhellisa u Shumiswa ha Mabakete sa Mabunga. Hezwi zwi ḓo sia hu tshi khou ṋetshedzwa tshampungane zwa maḓi kha zwitshavha zwa Masipala Wapo wa Nketoana, ngei Free State na Masipala Wapo wa Dawid Kruiper, Kapa Devhula sa tshipiḓa tsha u ṱavhanyisa tshumelo dza u bvisa mabunga a mabakete.8.5 Afrika Tshipembe ḽi khou pembelela Ṅwedzi wa Afrika fhasi ha thero: U Fhaṱa Afrika ḽa Khwine na Ḽifhasi ḽa Khwine. Hu na zwinzhi zwine zwa khou itea zwi tshi khou tshimbidzwa nga Muhasho wa Vhutsila na Mvelele zwo sedzaho kha u engedza Vhuthihi Afrika.  Mishumo iyi i ḓo khunyelela nga ḽa 25 Shundunthule 2017 hune Muphuresidennde vha ḓo fara mushumo wa tshiswiṱulo ngei nḓuni ya vhueni ya Muphuresidennde ya Sefako Makgatho. Vho rambiwaho kha tshiswiṱulo itsho ndi vharangaphanḓa vha madzangano a vhadzulapo vha lushaka vha vhabvannḓa vha dzulaho Afrika Tshipembe vhe Muphuresidennde vha ṱangana navho nga 2015.9. Vharumelwa U Shuma Vha Mmbi Ya Lushaka Ya Vhupileli (SANDF)9.1  Khabinethe i ṱanganedza tsheo nga Muphuresidennde Vho Jacob Zuma ya u engedza tshikhala kha miraḓo ya Mmbi ya Lushaka ya Vhupileli ya Afrika Tshipembe(SANDF)  yo rumelwaho kha Democratic Republic of Congo (DRC). Hovhu ndi vhuḓidini ha u shela mulenzhe kha mulalo na vhudziki kha dzhango ḽa Afrika nga maanḓesa kha dzingu ḽi elanaho na pfanelo dzashu dza dzitshakatshaka na mbekanyamaitele ya mashango a nnḓa ya u shela mulenzhe kha Afrika na Ḽifhasi ḽa khwine.9.2    Miraḓo ya SANDF i linganaho 1 371 vho rumelwa DRC u tikedza Mushumo wa Vhudziki wa Dzangano ḽa Mbumbano ya Dzitshaka. Mushumo uyo wa vhurumelwa wo engedzwa u bva nga ḽa 01 Lambamai 2017 u swika ḽa 31 Ṱhafamuhwe 2018.9.3  Mushumo wa vhurumelwa kha dzhango ndi maitele a thikhedzo iyaho phanḓa ya dzingu na dzhango ya u fhindula kha u tandulula dzikhakhathi, u ḓisa mulalo na vhutsireledzi, u khwaṱhisa ṱhanganelo ya dzingu, u engedza tshoṱhe mbambadzo ya ngomu Afrika na u bveledza mveledziso iyaho phanḓa ya Afrika.10. Oda Dza Lushaka10.1 Khabinethe i fhululedza vhoṱhe vho wanaho Oda dza Lushaka dza 2017. Kha ṅwaha wa Vho OR Tambo vho ri sumbedza maanḓa a u shuma u ya kha Afrika Tshipembe na lushaka lwa khwine. Ro wana ṱhuṱhuwedzo kha tswikelelo dzavho, vhuḓikumedzeli havho, lutamo na u ḓikumedzela kha u bveledza vhuthu. Oda ya Ikhamanga ya Musuku (1), Oda ya  Ikhamanga ya Silivhere (7), Oda ya Ikhamanga ya Bronze (1), Oda ya Baibab ya Musuku (1), Oda ya Baobab ya Silivhere (2), Oda ya Baobab ya Bronze (2), Oda ya Luthuli ya Silivhere (29), Oda ya Luthuli ya Bronze (1), Oda ya Mapungubwe ya Silivhere (2), Oda ya  Companions ya OR Tambo ya Musuku(1).10.2 Phaḓaladzo ya Muvhigo wa Khomishini ya Ndinganyo ya Vhutholi wa vhu17 nga Minisiṱa wa zwa Mishumo, Vho Mildred Oliphant i khou sumbedza tshanduko i ongolowaho mishumoni yo fhambanaho kha maraga wa vhashumi Afrika Tshipembe. Muvhigo u sumbedzisa uri ri tshe kule na u swikelela tshiimo tsha mushumo tsho teaho na u sumbedza zwi imelaho shango ḽashu. Vhathu vha Afrika, Vhafumakadzi na Vhathu vho Holefhalaho vha kha ḓivha vha songo imelelwa kha masia oṱhe a Ndingano ya Vhutholi.10.3 Muvhigo u khou sumbedza vhatshena vho fara poswo khulwane kha sekithara dza tshitshavha na dza phuraivethe dza shango nga 68%, lwa rathi u fhira tshigwada tsha vhunzhi ha vhathu kha ikonomi. MaAfrika vho faraho poswo khulwane vha lingana 14.4%.10.4  Nga mulandu wa ṱhoḓea ya tshihaḓu ya u shandukisa ikonomi na u vhona uri ikonomi yo katela, hezwi a zwo ngo lingana.  Khabinethe i ṱanganedza nḓivhadzo nga Minisiṱa wa zwa Mishumo wa uri muhasho wavho u khou ṱoḓa u dzhia maga o khwaṱhaho kha vha sa tevhedzeli.11. Milaedza11.1  Khabinethe i ḓibaḓekanya na Muphuresidennde Vho Jacob Zuma kha u fhululedza Vho Emmanuel Macron, Muphuresidennde o khethwaho wa Republic ya  France, zwi tshi tevhela gundo ḽavho ḽa 7 Shundunthule 2017 ḽa khetho dza vhuphuresidennde ha France.Afrika Tshipembe ḽo sedza phanḓa kha u shuma na muvhuso wa France fhasi ha vhurangaphanḓa ha Vho Macron kha u ṱanganya vhushaka ho dzulaho ho khwaṱha ha polotiki, ikonomi na mbambadzo vhukati ha Afrika Tshipembe na France.11.2 Khabinethe i fhululedza meyara wa kale wa Johannesburg, na mudzulatshidulo wa Dzangano ḽa Muvhuso Wapo wa Afrika Tshipembe, Vho Parks Tau kha u tholiwa havho sa Mushumisani-mudzulatshidulo wa Phanele yo Ḓiimisaho ya Tshiimo tsha Nṱha ya Mbumbano ya Dzitshaka sa musedzi wa u bvelela ha Habitat III.Mbekanyamushumo iyi yo dzhiiwa nga UN u itela u vhuedzedza vhuḓikumedzeli ha ḽifhasi kha u shandula vhupo u vha ha dziḓoroboni u ya ho ya. .11.3  Muhasho wa Mbambadzo na Nḓowetshumo (dti) wo vhuya na Tshiphuga tsha Muṱani wa Mashango a Nnḓa wa Nṱhesa  kha Zimbabwe International Trade Fair (ZITF) ya vhu58.Hezwi zwi tendelana na vhuḓidini na nṱhesa ha Tshigwada tsha Afrika Tshipembe ha u vhona uri shango ḽo ḓikumedzela u fhaṱa vhufarani na Zimbabwe uri hu bveledzwe mbuelo dzi tamwaho dza ikonomi.11.4  Khabinethe yo livhisa ndiliso kha muvhuso na vhathu vha Republic of Tanzania kha khombo ya tshiṱuhu ya bisi yo siaho ho lovha vhathu vha 36, vhane khavho vha 33 ha vha vhana.12. U TholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.12.1 Muraḓo wa Bodo kha Bodo ya Ndango ya Vhaṱolamuvhalelano vho Ḓiimisaho:a) Vho Amanda L Mazibuko (vho tholwa hafhu);b) Vho Abel Dlamini (vho tholwa hafhu);c) Vho Thiru Pillay (vho tholwa hafhu;d) Vho  Nkabaneng T Mashile;e) Vho  Zuziwe Ntsalaze;f) Vho Mohamad I Motala;g) Vho Madoda A Petros; nah) Vho Martie J Janse van Rensburg12.2 U tholwa hafhu ha Vho Cedric Monwabisi Masondo sa Mulanguli Mutshimbidzi na Mutshimbidzi Muhulwane wa Dzangano ḽo Khetheaho ḽa Khombo ya Ndindakhombo (SASRIA) SOC LTD.Mbudziso:Vho Phumla WilliamsVhukwamani: 083 501 0139"
Tshiṱatamennde tsha Muṱanganao wa Khabinethe wa ḽa 24 Shundunthule 2017,25 May 2017,https://www.gov.za/speeches/statement-cabinet-meeting-24-may-2017-25-may-2017-0000,https://www.gov.za/ve/speeches/statement-cabinet-meeting-24-may-2017-25-may-2017-0000,"Khabinethe yo ṱangana nga Ḽavhuraru, ḽa 24 Shundunthule 2017, Tuynhuys, Ḓoroboni ya Kapa. 1. Mafhungo a re hone vhuponi1.1 Khabinethe i khou vhilaedziswa nga zwiwo zwa u tambudzwa na khakhathi dzi itelwaho vhafumakadzi tshitshavhani tshashu. Zwiwo zwa zwinozwino zwine ndi khakhathi dzo itwaho nga vhafarisi vha vhafunani zwo ita uri vhafumakadzi vhanzhi vha re na tshivhindi vha mihaga vha ambe vha tshi lwa na u kandeledzwa ha pfanelo dzavho.1.2 Khabinethe i ṱanganedza uri sa shango, ri bvela phanḓa na u vha na lushaka lu fhenyaho lwa vhanna, hune naho zwo ralo ri ita khuwelelo ya uri hu itwe zwinzhi kha u lwa na dwadze ḽa u vhulaha vha tshifumakadzini na zwa u tswa vhathu vha tshi rengiswa.1.3 Khabinethe i ita khuwelelo kha sekithara dzoṱhe dza lushaka uri vha farane zwanḓa u itela u kunda heḽi samba, u hanedzana na maitele maṅwe na maṅwe a khakhathi dzi itelwaho vhafumakadzi na vhana, khathihi na u shumisana na mapholisa na sisiṱeme ya vhulamukanyi u itela uri vhapondi vha livhane na vhuhali ha mulayo.1.4 Muphuresidennde Vho Jacob Zuma vho ita khuwelelo ya uri u tambudzwa ha vhafumakadzi na vhana hu khou bvelaho phanḓa kha hu fhele. Khabinethe yo laela Tshigwada tsha Tsireledzo ya zwa Matshilisano, Mveledziso ya Vhathu na Tshitshavha uri tshi vhekanye mbekanyamushumo ya nyito ine ya ḓo endedza shango kha nndwa ya u imisa u tambudzwa ha vhafumakadzi na vhana.1.5 Khabinethe i ṱanganedza mvelele dza Savei ya Mutakalo na zwa Ngudo ya Tshivhalo tsha vhathu ya Afrika Tshipembe ya 2016 nga vha Mbalombalo ya Afrika Tshipembe, ine ya kala tshiimo tsha mutakalo tsha maAfrika Tshipembe, khathihi na u swikelelea na ndeme ya mbekanyamushumo dza mutakalo. Suvei i vhiga, ro tou topola kha zwinzhi, u tsela fhasi ha mmpfu dza vhana nga 20% na u tsela fhasi ha tshivhalo tsha vhanna na vhafumakadzi vhano daha fola nga 11%.Mvelelo dzi sumbedza uri u dzhenelela nga u shumisa mbekanyamaitele ho vhekanywaho nga ndaulo ya Muphuresidennde Vho Zuma hu khou aṋwa mvelelo mbuya.Honeha, Khabinethe i vhilaedziswa nga maAfrika Tshipembe vhane vha khou bvela phanḓa na u ḓidzhenisa kha zwa vhudzekani vhu songo tsireledzeaho na vhafarisi vha tshivhalo. Vhaṅwe vhanna na vhafumakadzi vha 32% na 42% u ya nga u ralo vho sumbedzisa uri a vha athu vhuya vha ita ndingo dza HIV naho muvhuso u tshi khou lwisa nga hune wa kona u tsivhudza nga ha ndingo dza HIV. Khabinethe i ita khuwelelo kha maAfrika Tshipembe vhoṱhe uri vha vhe na vhuḓifhinduleli nga vhone vhaṋe ha mutakalo wavho na vhuvha havho, u ḓidzhenisa kha zwa vhudzekani ho tsireledzeaho na u ita ndingo nga misi dza HIV na maṅwe malwadze a phirela na a si  a phirela.1.6 Khabinethe i ita khuwelelo kha vhabebi na vhaunḓi u vhona uri vhana vhavho vho haelwa malwadze a vhana.  Khabinethe i dzula yo ḓivhofha u vhona uri vhana vha a haelwa u itela u thivhela malwadze a phirela ane a nga dzhia matshilo. Khabinethe i fulufhedzisa vhabebi na vhaunḓi uri mishonga ine ya khou shumiswa nga Muhasho wa Mutakalo yo tsireledzea.1.7 Khabinethe yo ṱanganedza luṱa lwa u thoma lwa u vusuludzwa ha Vulindlela Heights Industrial ngei Mthatha hune ha vha Kapa Vhubvaḓuvha. Hetshi ndi tshipiḓa tsha Mbekanyamushumo ya Mvusuludzo ya Nḓowetshumo ya Dziphaka. Ndi ya vhuvhili ya mufuda uyo Kapa Vhubvaḓuvha na uri ndi iṅwe ya phaka dza rathi dzine dza khou vusuludzwa u ya kha shango ḽothe.Muvhuso u khou vusuludza nḓowetshumo ya dziphaka u itela u engedza zwa u sika mishumo na u khwaṱhisedza nyaluwo yo katelaho. U pfulusiwa ha mishumo ya ikonomi u bva sentharani dza dziḓoroboni na zwone ndi tshipiḓa tsha u lwisa nga muvhuso kha u shandukisa ikonomi.Vhuṱanzi nga uri vha nga kona hani u shumisa zwikhala zwine zwa vha hone kha nḓowetshumo ya dziphaka, u swikela thikhedzo ya muvhuso na mbekanyamushumo dza ṱhuṱhuwedzo, khathihi na zwikhala zwa vhubindudzi kha sekithara dzo fhambanaho vhu a wanala kha www.thedti.gov.za kana nga kha Senthara ya Vhukwamani na Murengi ya Muhasho wa Mbambadzo na Nḓowetshumo (dti) kha 0861 843 384.1.8 Khabinethe yo dzhiela nṱha nga u vhaisala tsheo nga General Motors South Africa (GMSA) (Pty) Ltd ya u fhelisa vhumagi na thengiso ya zwiendedzi zwa Chevrolet shangoni ḽashu.Hezwi zwi na masiandaitwa a vhavhaho kha avho vhane vha ḓo fhelelwa nga mishumo na ikonomi yashu.Muvhuso u dzula wo ḓivhofha kha u tikedza sekithara yashu ya vhumagagoloi, ine ndi ya ndeme kha ikonomi na u sika mishumo.Dti i khou bvela phanḓa na u shuma na vha kwameaho u itela u fhungudza masiandoitwa. U itela u engedza vhubveledzi nga huhulu, u sika mishumo na thengiselannḓa, ri kha ḓi tou bva u rwela ṱari luṱa lwa vhuṱahe lwa Pulane ya Nyito dza Mbekanyamaitele a Nḓowetshumo (IPAP) uri i vhe ndendedzi ya mishumo yashu. Khabinethe yo dzhiela nṱha uri Isuzu ye ya vha i tshi khou shuma na GMSA lwa miṅwaha Afrika Tshipembe, i ḓo vha yone ine ya ḓo vha i tshi khou shuma u isa phanḓa u bva kha GMSA.  1.9 Khabinethe yo dzhiela nṱha u kalula ha gomeleo Kapa Vhukovhela na Kapa vhubvaḓuvha. Khabinethe i ita khuwelelo kha zwitshavha zwoṱhe uri vha tikedze nyiledzo dza maḓi dzo ḓivhadzwaho nga mavundu oṱhe. Tshigwada tsho vhumbwaho nga vhaofisiri vha Muhasho wa zwa Maḓi na Vhuthathatshili, Komithi ya Vhulanguli ha Zwiwo zwi songo Lavhelelwaho zwa Lushaka vha tshi khou shuma na mavundu na mivhuso yapo, vha kati u vhona uri thandululo dza tshifhinga tshiṱuku u ya kha tsha vhukati dzi khou ṱavhanya u itela uri vha vhe na vhuṱanzi ha uri hu na maḓi a re hone kha vundu lwa tshifhinga tshilapfu.Khabinethe i ita khuwelelo kha maAfrika Tshipembe vhoṱhe ho katelwa vhashumisi vha hayani, mabindu, sekithara ya migodi, fulufulu na vhulimi uri ri shumisane khathihi na u shumisa maḓi ri tshi a vhavhalela.1.10 Khabinethe i ṱanganedza u bvisiwa ha ḽiṅwalo ḽa u ambwa nga haḽo ḽa Maano a u Lwa na u Thivhela Vhuaḓa, ḽine ḽi ḓo vha ḽone ḽine ḽa ḓo ṱalusa Maano a u Lwa na u Thivhela Vhuaḓa a Lushaka. Khabinethe i ramba vhadzulapo uri vha bvise vhupfiwa nga u tou ṅwala nga kha webusaithi ya Muhasho wa Vhupulani, Tsedzuluso na Ndaulo ya Kushumele:  U lwa na vhuaḓa zwi dzula zwi zwiṅwe zwa nṱhesa kha zwi re na ndeme zwa muvhuso. Vhuaḓa na u kundelwa u vha a fulufhedzeaho kha dzoṱhe sekithara dza phuraivethe na dza muvhuso zwi na masiandaitwa mavhi kha mveledziso ya shango ḽashu.1.11 Khabinethe yo bvisa vhuḓipfi hayo ha u vhilaedziswa nga u tshoṱhelwa nga saiba ḽifhasini ḽoṱhe ha zwinozwino, hune ho vhigwa sa u tshoṱelwa hu hulwanesa ha saiba u swika zwino. Khabinethe i ṱuṱuwedza maAfrika Tshipembe vhoṱhe uri vha ṱhogomele tshoṱhe musi vha tshi davhidzana kana u ita zwa bannga nga zwishumiswa zwa eḽekiṱhironiki. U shumiswa ha sofuthiwee ya anthivairasi ya zwino ine ya sikena tshishumiswa tshifhinga tshoṱhe zwo themendelwa. 1.12 Khabinethe i vhilaedziswa nga zwi kha ḓi bvaho u itea Eskom. Khabinethe i a zwi livhuwa uri mafhungo a u dovha u tholwa ha Vho Brian Molefe sa Muofisiri Mulangi Muhulwane wa Eskom zwi dzikhothe na Phalamenndeni, na uri zwenezwo, i ḓo ṱhompha matshimbidzele a haya mafhungo.  Fhedziha, Muphuresidennde vho ta Komithi ya Dziminisiṱa dza Tshivhalo (IMC) ine yo vhumbwa nga Minisiṱa wa Mabindu a Muvhuso, Fulufulu, Gwama, Vhulamukanyi na Tshumelo dza Ndulamiso. IMC yo humbelwa u wana vhuṱanzi vhu pfadzaho u itela u ḓo sumba nḓila Khabinethe uri i ḓivhe uri i shuma hani na mafhungo o raliho kha ḽa matshelo. Murambi ndi Minisiṱa wa Vhulamukanyi na Tshumelo dza Ndulamiso Vho Michael Masuṱha.2. Tsheo dza Khabinethe2.1 Khabinethe yo tendela u anḓadziwa ha Thendelanomviswa i Katelaho Vhanzhi yo Vusuludzwaho ya u Maanḓafhadza Vharema lwa Ikonomi u itela nḓowetshumo ya Afrika Tshipembe ya Migodi na Mineraḽa nga 2017. Minisiṱa wa Zwiko zwa Mineraḽa Vho Mosebenzi Zwane vha ḓo ri nyeṱulela zwenezwo thendelanomviswa yo no gazetiwa.  2.2 Khabinethe yo khwaṱhisedza u tendeliwa ha Pulane ya 2017 ya Firikhwentsi ya Radio ya Lushaka nga Muhasho wa Tshumelo dza Vhudavhidzani ha Dziṱhingo na Dziposwo. U avheliwa ha sipekiṱhiramu nga Khonfarentsi ya Vhudavhidzani ha Radio dza Ḽifhasi ndi zwa ndeme vhukuma kha nyaluwo ya ikonomi ya Afrika Tshipembe.Pulane ya 2017 ya Firikhwentsi ya Radio ya Lushaka ndi tshomedzo yo fhelelaho ya nyavhelo ya sipekiṱhiramu tsha firikhwentsi u itela tshumelo dzo fhambanaho dza vhudavhidzani ha radio. Pulane yo vusuludzwaho ya 2017 ya Firikhwentsi ya Radio ya Lushaka i vhona uri Afrika Tshipembe ḽi tshimbilelane na zwo tendelwaho zwa Vhulanguli ha Radio dza Dzitshakatshaka he ha tendelwa nga khonfarentsi ya Mbumbano ya Vhudavhidzani ha Dziṱhingo ya Dzitshakatshaka ya 2015.2.3 Khabinethe yo tendela Maano a Tsireledzo ya u Endedza Mihwalo Maḓini. Maano aya, nga kha Maanḓalanga a Afrika Tshipembe a Tsireledzo ya zwi Tshilaho Maḓini, a vhea nḓila ya mashumele na u khwaṱhisa nḓila dza mashumele khathihi na nzudzanyo dza dziḽaisentse dza zwikepe zwi shumaho u endedza mihwalo maḓini. Hezwi zwi ḓo vhona uri hu na tsireledzo ya zwikepe zwiṱuku kha u endedza mihwalo maḓini Afrika Tshipembe.2.4 Khabinethe yo tendela Maano a Vhuendedzamihwalo nga Bada. Maano a khou sedza kha u sika muhanga wa mashumele na maanḓalanga o ṱanganelanaho, zwine zwa ḓo konisa Afrika Tshipembe u swikela mashumele a nṱhesa a dzitshakatshaka a mashumele a vhuendedzamihwalo nga bada.Themendelo kha haya maano dzi ḓo khwaṱhisa vhukoni ha ndaulo , nyaluso ya tsireledzo, khwiniso ya u tsireledza themamveledziso, u fhungudza masiandaitwa a mupo khathihi na u sika muhanga wo ṱanganelaho wa vhuṱaṱisani ha vhulanguli ha ndeme hune sekithara ya vhuendedzamihwalo nga bada ha ḓo kona u bvela phanḓa na u fhindula ṱhoḓea dza ikonomi ya Afrika Tshipembe.2.5 Khabinethe yo tendela miolo ya 2017 ya Khamphani ya u ita Tshelede ya Afrika Tshipembe u itela tshihumbudzi tsha u kuvhanganyiwa ha tshelede dza 2017 na 2018 khathihi na u phaḓaladziwa ha dzikhoini.Vha tshi khou shumisana na Khabinethe, mutevhe muswa wo bveledziwa une wa khou sumbedza mvelele, mbofholowo na dimokirasi fhasi ha thero: “U pembelela Afrika Tshipembe”. Miṅwaha ya ḓana ya u bwebwa ha Mulwelambofholowo Vho Oliver Reginald Tambo yo nangiwa uri i vhe yone ine ya sumbedziwa. U ḓivhadziwa ha R50 ntswa (1oz, sterling-silver) khoini, R500 (1oz, 24-carat ya musuku) khoini na R50 (base metal alloy) khoini u pembelela anivesari miṅwaha ya 100 ya mabebo a Vho OR Tambo. 2.5 Miolo ya mitevhe ya khoini dza tshihumbudzi ya 2017 na 2018 i tevhelaho yo bveledziwa:Mitevhe ya khoini dza 2017: U Pembelela Miṅwaha ya Ḓana ya Vho Oliver Reginald Tambo;U phaḓaladziwa ha khoini dza 2017: R5 khoini i tshi khou sumbedza Order of Companions of  OR Tambo;Mitevhe ya khoini dza Protea 2017: Vhutshilo ha Muhali –  Vho Nelson Mandela;Mitevhe ya khoini dza R1 dza 2017: Zwikokovhi zwa Afrika Tshipembe– Vuluvulu; Tshiimiswa tsha zwa Pfunzo tsha UN tsha 2018, Saintsi na Mvelele (UNESCO) Muthu na mitevhe ya khoini dza Biosphere: The Waterberg Biosphere Reserve;Mitevhe ya khoini dza 2018: Tshitshavha tsha zwa Ḓivhamupo zwa Lushaka ‘Muṱa Mamange Mahulu”– Ndau;Khoini dza 2018: Tshiphuga tsha Ḽifhasi tsha Russia 2018 FIFATM.3. Mbekanyamushumo dzine dza khou ḓa3.1 Khabinethe i ita khuwelelo kha maAfrika Tshipembe u tikedza Vhege ya u Tsireledza Vhana u bva nga ḽa 28 Shundunthule u ya kha ḽa 4 Fulwi fhasi ha thero: “Kha ri tsireledze vhana vhashu u itela u isa Afrika Tshipembe phanḓa”. U tsireledziwa ha vhana ndi mushumo na vhuḓifhinduleli ha maAfrika Tshipembe vhoṱhe; vhabebi; vhaunḓi, nnyi na nnyi khathihi na zwitshavha. Sa lushaka, ri na mushumo wa u ita zwinzhi u itela u vha na vhuṱanzi ha uri vhashayatsireledzo a vha tambudzwi. Zwi zwanḓani zwashu u imisa dzema ḽa u sa londwa, u tambudzwa, dzikhakhathi na u vhaiswa ha vhana. Khabinethe i ṱuṱuwedza sekithara dzoṱhe dza lushaka uri dzi shumisane u itela u sika zwitshavha zwo takalaho zwa dovha zwa tsireledzea u itela uri vhana vhashu vha bvelele.3.2 Kha u pembelela miṅwaha ya ḓana ya Vho OR Tambo, Afrika Tshipembe ḽi ḓo swaya Ṅwedzi wa Vhaswa nga Fulwi 2017 fhasi ha thero: “Ṅwaha wa Vho OR Tambo: U Takulela Phanḓa u Shela Mulenzhe ha Vhaswa kha Ikonomi.”Kha ṅwedzi woṱhe muvhuso u ḓo fara miṱangano ya tshivhalo ho katelwa maṱano a vhaswa, nyambedzano na zwiko zwa vhaswa vha vhoramabindu u itela u sumbedza zwikhala zwi re hone zwa vhaswa, khathihi na u vha ṱuṱuwedza u dzhia zwa ndeme zwa vhurangaphanḓa na zwa pfunzo zwa Vho OR Tambo.Khabinethe i ṱuṱuwedza vhathu vhaṱuku vhoṱhe u swikela mbekanyamushumo dzoṱhe dza pfunzo na dza thikhedzo dzine muvhuso wo dzi ḓisa u itela u khwinisa khonedzeo na u takulea kha u shela mulenzhe havho kha ikonomi.3.3 Khabinethe i ita khuwelelo kha vhatholi vhoṱhe uri vha dzhenelele kha zwi khou ḓaho zwa U ṱuwa na ṅwana wa musidzana mushumoni nga ḽa 25 Shundunthule na ḽa 26 Shundunthule. Tshipikwa ndi uri vhana vha vhasidzana u bva kha vhagudi vha Gireidi ya 10 u ya kha ya 12 vha vhone mabuḓo o fhambanaho a mishumo.3.4 Muphuresidennde Vho Zuma vha ḓo vha ṋemuṱa hu tshi pembelelwa Ḓuvha ḽa Afrika ḽa lushaka 2017 nga ḽa 25 Shundunthule 2017, ngei Nḓuni ya Vhueni ya Muphuresidennde ya Sefako Makgatho ngei Pretoria. Hezwi ndi u sumbedza u pendela ha mishumo na mbekanyamushumo dza u swaya Ṅwedzi wa Afrika fhasi ha thero:  “Ṅwaha wa Vho OR Tambo: U Fhaṱa Afrika ḽa Khwine na Ḽifhasi ḽa Khwine”. U pembelela Duvha ḽa Afrika ṅwaha nga ṅwaha ndi luswayo lwa u thomiwa ha iḽo ḓuvha nga Tshiimiswa tsha Vhuthihi ha Afrika nga 1963.Musi ri tshi khou penndela Ṅwedzi wa Afrika, Khabinethe i ita khuwelelo kha maAfrika Tshipembe vhoṱhe u farisana na maAfrika ngavho vhane vha dzula Afrika Tshipembe na huṅwevho kha dzhango u itela u bvelela ha dzingu na Afrika ḽoṱhe.Zwi a kombetshedza kha vhoṱhe vha dzulaho nga ngomu ha mikano yashu, maAfrika Tshipembe na vhabvannḓa zwi tshi fana u tshila fhasi ha milayo ya shango ḽashu. Roṱhe ri tea u lwa na dwadze ḽa u tswiwa ha vhathu vha tshi rengiswa, u homboka khathihi na u tambudzwa ha vhafumakadzi na vhana.4. Milaedza ya u fhululedza 4.1 Khabinethe i fhululedza tshigwada tsha zwa mishonga tsha Yunivesithi ya Stellenbosch na Tshibadela tsha Akhademi tsha Tygerberg tshine ha vha  Phrofesa Vho Andre van der Merwe, Dokotela Vho Alexander Zuhlke, Phrofesa Vho Rafique Moosa, Dokotela Vho  Amir Zarrabi na Dokotela Vho Zamira Keyser. Vha kha ḓi bva u ita muaro wa vhuvhili wa u dzhenisa tshitungulo zwenezwino, zwine zwi hu ita senthara ya zwa mishonga ya u thoma ḽifhasini u ita muaro uyu wa tshimbila zwavhuḓi luvhili lwoṱhe. U tshimbila zwavhuḓi ha hoyu muaro zwanḓani zwa tshigwada tshashu tsha u dzhenisa miraḓo ndi vhuṱanzi ha zwikili na vhukoni ha nṱha vhune ha vha hone kha sekithara ya mutakalo ya nnyi na nnyi Afrika Tshipembe.4.2 Khabinethe yo fhululedza iSimangaliso Wetland Park kha u wana Tshiphuga tsha Vhukoni ha Muṱolamuvhalelano musi hu tshi khou ṋewa Zwiphuga zwa Vhukoni kha Sekithara ya Muvhuso kha South African Institute of Chartered Accountants (SAICA) mathomoni a wonoyu ṅwedzi. Tshiphuga tsho vha tsha u dzhiela nṱha Phaka kha u wana muṱolamuvhalelano wo kunaho kha miṅwaha i fhiraho miṱanu i tshi khou tevhelelana. iSimangaliso ho pfi ndi Fhethu ha Vhufa ha Ḽifhasi ha u tou thoma ha Afrika Tshipembe nga Nyendavhusiku 1999.4.3 Khabinethe i fhululedza Mbekanyamushumo ya u Shuma zwa Mulilo kha u wana tshiga tsha khuliso u bva kha Muvhuso wa Alberta ngei Canada sa tshihumbudzi tsha thuso ye vha ṋetshedza kha u langa mililo ye ya ṱaha kha Vundu ḽavho nga 2016. U Shuma zwa Mulilo ndi Mbekanyamushumo ya Mishumo ya Muvhuso yo Engedzwaho (EPWP) yo sedza kha u ṋetshedza zwikhala zwa mishumo kha vhasidzana na vhaṱhannga.5. Ndiliso5.1 Khabinethe i ḓibadekanya na Muphuresidennde Vho Zuma na tshitshavha tsha dzitshakatshaka kha u sathula nga huhulu u tshoṱhelwa ha vhuthororisi ngei Manchester Arena kha ḽa Manchester ngei England, hune mashudu mavhi ho lovha na u huvhala vhana na vhaswa vha tshivhalo.   Khabinethe i livhisa ndiliso dzayo kha muvhuso na vhathu vha United Kingdom, nga maanḓa miṱa na vhafunwa vha vhafu, khathihi na u tamela mashudu dzikhuvhabvu uri vha ṱavhanye u fhola. Zwiito zwa dzikhakhathi na vhuthororisi a zwi na vhudzulo tshitshavhani na uri zwi ḓisa tshutshedzo kha mulalo, vhutsireledzi na mveledziso.Mbudziso:Vho Phumla Williams – Mufarela Mulanguli-Guṱe (GCIS)Vhukwamani: 083 501 0139"
Tshiṱatamennde tsha Muṱangano wa Khabinethe wa ḽa 7 Fulwi 2017,8 Jun 2017,https://www.gov.za/speeches/statement-cabinet-meeting-7-june-2017-8-jun-2017-0000,https://www.gov.za/ve/speeches/statement-cabinet-meeting-7-june-2017-8-jun-2017-0000,"Khabinethe yo ṱangana nga Ḽavhuraru, ḽa 7 Fulwi 2017, ngei Tuynhuys, Ḓoroboni ya Kapa.1. Mafhungo a vhuponi1.1. Khabinethe i dovholosa hafhu khuwelelo ya Muphuresidennde Vho Jacob kha maAfrika Tshipembe ya uri vha farane kha u lwa na khakhathi dza u tambudzwa ha vhafumakadzi na vhana, na u ita khuwelelo kha maAfrika Tshipembe uri vha dzhie maga a tshihaḓu kha u fhelisa samba iḽi zwitshavhani zwashu.Hezwi zwi khou tevhela madalo a Muphuresidennde a Elsies River hune ha vha Ḓoroboni ya Kapa vha tshi tikedza Imbizo ya u Lwa na Vhutshinyi. Madalo aya o dovha a fha mavhalaanngwe kha tshayatsireledzo ya vhafumakadzi na vhana kha tshitshavha tshashu.Muphuresidennde vha pulana u humela vhuponi uvho u lavhelesa khaedu nnzhi dza vhutshinyi na mabulayo, nga maanḓa kha vhana na uri manḓalanga a mulayo a khwinise tshumelo dzao kha tshitshavha.1.2. Khabinethe i ṱanganedza u bviswa ha Saveyi Guṱe ya Miṱa ya 2016, ine ya isa phanḓa na u sumbedza mvelaphanḓa kha u shumiswa ha mbekanyamushumo dza muvhuso u itela u khwinifhadza matshilo a maAfrika Tshipembe, nga maanḓa zwitshavha zwe zwa vha zwo sielwa nnḓa i kale.Mbalombalo dzi sumbedza uri muvhuso u khou shuma zwi vhonalalo kha u ṋetshedza dzinnḓu, hune miṱa ya Afrika Tshipembe ine ya dzula kha nnḓu dza ‘RDP’ kana dza mutikedzo wa muvhuso ya khou engedzea u bva kha 5% ya 2002 uya kha 13,5% ya 2016.Saveyi yo dovha ya sumbedzisa uri mbekanyamushumo dza thikhedzo dza matshilisano dza muvhuso dzi khou sumbedza nyengedzeo u bva kha 12,7% ya 2003 u ya kha 29,7% ya 2016.Hu dovha ha vha na nyengedzeo i vhonalaho kha tswikelelo ya maḓi, muḓagasi na vhuthathatzhili, zwine zwa vha tshiga tsha ndeme kha lutamo lwa muvhuso wa Afrika Tshipembe lwa u tandulula zwoṱhe zwo khakheaho zwa muvhuso wa tshiṱalula na u ṋetshedza tshumelo dza mutheo kha vhathu vhoṱhe.Fhedziha, Khabinethe yo dzhiela nṱha uri musi u ḓiṅwalisa kha zwa pfunzo hu tshi khou engedzea, nga muelo u ongolowaho, Vharema vha miṅwaha ya 18  u ya kha 29 vha linganaho 3.3% vha khou guda ngeno vha tshi vhambedzwa na vha MaIndia/MaAsia vha linganaho 18,8% na 17, 5% ya murafho wa vhatshena vha tshigwada tsha thangana iyo.Kha ṅwaha wa 2016 murafho wa makhaḽadi vha linganaho 3,5% vho vha vha tshi khou guda.Saveyi yo dovha ya sumbedzisa hafhu u tsa u bva kha 23,8% u ya kha 11,8%  ya miṱa i re na khaedu ya  u shaya zwa uḽa, zwine zwa sumbedza mvelaphanḓa kha u thusa zwitshavha zwi tshilaho kha vhushai ho kalulaho.1.3. Khabinethe yo dzhiela nṱha Saveyi ya Zwa Vhashumi ya Kotara kha kotara ya u thoma ya ṅwaha yo sumbedzisaho ikonomi i tshi engedza mishumo ya 144 000. Tshivhalo itshi tsho ṱusiwa nga nyengedzeo ya tshivhalo tsha vha ṱoḓaho mushumo vha 433 000.Khabinethe i khwaṱhisedza hafhu vhuḓikumedzeli hayo ha u isa phanḓa na u shumisana na sekithara dza phuraivethe na vhashumi kha ndingedzo dzayo dza u tandulula khaedu ya vhushayamishumo kha shango.1.4. Khabinethe i ṱanganedza u rwelwa ṱari ha u vusuluswa ha Babelegi Industrial Park ngei Hammanskraal sa tshipiḓa tsha pulane dza muvhuso tsha u engedza mveledziso ya ikonomi ya muvhuso na u sika mishumo kha vhupo uvho.Thandela ya R42-miḽioni ndi tshipiḓa tsha Mbekanyamushumo ya Mvusuludzo ya Phakha dza Nḓowetshumo na u vha phakha nthihi kha dza rathi dzine dza khou vusuluswa u mona na shango u itela mveledziso yo ṱanḓavhuwaho ya ikonomi na nḓowetshumo.Khabinethe i ṱuṱuwedza nḓowetshumo dzapo na mabindu uri vha sedze kha u alusa kushumele kwavho u ya kha phakha dza nḓowetshumo u swikelela maga a thikhedzo o fhambanaho ane a vha hone u itela u isa phanḓa na u bveledza mabindu avho.1.5. Khabinethe yo nyeṱulelwa nga Minisiṱa wa Gwama, Vho Malusi Gigaba, nga ha figara dza Afrika Tshipembe dza Zwibveledzwa Guṱe Zwapo (GDP), dze dza tsela fhasi nga 0,7% kha kotare ya u thoma ya 2017.Hezwi zwo kalula u fhira mvelelo dza GDP dze dza vha dzo lavhelelwa dzine dza vha fhasisa kha dza Tsedzuluso hafhu ya Mugaganyagwama wa 2017, ye ya anganyela nyaluwo ya   GDP ya 2017 nga 1,3%. Hezwi zwo vhangwa nga phungudzeo ya nḓowetshumo dza kha vhumagi, mbambadzo, zwa u bika na madzulo, vhukati ha zwiṅwe.Ikonomi naho zwo ralo yo tikedzwa nga nyaluwo kha nḓowetshumo ya migodini na ya u bwa matombo ine yo engedzea nga 12.8%. Nḓowetshumo ya vhulimi, maḓaka na vhureakhovhe dzo vhuelela nga kotara ya u thoma ya 2017 yo engedzea nga 22,2%.Hu na zwiga zwi sumbedzaho nyaluwo zwine shango ḽa nga shumisa kha u alusa mbonalo ya nyaluwo ya ikonomi. Hezwi zwi katela u khwinisa nyaluwo ya ḽifhasi, u dzikisa mitengo ya zwibveledzwa, nyimele dza kilima dza khwine, ṋetshedzo ya muḓagasi i fhulufheleaho na phungudzeo kha u sa dzudzanyea ha vhushaka ha vhashumi.Sa fhungo ḽa tshihaḓu, Khabinethe i ita khuwelelo kha mabindu, vhashumi na tshitshavha nga u angaredza uri vha shumisane na muvhuso kha u khwaṱhisa mbekanyamushumo ya nyaluso na u khwinisa fhulufhelo u itela u imisa u tsela fhasi na u vhea ikonomi kha vhuimo ha nṱha, uri ri swikelele nyaluwo ya ikonomi i katelaho.Nga kha zwenezwi, Minisiṱa wa Gwama vha ḓo ṱangana na vharangaphanḓa vha mabindu uri hu vhambiwe maano a u sedza kha risesheni ya ikonomi na u swikelela nyaluwo i katelaho.Khabinethe yo tikedza muṱangano na vha nyanḓadzamafhungo wo fhelelaho na Minisiṱa wa Gwama uri vha kovhelane na maAfrika Tshipembe nga ha vhudzheneleli  vhune muvhuso wa ḓo ita kha muhanga wa zwino wa mugaganyagwama. Khabinethe i dovha hafhu ya khwaṱhisedza muhanga wa mugaganyagwama wa shango.1.6.  Mazhendedzi a vhupimi Fitch na Standard & Poor a khwaṱhisedza phimo dza tshikolodo dza Afrika Tshipembe dza tshifhinga tshilapfu dza ‘BB+’.Hezwi zwi khou ḓa vhukati ha musi Minisiṱa Vho Gigaba vha tshi ṱangana na sekithara dza phuraivethe u vhona uri mushumo wo ṱanganelaho wa muvhuso, mabindu, vhashumi na tshitshavha zwatsho u ya phanḓa, na uri magemo o vhewaho o swikelelwa.Khabinethe i khwaṱhisedza uri maAfrika Tshipembe vha ise phanḓa na u vha tshithu tshithihi, nga mannḓa kha zwifhinga zwi konḓaho na uri vha shume vhukuma u vhona uri shango ḽi wane hafhu tshiimo tsha gireidi ya vhubindudzi.1.7. Khabinethe i ṱangedza nyambedzano kha u rwelwa ṱari ha Komiti ya Ndaulo yo Ṱanganelaho ya Maraga Zwayo ya Tshipembe (MERCOSUR) na Mbumbano ya Dzikhasiṱomu dza Tshipembe ha Afrika  (SACU) dzo farelwaho fhano zwenezwino.Mahoro o tendelana u dzhiela nṱha zwikhala zwa u alusa Thendelano ya Mbambadzo ya Lutamo (PTA) ya MERCOSUR-SACU nga u katela mazhendedzi a nyaluso ya mbambadzo, nnḓu dza vhubindudzi, sekithara ya phuraivethe, na embasi dzavho dzi ṱhonifheaho na mishini ya mashango a nnḓa. Thendelano ya MERCOSUR-SACU i ṋetshedza vhavhambadzelannḓa vhapo tshikhala uri vha dzhene kha maraga wa vhathu vha fhiraho 280-miḽioni.Khabinethe i ita khuwelelo kha vha vhambadzelannḓa vha shango uri vha dzhiele nṱha PTA vhunga zwibveledza zwapo zwi tshi vho kona u dzhenelela kha vhufarisani ha MERCOSUR nga phimo dza u shuma dzine wa ṱoḓa.1.8. Khabinethe yo kwamea nga tsheo ya United States of America (USA) ya u ḓibvisa kha Thendelano ya Paris.Thendelano ya Paris, ine ya ḓo thoma u shuma lwa tshoṱhe nga 2020, yo ḓisendeka kha u shela mulenzhe ha mashango one ane kha zwipikwa guṱe zwo tendelwanaho ngazwo nga mashango.Afrika Tshipembe ḽo tsivhudza USA uri i humbule hafhu nga ha tshiimo tshaḽo na uri ḽi ḓikumedzele hafhu kha maitele aya o ṱanganelaho.1.9. Memorandamu wa u Pfesesa vhukati ha Novartis, Khoro ya Ṱhoḓisiso ya Mishonga ya Afrika Tshipembe na Muhasho wa Saintsi na Thekhinoḽodzhi, u vula nḓila ya u alusa tshikalo na ndeme ya ndingo dza zwa mishonga khathihi na u fhaṱa tshikhala tsha tsedzuluso kha dzhango.Thendelano i ḓo tendela mbekanyamushumo dza tsedzuluso dzo ṱanganelaho kha malwadze a pfukelaho na a sa pfukeli, u khwinisa tswikelelo ya mishonga kha vhalwadze vha Afrika Tshipembe, na u fhaṱa vhukoni ha tsedzuluso na mveledziso ya shango na dzhango.Khabinethe i fhulufhela uri hu na zwikhala zwinzhi zwa tshumisano vhukati ha muvhuso na phuraivethe, na uri i fhulufhela uri hezwi zwi ḓo vula nḓila kha u tandulula khaedu nnzhi dzo vhalaho dzine ra khou ṱangana nadzo.   1.10. Khabinethe i ṱanganedza Muvhigo wa 2017 wa Khongiresi ya Dzitshakatshaka na Dzangano ḽa Guvhangano, ḽine ḽi isa phanḓa na u vhalaa Afrika Tshipembe sa fhethu ha nṱhesa ha Vhubindudzi kha Afrika na Middle East. Muvhigo wo bveledzwa nga Shundunthule 2017 ngei Frankfurt, kha ḽa Germany.Afrika Tshipembe ḽi kha ḓi vha ḽiṅwe ḽa mashango a ḓivheesaho a vhuendelamashango kha ḽifhasi na u isa phanḓa kha u vha ḽa nṱhesa kha Foramu ya Ikonomi ya Ḽifhasi kha vhuendela ḽifhasi na indekisi ya vhuṱaṱisani ha vhuendelamashango sa zwe zwa anḓadziswa zwone nga Lambamai 2017.Khabinethe i tama u vhona ḓorobo ṱhukhu na khulwane dza Afrika Tshipembe dzi tshi bidela miṱangano miṱuku hune dza nga kona u swikelela ṱhoḓea dza u vha ṋemuṱa. Hezwi zwi ḓo thusa kha u khwinisa phaḓaladzo ya ḓivhavhupo ya vhuendelamashango u fhira senthara khulwane na u phaḓaladza lupfumo lwo bveledzwaho nga mbekanyamushumo idzi nga nḓila i linganaho.1.11. Khabinethe i ita khuwelelo kha maAfrika Tshipembe uri vha thanyele mafhungo a si a vhukuma, nga maanḓa u engedzea ha u hashwa ha mafhungo a si a vhukuma a vhana na vhafumakadzi vho xelaho, u hombokwa na vho hahedzwaho kha nyanḓadzamafhungo ya matshilisano.Khakhathi dza zwenezwino dzo iteaho ngei KwaMashu, tsini na Durban dzo vhangwaho nga mivhigo i si yone ya vhana vho hombokwaho vhuponi uvho na mavharivhari a u hombokwa ha ṅwananyana wa Naledi, wa Soweto nga vhathu vhane vha khou tshimbila nga Toyota Quantum na nomboro yayo zwe zwa phaḓalala kha nyanḓadzamafhungo ya matshilisano, zwe nga murahu zwa wanala uri a si zwone.Mafhungo aya a si one na zwa u phaḓaladza mafhungo a si one zwi ita uri hu vhe na mbilaelo kha zwitshavha na u tambisa tshifhinga na zwishumiswa zwa mapholisa. Ri humbela vhathu uri vha songo tsha isa mafhungo a si one kha nyanḓadzamafhungo ya matshilisano, u swika hu tshi vha na vhuṱanzi ho khwaṱhaho.1.12. Khabinethe yo dzhiela nṱha na u vhilaedzwa nga mivhigo ya nyanḓadzamafhungo ya ‘imeiḽi dzo bvuḓaho’ dzine dza khou ṱumanywa na Dziminisiṱa, vhaofisiri vha muvhuso na vhathu vha bvaho kha sekithara dza phuraivethe kha mavharivhari a zwithu zwo khakheaho.Khabinethe i kha ḓi vha yo ḓikumedzela tshoṱhe kha vhuvhusi havhuḓi na uri i dovha ya dzhiela nṱha uri vhathu vhoṱhe a vha na mulandu u swika vha tshi vhoniwa mulandu u ya nga Ndayotewa yashu.Khabinethe i ṱuṱuwedza  vhoṱhe vha re na vhuṱanzi nga ha zwiito zwi songo teaho zwa vhaofisiri vha muvhuso kana dziminisiṱa uri vha ḓivhadze mazhendedzi a mulayo uri hu itwe ṱhoḓisiso.I ya zwi ḓivha uri ho no vulwa miṅwe milandu, na uri mapholisa vha khou ita ṱhoḓisiso dzo teaho. Vhoṱhe vhane vha kwamea nga dziimeiḽi vha khou tsivhudzwa uri vha shumisane na mazhendedzi a mulayo.Muphuresidennde Vho Zuma vho hanedza mavharivhari o anḓadzwaho kha gurannḓa ya Swondaha ya uri vha na nnḓu Dubai ngei United Arab Emirates.2. Tsheo dza khabinethe2.1. Khabinethe yo ṱalutshedzwa nga ha mivhigo ya mvelaphanḓa ya kushumele kwa kotara ya vhuṋa ya 2016/17 (Phando-Ṱhafamuhwe 2017) wa u shumiswa ha mvelelo dza vhuvhekanyandeme.Vhulavhelesi ha khabinethe kha u shumiswa ha Muhanga wa Maano a Themo ya Vhukati ya 2014 u swika 2019, ho ita uri nḓisedzo ya tshumelo i vhe khwine. Hezwi zwi ri sendedza tsini na ndavhelelo dza Bono 2030 ḽa Pulane ya Mveledziso ya Lushaka.Muvhuso wo ita mvelaphanḓa i vhonalaho kha u shumisa mvelelo dza vhuvhekanyandeme hayo ha 14 na u bveledza ndivho dza NDP. Ho dovha ha topolwa khaedu dzi kwamaho u shumisa na maga a ṱoḓeaho kha u khwinisa nḓisedzo.GCIS i khou dzudzanya miṱangano ya zwigwada zwa nyanḓadzamafhungo, ine ya ḓo vha hone u bva nga ḽa 9 u swika ḽa 18 Fulwi 2017. Sheduḽu yo fhelaho i  ḓo bviswa kha www.gov.za.3. Mbekanyamushumo dzine dza khou ḓa3.1. Muphuresidennde Vho Zuma vho rwela ṱari Ṅwedzi wa Vhaswa fhasi ha thero ine ya ri “Ṅwaha wa Vho OR Tambo: U Bveledza u Manḓafhadzwa ha Ikonomi ya Vhaswa”, na muṱangano wa Tshigwada tsha Vhaswa tshi Shumaho na Phuresidennde. Hezwi zwi ṱanganya muvhuso na vharangaphanḓa vha zwigwada zwa vhaswa, vhane vha khou vhona uri hu na mvelaphanḓa kha u bveledza ikonomi ya matshilisano ya vhaswa.Dziminisiṱa na Vhafarisa Dziminisiṱa vha ḓo dzhenelela kha mishumo yo fhambanaho yo sedzaho kha u alusa mveledziso na u manḓafhadzwa ha vhaswa. Vhuṱambo ha tshihumbudzi ha Ḓuvha ḽa Vhaswa ḽa Lushaka vhu ḓo farelwa Ventersdorp, ngei Devhula Vhukovhela nga ḽa 16 Fulwi 2017. Ṅwaha uno u swaya anivesari ya vhu41 ya Mvutshelano dza Soweto na uri mushumo uyu u tou vha khumbudzo ya uri vhaswa vha shango ḽashu vho vha vharangaphanḓa vha Nndwa yashu.Khabinethe i ṱuṱuwedza vhaswa vhoṱhe uri vha dzhenelele kha mishumo yoṱhe ine ya ḓo itwa nga Ḓuvha ḽa Vhaswa na u shumisa thikhedzo na zwishumiswa zwoṱhe zwe muvhuso wa ṋetshedza u itela u khwinisa vhudzheneleli havho kha ikonomi.3.2. Khonfarentsi ya vhaswa ya muvhuso wapoMinisiṱa wa Tshumisano ya Mavhusele na Zwa Sialala, Vho Des van Rooyen, vha ḓo tshimbidza Khonfarentsi ya Vhaswa ya Muvhuso Wapo u bva nga ḽa 19 u swika ḽa 22 Fulwi 2017, fhasi ha thero “Vhaswa vha khou ranga phanḓa mveledziso”. Khonfarentsi i ḓo rwela ṱari Foramu ya Mveledziso ya Vhaswa ya Muvhuso Wapo. Hezwi zwi ḓo konisa vhaswa uri vha sedzuluse mvelaphanḓa ya muvhuso wapo vha tshi vhambedza na zwipikwa zwa Mbekanyamaitele ya Vhaswa ya Lushaka ya 2020. Zwi ḓo dovha zwa khwaṱhisa vhufarani vhukati ha muvhuso, mabindu na tshitshavha zwatsho kha u bveledza vharangaphanḓa vha vhaswa fhethu hapo.3.3. Minisiṱa wa Tshumelo dza Tshitshavha na Vhuvhusi, Vho Faith Muthambi, vha ḓo ranga phanḓa vhurumelwa ha Afrika Tshipembe u yo vha tshipiḓa tsha Ḓuvha ḽa Tshumelo dza Tshitshavha tsha Afrika ngei Kigali, kha ḽa Rwanda ubva nga ḽa 21 u swika ḽa 23 Fulwi 2017.Thero ya uno ṅwaha ndi: “U Thoma Mvelele ya Nḓisedzo ya Tshumelo yo Sedzaho kha Vhadzulapo: U shumisana na Vhaswa u itela Tshanduko ya Afrika.” Thero iyi i ḓisa tshikhala tsha u lavhelesa uri Tshumelo dza Tshitshavha dzi ṱalutshedzisa hani na u fhindula kha mvelele ya nḓisedzo ya tshumelo dzo sedzaho kha vhadzulapo zwine zwa ṱaluswa nga nḓila ine zwithu zwa khou itwa ngayo zwazwino.4. Ndiliso4.1. Khabinethe i livhisa ndiliso dzayo kha muṱa na khonani dza muṋameli o lovhaho musi hu tshi kuḓana zwidimela zwivhili zwa Metrorail tsini na tshiṱitshi tsha Elandsfontein ngei Ekurhuleni na u tamela mashudu avho vho huvhalaho kha khombo iyo uri vha ṱavhanye u fhola.Khabinete i ita khuwelelo ya tsedzuluso ya tshivhangi tsha khombo iyo uri dzi ṱavhanyiswe u itela u thivhela uri khombo dzo raloho dzi ḓisaho mabulayo dza sa tsha vha hone.4.2. Khabinethe i ḓibaḓekanya na  tshitshavha tsha dzitshakatshaka kha u lwisana na u ṱhaselwa ha vhutherorisi ha zwenezwino ngei United Kingdom (UK). U ṱhaselwa uho, ho iteaho vhusiku ha ḽa 3 Fulwi 2017 Ḓoroboni ya London, ho sia tshivhalo tsha vhathu vho lozwa matshilo vhaṅwe vho huvhala.U ṱhaselwa uho ha London hu khou bvelela vhukati ha vhege mbili ha iṅwe ya Manchester, he vhunzhi ha vhadzulapo, nga maanḓa vhaswa na vhana vha lozwa matshilo avho.Khabinethe i livhisa ndiliso dzayo kha muvhuso na vhathu vha UK, nga maanḓa miṱa na vhafunwa vha vho lovhaho, na u tamela mashudu vho huvhalaho uri vha ṱavhanye u fhola.4.3. Khabinethe i livhisa ndiliso yadzo kha miṱa na khonani dza Phurofesa Vho Babatunde Osotimehin, vho ri siaho ino vhege. Phurofesa Vho Osotimehin vho vha vhe Mulanguli Muhulwane wa United Nations Population Fund.Vho vha vha wa ndeme kha u tshimbidza mafhungo a zwa mutakalo wa vhudzekani na zwa mbebo kha ḽa Afrika kha miṅwaha ya zwenezwino. Vho shuma vha sa neti kha u takula zwa mutakalo wa vhudzekani na mbebo na pfanelo dza vhafumakadzi na vhaswa kha ḽa Afrika na ḽifhasi. Vho vha tshipiḓa tsha mafulo vha tshi itela pfanelo dza Lesbian, Gay, Bisexual, Transgender, Queer na Intersex.4.4. Maḓumbu a kapa na mililo ya knysnaKhabinethe yo dzhiela nṱha maḓumbu o kwamaho zwipiḓa zwinzhi zwa Kapa Vhukovhela na tshinyaelo yo iteaho. Khabinethe i livhisa ndiliso dzayo kha miṱa ya avho vho lozwaho matshilo na ndaka nga tshifhinga tsha khombo idzo; nomboro ya u fhedzisela u vhigwa ndi malo.Senthara ya Ndango ya Khohakhombo ha Khombo ya Ḓorobo ya Kapa, i khou ṱuṱuwedzwa uri i ite zwine ya nga kona kha u tshidza matshilo na ndaka, hu tshi katelwa vhupo ha Knysna hune ha vha na mililo mihulu. Ri ita khuwelelo kha vhathu uri vha tevhedzele maga a tsireledzo.5. U fhululedza5.1 Khabinethe i ṱanganedza tsheo ya Muphuresidennde Vho Jacob Zuma ya u thola Ḽefutheinenthe-Dzheneraḽa Vho Lesetja Mothiba sa Mufarela Khomishinari wa Mapholisa wa Lushaka.5.2 Khabinethe i fhululedza vhagidimi na vhorazwipotso vha vhanna na vha vhafumakadzi kha u nangiwa kha zwiteṅwa zwa malo zwa Awadi dza Mitambo ya Ṅwaha nga Ṅwaha ya Dzingu ya 2017, ye ya vha i tshi khou itelwa Afrika Tshipembe.African Union Sports Council Region 5 ndi ḽiṅwe ḽa madzingu maṱanu o hwedzwaho vhuḓifhinduleli ha u bveledza mitambo fhasi ha Mbumbano ya Afrika. Miraḓo ya dzingu ndi: Angola, Botswana, Lesotho, Malawi, Mozambique, Namibia, Afrika Tshipembe, Swaziland, Zambia na Zimbabwe.Vho Wayde van Niekerk vho wina u vha Razwipotso wa munna  ṄwahaVho Caster Semenya vho wina u vha Razwipotso wa mufumakadzi wa ṄwahaVho Anna Botha vho wina u vha Mugudisi wa ṄwahaMamelodi Sundowns yo wina u vha Thimu ya Ṅwaha.5.3 Khabinethe i fhululedza vhathu vha Lesotho kha khetho dza mulalo na u isa phanḓa na u fhululedza Prime Minister-elect Vho Thomas Thabane na ḽihoro ḽavho kha u wina dzikhetho.6. U tholwaU tholwa ho itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.6.1. Mulanguli Guṱe (DG): Muhasho wa Vhupulani, Ndavheleso na Tsedzuluso, Vho Nompumelelo Zandile Mpofu.6.2. DG: Muhasho wa Vhufaragwama, Vho Dondo Mogajane.Mbudziso: Vho Phumla WilliamsMulanguli Guṱe Mufareli (GCIS)Vhukwamani: 083 501 0139"
Tshiṱatamennde tsha Muṱangano wa Khabinethe wa ḽa 21 Fulwi 2017,22 Jun 2017,https://www.gov.za/speeches/statement-cabinet-meeting-21-june-2017-22-jun-2017-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-wa-%E1%B8%BDa-21-fulwi-2017-22-jun-2017-0000,"Khabinethe yo ṱangana nga Ḽavhuraru ḽa 21 Fulwi 2017, ngei Tuynhuys, Ḓoroboni ya Kapa.Mafhungo vhuponiKhabinethe yo sumbedzisa nga ha nḓivhadzo dza zwenezwino nga mazhendedzi mararu mahulwane a vhupimi.. Mazhendedzi a vhupimi oṱhe vhuraru hao, o ṱahisa mafhungo a fanaho sa u ongolowa ha tshanduko dza u engedza nyaluwo, kushumele kwa khamphani dzi langwaho nga muvhuso (dziSOC) na khohakhombo dza poḽotiki, vhukati ha maṅwe mafhungo.Khabinethe yo sumbedzisa u vha na fhulufhelo kha vhudzheneleli hayo kha u tandulula khaedu dza ikonomi ya shango khathihi na mushumo wo itwaho wa u khwaṱhisa kushumele kwa dziSOC.  Muvhuso u kha ḓi vha ngonani kha u u londa muhanga wawo wa tshikwama tsha mbuelo, u itela u vhona uri mbekanyamaitele i tshe yo ralo, na u shuma u vhona uri hu na nyaluwo yo katelaho na tshanduko ya ikonomi.Khabinethe i khwaṱhisedza uri mutheo wa nḓila ya nyaluwo khulwane na mveledziso ya ikonomi ya matshilisano wo no vheiwa. U sedza kha u khwinisa fhulufhelo ḽa mubindudzi na murengi nga u ṱavhanyisa u thomiwa ha tshanduko dza vhuvhumbi u itela nyaluwo ya ikonomi.Muphuresidennde Vho Jacob Zuma vho tshimbidza wekishopho ya Khoro ya Vhutsivhudzi ya u Manḓafhadzwa ha Ikonomi ya Vharema (BEE) nga Ḽavhuvhili, ḽa 20 Fulwi 2017, yo sedzaho kha tshanduko ya ikonomi ya matshilisano nga vhuhali. Wekishopho iyi, vhukati ha zwinzhi, yo tandulula khaedu dza zwa sisiṱeme na vhuvhumbi ha Mulayo wa Broad-Based BEE, wa 2003 (Mulayo wa vhu53 wa 2003) na themendelo dzo kumedzwaho dza ndivho dza muvhuso kha u shanduka ha ikonomi ya matshilisano nga vhuhali.Vhufarani vhukati ha muvhuso, mabindu, vhashumi na tshitshavha zwatsho ndi ha ndeme kha u engedza maimo a fhulufhelo, uri musi ri tshi shumisana ri kone u vhila murahu na u dzudza phimo dza gireidi ya vhubindudzi dzo ralo.1. Musi Ṅwedzi wa Vhaswa u tshi khou ya magumoni, Khabinethe i livhuwa sekithara dzoṱhe dzo shelaho mulenzhe kha zwoṱhe zwo itwaho u mona na shango. U shela mulenzhe ha vhaswa vha zwigidi kha mbekanyamushumo dza u manḓafhadza vhaswa dzo fhambanaho dze dza vha dzi tshi khou tshimbidzwa nga mihasho, zwiimiswa zwa muvhuso na sekithara ya phuraivethe, zwi a ṱuṱuwedza.Ṅwaha uno u swaya anivesari ya vhu41 ya Mvutshelano ya Matshudeni a Soweto ya 1976 na uri mushumo uyu wa elelwa u shuma u humbudza uri vhaswa vha shango vho vha vho ranga phanḓa Nndwa.Khabinethe i ita khuwelelo kha vhaswa uri vha shumise thikhedzo na zwishumiswa zwoṱhe  zwo ḓiswaho nga muvhuso u itela u khwinisa mabono avho na u bveledza u dzhenelela havho kha ikonomi.2. Khabinethe i lwa na  khakhathi dza zwenezwino dza tshutshedzo kha vhaṋameli musi hu na mugwalabo wa vhoradzithekhisi. Zwiito zwo raloho zwo bva nnḓa ha nḓila kha tshitshavha tsha demokirasi. Vhudzheneleli ha mulalo kha fhungo ḽiṅwe na ḽiṅwe zwi dzulela u vhuedza vhoṱhe vha kwameaho.Thendelano yo swikelelwaho vhukati ha Dzangano ḽa Dzithekhisi ḽa Lushaka lwa Afrika Tshipembe na SA Taxi Finance Holdings zwi tou sumbedzisa uri nyambedzano dza mulalo dzi nga tandulula mafhungo o raholo hu songo vhuya ha dzheniswa vhathu vha si na mulandu na u thithisa ikonomi. Khabinethe i ṱanganedza tsheo iyi, ine ya vha dzangalelo ḽa nṱhesa kha vhaṋameli na nḓowetshumo ya thekhisi.Khabinethe i ṱangedza nyambedzano ine ya khou itea vhukati ha Muhasho wa Vhuendi na vhurangaphanḓa ha nḓowetshumo ya thekhisi kha u wana thandululo dza tshifhinga tshilapfu. Muhasho u ḓo kwamana na zwiimiswa zwa mveledziso ya masheleni u wana dziṅwe nḓila dzine ha nga lambedzwa ngadzo dzithekhisi.3. Khabinethe i livhisa ndiliso kha vhoṱhe vho xelelwaho nga vhafunwa vhavho kha khombo dza zwenezwino ngei Kapa Vhukovhela na Kapa Vhubvaḓuvha. Vhunzhi ha vhadzulapo vho tambudzwa nga mupfuluwo na u lozwa ndaka. Khabinethe i khoḓa maitele a ṱhanganelo na u fhindula ho itwaho nga muvhuso, mabindu na maAfrika Tshipembe zwao kha u thusa miṱa yo welwaho. Khabinethe i livhuwa mudzimamulilo vho ḓinekedzelaho vhane vha vha Vho Bradley Richards na mureili wa ṱhiraka Vho John Blaaw vho thusaho vhadzimamulilo kha u hwalela maḓi vhane vho badela izwo nga matshilo avho vha tshi khou tshidza tshitshavha. Khabinethe i dovha hafhu ya livhisa ndivhuwo dzo khetheaho kha tshigwada tsha Working on Fire tshe tsha lwisana vhukuma na mililo mihulu. Ri ḓihudza ngavho! Khabinethe i tamela mashudu vhadzimamulilo vhavhili vho huvhalaho uri vha ṱavhanye u fhola hu tshi katelwa Vho Ian Barnard vhe vha huvhala musi vha tshi khou lingedza u tshidza Vho Bradley Richards.Muphuresidennde Vho Zuma vho dalela zwitshavha zwa Wit Lokasie na Knysna Heights zwe zwa kwamea vhukuma kha mililo iyi. Muphuresidennde Vho Zuma vho vha tshipiḓa tsha mushumo wa u elelwa Vho Richards.  Nga kha muya wa vhukuma wa tshigwada tsha zwidzimamulilo, Vho Barnard vho kona u dzhenelela mushumo uyo wa u elelwa mushumisani navho Vho Richards. Muphuresidennde vho sumbedza vhuthu na dziṅwe thikhedzo kha vhupo hoṱhe ho kwameaho. Hezwi zwo itwa nga kha tshiimiswa tsha Ndango ya Zwiwo zwi songo Lavhelelwaho ya Senthara ya Kushumele kwo Ṱanganelaho kwa Lushaka, tshi tshi khou shuma na Muvhuso wa Vundu wa Kapa Vhukovhela na zwigwada zwa Ndango ya Zwiwo zwi songo Lavhelelwaho zwa Vundu.Khabinethe i livhuwa madzangano oṱhe ane a sa vhe a muvhuso, sekithara ya phuraivethe, vhoḓinetshedzaho na zwitshavha zwine zwa khou tikedza zwitshavha zwi kwameaho.4. Khabinethe i tsivhudza zwitshavha zwa Limpopo mukaṋoni wa Zimbabwe uri vha thanye na uri vha dzule vho vula maṱo kha vhufuwi ha khuhu. Izwi zwi tevhela muvhigo wa u phaḓalala ha tshitzhili tsha mukhushwane wa zwiṋoni na khuhu u vhidzwaho H5N8. Mbambadzo ya zwiṋoni na khuhu u bva Zimbabwe yo imiswa. Tshitzhili tsha H5N8 tshi ḓisa malwadze na u pfukela nga maanḓa, na u ita uri hu vhe na u fa ha tshivhalo tsha nṱha. Vhorabulasi vha rengisaho vha khou tsivhudzwa uri vha engedze maga a tsireledzo kha mabulasi avho.5. Khabinethe yo ṱanganedza Tsheo ya Khothe Khulwane i bulaho Khethekanyo 18 ya Mulayo wa Maitele a Vhutshinyi, wa 1977 (Mulayo wa vhu51 wa 1977) sa usiho kha ndayotewa, u takusaho tshikalo tsha miṅwaha ya 20 ya u hwedza mulandu kha avho vha pomokwaho mulandu wa u tambudza lwa vhudzekani. Tsheo iyi i ḓo ya phanḓa kha u khwaṱhisa tshikhala tsha sisiṱeme ya vhulamukanyi hashu i tshi lwa na avho vha itaho dzikhakhathi kha vhana na vhafumakadzi.6. Khabinethe i ṱanganedza sesheni ya tshitshavha ya zwenezwino ya Inthanethe kha Vhoṱhe yo farelwaho ngei Kliptown, Soweto. Sesheni yo rangwaho nga Minisiṱa wa Tshumelo dza Vhudavhidzani ha Dziṱhingo na Poswo Vho Siyabonga Cwele, vha tshi shumisana na Foramu ya Ikonomi ya Ḽifhasi, sekithara dza phuraivethe na tshitshavha zwatsho – yo sia ho pfumbudzwa vhaswa vha 500 kha zwikili zwa mafhungo a mutheo na thekhinoḽodzhi ya vhudavhidzani (ICT). Mulevho kha Inthanethe kha Vhoṱhe wo dzhia tshivhumbeo tsha vhurangaphanḓa na u topola zwipikwa zwa uri u shumiswe hu sa athu fhela miṅwedzi ya rathi.Khabinethe yo dovha ya ṱanganedza vhudzheneleli nga Muhasho wa Vhudavhidzani ha Dziṱhingo na Tshumelo dza Poswo nga kha Manḓalanga a Vhudavhidzani ho Ḓiimisaho ha Afrika Tshipembe na Muhasho wa Mveledziso ya Ikonomi nga kha Khomishini ya Vhuṱaṱisani, u sedza kha mbadelo dza data dzi re nṱhesa dzine dza isa phanḓa na u thivhela tswikelelo kha dziICT.7. Khabinethe i khou vhilaedzwa nga mivhigo ya tshumelo dzine dza khou thithiswa kha mimotshari ya Gauteng zwo vhangwa nga khakhathi dza vhashumi dzine dza khou ya phanḓa. Nga ṅwambo wa izwo, miṱa i khou lilaho i khou balelwa u dzhia zwitumbu zwa mashaka avho. Lufu muṱani muṅwe na muṅwe lu ḓisa nḓaḓo na vhuṱungu kha miraḓo ya miṱa yo salaho.Sa lushaka, phambano naho dzi nngafhani, a dzi na mutengo u fhiraho u sa pfela ho raliho. Khabinete i humbela vhoṱhe vha kwameaho uri vha wane thandululo kha pfudzungule idzi zwi sa kwami miṱa yo zhakiwaho.8. Khabinethe i ṱangedza u vhumbiwa ha Foramu ya Mveledziso ya Vhaswa vha Muvhuso Wapo. Foramu iyi yo itelwa u vha dzomo ḽa vhubveledzi ha vhaswa kha u shumiswa ha vhurangeli ha mveledziso ya vhaswa ho fhambanaho kha muvhuso wapo. Ho farwa muṱangano wa u tou thoma wa Foramu nga ḽa 20 -21 Fulwi ngei Muldersdrift, vhukovhela ha Johannesburg.Tsheo dza Khabinethe1. Khabinethe yo tendela Nḓivhadzamulayotibe kha Ndindakhombo ya Mutakalo wa Lushaka (NHI), uri i gazetiwe sa ḽiṅwalo ḽa mbekanyamaitele. Nḓivhadzamulayotibe i sendedzela shango tsini u vhona uri maAfrika Tshipembe vhoṱhe vha kone u swikelela ndondolamutakalo, hu songo sedziwa tshiimo tshavho tsha ikonomi ya matshilisano.NHI ndi sisiṱeme ya ndambedzo ya masheleni a mutakalo i avhelaho masheleni a u ṋetshedza tswikelelo kha ndondolamutakalo.Hezwi zwi tshimbilelana na ndivho ya Pulane ya Mveledziso ya Lushaka (NDP) i ṱoḓaho u vhona uri muṅwe na muṅwe u swikelela ndondolamutakalo, hu songo sedzwa uri vha hola vhugai.Muhasho wa Mutakalo u ḓo vha na muṱangano nga ḽa 29 Fulwi 2017 wa u  ṱanḓavhudza tshiga nga tshiga tsha Nḓivhadzamulayotibe iyi.. .2. Khabinethe yo tendela Maano o Vusuluswaho a Mveledziso ya Human Resource u ya kha 2030. Maano o vusuluswaho a tandulula vhushayaṋungo ho topolwaho miṅwahani miṱanu yo fhiraho kha zwiṅwe zwipiḓa zwa sisiṱeme ya pfunzo na vhugudisi khathihi na u topoliwa ha tshayo ya pfananyo vhukati ha zwipiḓa zwo fhambanaho zwa sisiṱeme.Maano aya a tshimbilelana na NDP na Muhanga wa Maano a Themo ya Vhukati wa 2014-2019.I dovha ya sedza kha vhakwamei vhoṱhe vho teaho (sekithara ya muvhuso, vhashumi, madzangano a tshitshavha na a phuraivethe) kha ṱhoḓea dza ikonomi na ndeme ya u tikedza maano a nḓowetshumo u itela u swikelela nyaluwo yo katelaho na mveledziso.3. Khabinethe i tendela u anḓadzwa ha mawanwa a ndeme kha saveyi ya 2015/16 ya ndambedzo ya muvhuso ya Mishumo ya Sainthefiki na Thekhinoḽodzhikhaḽa. Nḓivhadzamulayotibe ya 1996  kha Saintsi na Thekhinoḽodzhi i ṱoḓa Muhasho wa Saintsi na Thekhinoḽodzhi itshi langa kana u ṱola tshikwama tsha muvhuso tsha sekithara ya saintsi na thekhinoḽodzhi, na u shela hayo mulenzhe  kha nyaluwo na mveledziso ya Afrika Tshipembe.Mvelelo dza mawanwa dza mihasho ya lushaka ya 30 dzi sumbedzisa uri masheleni a anganyelwaho kha R23, 4 biḽioni yo shumiswa kha tshikwama tsha lushaka nga ṅwaha wa muvhalelano wa 2015/16. Khabinethe yo dzhiela nṱha nyaluwo i si nnzhisa ya 6.6% itshi vhambedzwa na ya ṅwaha wo fhiraho ro sedza vhuleme ha mbuelo ya lushaka zwa zwino.Nyangaredzo ya vhubindudzi uvhu ho imela 1.7% ya nyangaredzo ya mugaganyagwama wa lushaka wa ṅwaha. Khabinethe i takalela uri vhunzhi ha masheleni aya o shumiswa kha tshumelo dza sainthefiki dzi tikedzaho tshumelo dza nḓisedzo kha masia a ndeme a vhuṱaṱisani ha muvhuso sa pfunzo, mutakalo, mineraḽa, fulufulu, vhulimi na mupo.Milayotibe1. Khabinethe yo tendela u anḓadzwa ha Mulayotibe wa Mirundu ya Sialala uri tshitshavha tshi bvise vhupfiwa. Mulayotibe u ṱoḓa u tsireledza u alusa na u langa maitele a mirundu ya sialala. Musi yo no tendelwa, Mulayotibe u ḓo ṋetshedza milayo na maimo a ṱanganedzeaho kha u tshimbidza maitele aya a sialala. U ḓo shumana na u shumiswa ha maitele a mirundu nga nḓila  si yone, zwine zwo sia ho lovha vhatukana vhanzhi vha tshi khou lovha mirunduni.Zwiimiswa zwa vhurangaphanḓa ha muvhuso na ha sialala zwi hanedzana na mpfu dza vhafumbi dzi vhangwaho nga maitele a mirundu.2. Khabinethe yo tendela Mulayotibe wa Khwiniso ya Mutheo wa Vhutoḓisisi ha Lushaka (NRF) wa 2017 uri u iswe Phalamenndeni. Mulayotibe uyu wo no pfuka tshipiḓa tsha u ya tshitshavhani u itela vhupfiwa ha nnyi na nnyi. Khwiniso dzi bvisela khagala manḓalanga a Minisiṱa wa Saintsi na Thekhinoḽodzhi kha mutheo na u vhea khagala mushumo wa NRF zwi tshi ya kha saintsi. Khwiniso idzi dzi ḓo engedza manḓalanga a Minisiṱa kha u endedza NRF uri i khwinise vhukoni.Zwi ḓo dovha zwa khwinisa u fhindula na u shuma ha vhuṱoḓisisi, mveledziso na ṋetshedzo ya u bveledza zwiswa kha ndeme ya vhutshilo ha maAfrika Tshipembe, nga kha mbambedzo dza khwine na vhuvhekanyandeme ha muvhuso.3. Khabinethe yo tendela Khwinisedzo ya Mulayotibe wa Vhufhufhi ha Mabufho wa 2017 uri u iswe Phalamenndeni. Mulayotibe u khwaṱhisedza tsireledzo ya vhufhufhi, vhutsireledzi na muhanga wa ndango ya tsireledzo ya mupo u vhona uri hu na vhudziki na u ya phanḓa kha nḓowetshumo ya vhufhufhi ha mabufho.  Khwiniso dzi katela, vhukati ha zwiṅwe, ṋetshedzo ya mbofholowo ya kushumele kha khombo dza vhufhufhi na tsedzuluso ya khombo; ṋetshedzo ya u thomiwa ha Bodo ya Tsedzuluso ya Tsireledzo ya Vhufhufhi. I dovha ya khwinisa na u dzhenisa dziṅwe ṱhalutshedzo kha Mulayo.4. Khabinethe yo tendela u anḓadzwa ha Khwiniso ya Mulayotibe wa Sectional Titles wa 2017 uri tshitshavha tshi bvise vhupfiwa. Khwiniso idzi dzi khou tou engedza kha dze dza vha dzi hone dza u shuma,kushumele na ndaulo ya u shumiswa na vhulangi ha Mulayo wa Sectional Titles, wa 1986 (Mulayo 95 wa 1986). Mulayo wa zwino wa Sectional Titles wa 1986 u ṋetshedza dziṅwe pfanelo kha vhaṋe vha dzikhethekanyo kha zwikimu zwa sectional titles. Khwiniso dza Mulayotibe dzo kumedzwaho dzi ṋetshedza ndango dza pfanelo idzi nga nḓila i pfadzaho.Khabinethe yo tendela Mulayotibe wa Communal Land Tenure wa 2017 uri u anḓadzwe uri tshitshavha tshi bvise vhupfiwa. Mulayotibe uyu ndi wa u tsireledza vhaṋe vha mavu a tshitshavha, nga maanḓa vhashayatsireledzo kha zwitshavha zwa mahayani.Mbekanyamushumo dzine dza khou ḓa1. Muphuresidennde Vho Zuma vha ḓo vha tshipiḓa tsha Samithi ya Vhuṱanu ya Vhuthihi ha Maitele a Tshipembe ha Afrika (SACU) ine ya ḓo farelwa Swaziland nga ḽa 23 Fulwi 2017. Samithi iyi ya ḓuvha ḽithihi  ḓo dzhenelelwa nga Ṱhoho dza Mashango na Muvhuso  wa mashango a miraḓo ya SACU, ane ha katelwa Afrika Tshipembe, Botswana, Lesotho, Namibia na Swaziland.Samithi  ḓo amba nga ha mafhungo o fhambanaho a elanaho na mbambadzo ya kha dzingu na nḓowetshumo khathihi na mbekanyamushumo ya mushumo. I ḓo dovha ya sedzulusa maṅwe maimo a thendelano ya SACU na kushumele kwayo, u itela u tshimbidza mveledziso ya ikonomi dza SACU. Ndi nga kha SACU hune makete yo engedzwaho ya thundu na tshumelo ya kha dzingu ya ḓo wanwa nga kha nyambedzano dzi yaho phanḓa dzo fhambanaho dzo sedzaho kha u bveledza ṱhanganelo khulwane kha  dzingu  na kha dzhango.2. Imbizo sa tshipiḓa tsha u ya phanḓa na u lwa na vhutshinyiMuphuresidennde Vho Zuma vha ḓo tshimbidza madalo a Mbekanyamushumo ya Vhuṱoli ya Muphuresidennde ya Siyahlola ngei Lusikisiki, Kapa Vhubvaḓuvha nga Mugivhela wa ḽa 24 Fulwi 2017.3. Khabinethe i ṱuṱuwedza maAfrika Tshipembe uri vha tikedze Knysna Oyster Festival na  Knysna Marathon. Heyi ndi iṅwe ya festhivaḽa dzi ḓivheaho vhukuma i takalelwaho nga vhafuni vha mitambo na miṱa. Vhakwamei vhoṱhe vha khou shumisana kha u vhona uri  Knysna i khou shuma lwa tshoṱhe na u vula kha mabindu.4. Ḓuvha ḽa Mandela ḽi ita khuwelelo kha roṱhe, ḓuvha ḽiṅwe na ḽiṅwe, u ita uri shango ḽi vhe fhethu ha khwine. Thero ya Ḓuvha ḽa Mandela nga 18 Fulwana, ndi #ActionAgainstPoverty.U ita uri ḓuvha ḽiṅwe na ḽiṅwe ḽi vhe Ḓuvha ḽa Mandela kha vha pembelele vhutshilo ha Vho Madiba na zwe vha ri siela nga nḓila iyaho phanḓa ine ya ḓo ḓisa tshanduko ya tshifhinga tshilapfu.Milaedza ya ndiliso1. Khabinethe i ḓibaḓekanya na Muphuresidennde Vho Zuma kha u isa ndiliso:kha Minisṱa wa Pfunzo ya Nṱha na Vhugudisi, Dokotela Vho Blade Nzimande, na muṱa wavho kha u fhira shangoni ha mme avho, Vho Nozipho Nzimande. Vho Mme Nzimande vhe vha vha vha tshi funwa vhukuma vho fara miṅwaha ya 90 ṅwedzi wo fhiraho. Vho ṱanganedza vhalwela mbofholowo vha South African Communist Party na African National Congress muḓini wavho nga zwanḓa zwivhili nga tshifhinga tshi konḓaho musi hu na khakhathi dzo tutuwaho ngei  Pietermaritzburg kha ḽa KwaZulu-Natal na kha vhupo ha tsini u ya mafheloni a 1980 na mathomoni a 1990.Kha u fhira shangoni ha Murena Vho Joel Joffe. Murena Vho Joffe, vho lovha vha na miṅwaha ya 85, vho vha ramulayo wa muimeleli kha tsengo dza Rivonia na Little Rivonia. Vho imelela vhe vha vha vha tshi lwa na muvhuso wa tshiṱalula vho khwaṱhisa, vha shela mulenzhe nga nḓila khulwane kha thandela ya demokirasi ya Afrika Tshipembe.kha vhathu vha Namibia kha u fhira shangoni ha Vho Toivo ya Toivo, ḽizhakanḓila kha nndwa ya mbofholowo ya Namibia vha dovha vha lwa na muvhuso wa tshiṱalula. Minisiṱa wa Vhudavhidzani Vho Ayanda Dlodlo vha ḓo imela muvhuso wa Afrika Tshipembe kha mbulungo ine ya ḓo vha hone nga Mugivhela wa ḽa 24 Fulwi 2017.6. Milaedza ya u fhululedza6.1. Khabinethe i fhululedza ramatombo (geologist) Tshiamo Legoale we a ita ḓivhazwakale nga u vha muAfrika Tshipembe wa u thoma wa u wina FameLab International Champion kha thendela ye ya sedzulusa maitele a u shumisa goroi u wana musuku kha maḓaleḓale a migodi. Legoale ndi muvhuelwa wa iṅwe ya bazari dza muvhuso na uri o wina awadi kha Fesithivaḽa ya Cheltenham Science ye ya farelwa United Kingdom.6.2. Khabinethe i tamela Team SA mashudu kha mitambo i ḓaho ya 2017 Commonwealth Youth Games ngei Nassau, kha ḽa Bahamas u bva nga ḽa 19 u swika ḽa 23 Fulwana 2017.Mitambo, ine ya vha hone nga 2015, yo sia Team SA   tshi khou dzhia vhuimo ha vhuvhili kha mutevhe wa medaḽa, hune vha vha na medaḽa ya 35, kha mitambo ya 2015 ngei Apia, kha ḽa Samoa.Mitambo ya Commonwealth Youth Games  kha ḓi vha ya ndeme kha vhomakone vha matshelo. Team SA ndi ṱhuṱhuwedzo kha vhaswa uri vha dzhenelele kha mitambo uri vha kone u shandukisa matshilo avho a vhe khwine.6.3. Khabinethe i fhululedza Springboks vhe vha shuma vhukuma kha u ṱhasela na u thivha uri vha wine mitambo yavho mivhili kha miraru ya ndingo musi vha tshi tamba na France, hune wa vhuraru wa vha wa ḽa 24 Fulwi 2017.6. 4. Khabinethe i fhululedza Minisiṱa wa Saintsi na Thekhinoḽodzhi Vho Naledi Pandor kha u huliswa nga Doctorate nga Yunivesithi ya Nova, ngei Portugal.6. 5. Khabinethe i tamela mashudu mavhuya kha maMuslim vha shango ḽashu na ḽifhasi kha vhuṱambo ha madakalo ha Eid-ul-Fitr ha u khunyeledza Ramadaan, na u pembelela Eid-ul-fitr ine i ṋetshedza maMuslim tshikhala tsho khetheaho tsha u khwaṱhisa vhukonani na u farana ha miṱa kha vhone vhaṋe na maAfrika Tshipembe ngavho.Mbudziso: Vho Phumla Williams – Mulanguli Guṱe Mufareli (GCIS)Nomboro: 083 501 0139"
Tshitatamennde tsha Muṱangano wa Khabinethe wa Ḽavhuvhili ḽa 1 Ṱhangule 2017,3 Aug 2017,https://www.gov.za/speeches/statement-cabinet-meeting-tuesday-1-august-2017-3-aug-2017-0000,https://www.gov.za/ve/speeches/statement-cabinet-meeting-tuesday-1-august-2017-3-aug-2017-0000,"Khabinethe yo ṱangana Sefako M Makgatho Presidential Guesthouse ngei Pretoria nga Ḽavhuvhili ḽa 1 Ṱhangule 2017.1. Tsheo dza Khabinethe1.1. Afrika Tshipembe ḽi humbula Ṅwedzi wa Vhafumakadzi nga Ṱhangule, sa tshihumbudzo tsha vhafumakadzi vha fhiraho 20 000 vhe vha matsha vha ya Union Buildings nga ḽa 09 Ṱhangule 1956 vha tshi khou gwalabela vha tshi lwisana na milayo yo engedzwaho kha vhafumakadzi.U pembelela ḽa Ḓuvha ḽa Vhafumakadzi ḽa Lushaka hu ḓo farwa ngei luvhanḓeni lwa Galeshewe, Kimberley, Devhula ha Kapa. Khabinethe yo tenda ṱhoho ya u bembela ḽa ṋaṅwaha ino ri “Ṅwaha wa OR Tambo: Vhafumakadzi vho farana vha tshi isa Afrika Tshipembe phanḓa”. Khabinethe i khou ita bembela kha maAfrika Tshipembe u shumisa ṅwedzi wa Ṱhangule u pembelela tshiimo tsha vhafumakadzi kha tshitshavha tshashu.1.2. Khabinethe yo nyeṱulelwa nga ha mbekanyamushumo ya miṅwaha miraru ine ya ḓo tshimbidzwa nga Ndangulo ya Mvusuluso ya Mvumbo. Ndangulo ya Mvusuluso ya Mvumbo (MRM) yo ṋewa ndaela ya u tshimbidza, u ṱuṱuwedza na u konanya mbekanyamushumo ine ya ṱoḓa u vhuedza mvumbo yo khwaṱhaho ya tshitshavha tshashu. Ndangulo hei i ṱoda u vusulusa muya wa Vhuthu hu tshi shumiswa zwiko zwa vhadzulapo na muvhuso.Khabinethe yo tenda mbekanyamushumo ya zwa u shumo ya miṅwaha miraru ya MRM na nḓila yo sedzwaho ya u tshimbidza mbekanyamushumo ya u vusulusa mbumbo kha muvhuso.1.3. Khabinethe yo tenda zwauri Afrika Tshipembe ḽo ṋetshedza ḽikumedzwa ḽa u fara Khaphu ya Ḽifhasi ya Rugby 2023 (RWC). Hezwi zwi ḓo dovha hafhu zwa ṋetshedza Afrika Tshipembe tshikhala tsha u ṱana shango kha tshitshavha tsha ḽifhasi. Afrika Tshipembe ḽo vhuya ḽa fara mishumo ya maimo a nṱha i ngaho sa Mitambo ya Afrika Ḽoṱhe, Khaphu ya Ḽifhasi ya Khirikhethe, 2010 FIFA World CupTM  na vhunzhi ha khonferentsi dza ḽifhasi.Sa shango ro guda nga tshenzhelo dzo fhiraho nga maanḓa tshiyalelo yo vhaho hone na zwithu zwi songo tshimbilaho zwavhuḓi zwe zwa tshimbilelana na 2010. Nga nṱhani ha hezwi, muvhuso wo hana u saina tsheke i songo ṅwalwaho tshelede zwe zwa ita uri Afrika Tshipembe ḽi ḓibvise kha u bida u vha vhafari vha Commonwealth Games”.Khabinethe yo ḓivhadzwa nga zwo bvelelaho kha mushumo yo raloho. Afrika Tshipembe ḽi na themamveledziso dza ndeme dza u fara muṱaṱisano uyo hu songo avhelwa mugaganyagwama wa mveledziso ya themamveledziso. Zwa mitambo zwi dzhiwa sa tshiṅwe tsha zwiṱuṱuwedzi vhukuma tsha u fhaṱa lushaka nahone mbekanyamushumo dza mutambo wa rugby dzi ḓo khwinisa nzudzanyo ya matshilisano. Mbekanyamushumo dzine dza ḓo itwa u mona na shango dzo livhaho kha 2023 dzi ḓo sia vhufa ha tshifhinga tshilapfu ha mveledziso ya rugby kha vhadzulapo vhane vha khou shaya.Khabinethe yo tendela zwoṱhe zwo kumedzwaho hu tshi itela muṱaṱisano hoyu une wa tou vha bidi ya ikonomi ine ya ḓo fhungudza ṱhoḓea ya zwa masheleni zwi tshi katela na u ṱuṱuwedza u maanḓafhadzwa na mushumo u kwamaho zwa ikonomi.Muṱaṱisano u ḓo shela mulenzhe u ṱuṱuwedza ikonomi yashu nga tikedza zwithu  zwa ndeme zwa muvhuso, nga maanḓa musi zwi tshi elana na maitele a u wana nḓisedzo ya zwithu o khetheaho na u sedzana na Thendelonzwiwa ya Tshanduko ya Mitambo, na u kovhana ha mbuelo dzo wanalaho. Mushumo u ḓo dovha hafhu wa hudza sekhithara dzashu dza zwa mafunda na vhuendelamashango.Khabinethe yo tendela u thomiwa ha Komiti ya Minisiṱa ya nga ngomu (IMC)  ya RWC 2023. IMC i ḓo sumba maitele a u bida kha RWC 2023 na u vhona uri shango ḽi vhuelwe kha zwa ikonomi nga mushumo hoyu. Minisiṱa wa Mitambo na Vhuḓimvumvusi, Vho Thulas Nxesi, vha ḓo fara muṱangano na vhoramafhungo wo khetheaho u ṱalutshedza nga ha maitele a zwa u bida.1.4. Khabinethe yo tendela Mvetomveto ya Mbekanyamaitele ya Ndaka ya Nḓivho(IP) Afrika Tshipembe – Luṱa I (2017) zwi no tea u anḓadzwa kha Gazethe ya Muvhuso hu tshi itelwa mahumbulwa a nnyi na nnyi.Hezwi zwi fhindula bembela ḽa Nzudzanyo ya Mveledziso ya Lushaka kha u khwaṱhisedza zwihulu kha vhurangeli, u khwinisa vhubveledzi, nga maanḓa u ṱoḓana na nḓivho ya ikonomi, na u khwinisa tshumiso yavhuḓi kwao ho dzudzanaho.Mbekanyamaitele ya IP ndi tshithu tsha ndeme kha u alusa vhurangeli, tsudzuluso ya thekhinoḽodzhi, mveledziso na ṱhoḓisiso, mbonalo kwao, tsireledzo ya murengi, mveledziso ya nḓowetshumo nahone zwihulusa nyaluwo ya ikonomi.1.5. Khabinethe yo tendela Mvetomveto ya Tshiṱirathedzhi tsha Vhuendi vhu sa ḓitiki nga zwibveledzwa u anḓadzwa hu tshi itelwa mahumbulwa a nnyi na nnyi. Tshiṱirathedzhi hetshi tshi ḓo vhumba thikho ya mveledziso ya mbekanyamaitele nga kha sekithara ya vhuendi zwi tshi ya nga u tsitsela fhasi phaḓaladzo ya “Green House Gas (GHG)”.Ndivho ya tshiṱirathedzhi hetshi ndi u fhungudza zwithu zwi si zwavhuḓi kha mupo musi hu tshi khou fhindulwa ṱhodea dza vhuendi dza zwino na dzi ḓaho nga kha maitele a mveledziso o khwaṱhaho.Sisteme dza vhuendi dzo vhumba thikho ya mishumo a ikonomi ya matshilisano Afrika Tshipembe nga u kona u swikela u tshimbidzwa ha vhathu na thundu. Zwo ralo, phaḓaladzo yo bvaho kha sekithara ya vhuendi dzi swika 10.8% ya phaḓaladzo ya GHG kha shango, hu uri vhuendi ha badani ho sedzana na 91.2% dza phaḓaladzo hei ya GHG. Afrika Tshipembe yo ana u fhungudza phaḓaladzo ya GHG nga-34% nga 2020 na 4%2 nga 2025.1.6. Khabinethe yo tendela uri Muhasho wa zwa Muno u nga vula hafhu maitele a u ita khumbelo hafhu kha vhathu vha re na Thendelo ya Tshipentshela vha Zimbabwe, nga fhasi ha nyimele dziṅwe. Nyimele ya polotiki ya tshifhinga tshenetsho ya Tshipentshela ya u ranga ya vhathu vha Zimbabwe yo tendelwa nga Lambamai 2009 u itela u rekhoda vhathu vha Zimbabwe vho ḓaho Afrika Tshipembe nga nnḓa ha mulayo. Thendelo dzavho dzi ḓo fhelelwa nga tshifhinga nga ḽa 31 Nyendavhusiku 2017.Minisiṱa wa zwa Muno, Vho Phurofesa Hlengiwe Mkhize,vha ḓo fara muṱangano mupfufhi wa u ṱalutshedza nyimele na maitele zwine zwa tea u tevhelwa musi zwa u ita khumbelo hafhu zwi tshi vula.1.7. Khabinethe yo tendela nyolo dza Khamphani ya Minthi ya Afrika Tshipembe kha nzudzanyo ya khoini dza mivhala ya tshihumbudzi dza 2017: Zwiṋoni na Maluvha a Reseve ya Biosfia ya Phendelashango Kapa Vhukovhela. Hezwi i tou vha nyengedzo kha tshihumbudzi na mutevhe wa khoini dzi no khou mona dzine dza ḓo bviswa nga 2017.2. Milayotibe2.1. Khabinethe yo tendela nyanḓadzo ya “Deeds Registries Amendment Bill of 2017” u itela mahumbulwa a vhadzulapo. U khwinisa “Deeds Registries Act, 1937 (Act 47 wa 1937)”, hu tshi itelwa u khwinisa na u engedza khumbelo na u shumiswa ha Mulayo. Mulayotibe u ḓo tshimbidza na u khwinisa ndaulo na u u nwalisa ḽinwalo ḽa mulayo.3. NdilisoKhabinethe i livhisa ndiliso kha miṱa ya vhafuni vha bola vhavhili vhe vha xelelwa nga matshilo avho musi hu na u kwanyana ho kalulaho ngei FNB Stadium nga Mugivhela, wa la 29 Fulwana 2017. Muphuresidennde Vho Jacob Zuma vho vhumba Komiti ya Minisiṱa ya Vhuvhudzisi, yo rangwa phanḓa nga Vho Thulas Nxesi, u ṱoḓisisa nyimele yo itisaho uri hu vhe na tshiwo hetshi.4. Vhathu vho tholwahoU tholwa hoṱhe hu ḓo thoma ha khwaṱhisedzwa ndalukano dzavho na u sedzwa arali vha si na milandu.4.1 Vho Lefentse Cuitzen Radikeledi vho tholwa hafhu sa Mufaragwama wa Lushaka a imelaho kha Bodo ya Koporasi ya Ndindakhombo ya Khredithi ya Vhuvhambadzelannḓa.4.2 U engedzwa ha tshifhanga tsha ofisi ha Vho Thabang Charlotte Christine Mampane sa Mukhomishinari wa Khomishini ya Lothari ya Lushaka (NLC).4.3 Vho Phrofesa Ntshengedzeni Alfred Nevhutanda vho tholwa hafhu sa Mudzulatshidulo wa NLC.4.4 Vho Fadila Ethne Lagadien sa muraḓo wa Vhutsila na Mvelele na Ḓivhazwakale, zwa Mupo, Mvelele na Nzhendedzi ḽa Nyanḓadzo ya Vhufa na zwa Vhuoli kha Bodo ya NLC.4.5 Vho Sunrise Vusumuzi Mkhize sa Mulanguli Muhulwane (DG) wa Muhasho wa Vhutsila na Mvelele.4.6 Vho Thathakahle Jordan-Dyani sa Muthusa Mulanguli Muhulwane:  Vhushak ha Nnda na Mbambadzo ha ICT na Muhasho wa Vhudavhidzani na Tshumelo dza zwa Poswo.4.7 U tholwa hafhu na u tholwa ha vhalanguli vha si  khorondanguli vha Bodo ya Bannga ya Mveledziso ya Tshipembe ha Afrika lwa miṅwaha miraru(u swika 31 Fulwana 2020):4.7.1 Vho Anuradha Sing (U tholwa hafhu);4.7.2 Vho Gugu Mtetwa (U tholwa hafhu);4.7.3 Vho Phrofesa Mark Swilling(U tholwa hafhu);4.7.4 Vho Zanele Monnakgotla (U tholwa);4.7.5 Vh Lufuno Motsherane (U tholwa);4.7.6 Vho Bulelwa Ndamase (U tholwa);4.7.7 Vho Pinkie Nqeto (U tholwa);4.7.8 Vho Letlhogonolo Meko (U tholwa); na4.7.9 Vho  Blessing Mudavanhu (U tholwa);4.8 U tholwa na u tholwa hafhu ha vhalanguli vha si khorondanguli ha Bodo ya Public Investment Corporation SOC Limited lwa miṅwaha miraru (u bva 31 Fulwana 2020):4.8.1 Vho Dokotela Xolani H Mkhwanazi (Muthusa Mudzulatshidulo) (U tholwa);4.8.2 Vho Mathukana Mokoka(U tholwa);4.8.3 Vho Dudu Hlatshwayo (U tholwa hafhu);4.8.4 Vho Sibusisiwe N Ngubane (U tholwa hafhu); na4.8.5 Vho Dokotela Trueman Goba (U tholwa hafhu).Hu vhudziswa:Vho Phumla Williams – Mulanguli Guṱe Mufareli (GCIS)Luṱingokhwalwa: 083 501 0139"
"Tshiṱatamennde tsha Muṱangano wa Khabinethe wa Ḽavhuraru, ḽa 16 Ṱhangule 2017",17 Aug 2017,https://www.gov.za/speeches/statement-cabinet-meeting-16-august-2017-17-aug-2017-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-16-%E1%B9%B1hangule-2017-17-aug-2017,"Khabinethe yo ṱangana Union Buildings ngei Pretoria.1. Mafhungo a Zwino kha Shango1.1. Musi ri tshi khou pembelela Ṅwedzi wa Vhafumakadzi, Khabinethe i tamela mashudu mavhuya Vho Mme Getrude Shope kha ḓuvha ḽavho ḽa mabebo musi vha tshi khou fara minwaha ya 92. Vho Mme Shope, vha ḓivhiwa sa muṱhomphei wa u lwela mbofholowo na mbofholowo ya vhafumakadzi.  Vho ṱanganedza Isithwalandwe/Seaparankwe, ine ya vha khuliso khulwane i pfufhiwaho nga Khongiresi ya Lushaka ya Afrika kha avho vhane vha shela mulenzhe nga nḓila i vhonalaho na u ḓidzima vha tshi lwela mbofholowo.Khabinethe i dovha ya tamela mashudu Vho Mme Zondeni Veronica Sobukwe kha ḓuvha ḽavho ḽa mabebo musi vha tshi khou fara miṅwaha ya 90. Afrika Tshipembe ndi shango ḽavhuḓi nga kha u shela mulenzhe na vhuḓidini ho itwaho nga vhafumakadzi vha ngaho avha.Musi shango ḽi tshi khou pembelela Ṅwedzi wa Vhafumakadzi fhasi ha thero “Ṅwaha wa OR Tambo: Vhafumakadzi vho Farana kha u Bveledza Afrika Tshipembe Phanḓa”, Khabinethe i ḓibaḓekanya na maAfrika Tshipembe vhoṱhe kha u hulisa vhafumakadzi vha mihaga vho matshaho vha tshi ya Union Buildings nga 1956 vha tshi gwalabela milayo ya dzibasa.Kha tshiṱatamennde tsha muya wa OR Tambo tsha ‘Flowers of the Revolution’  ri elelwa mushumo wa vhafumakadzi sa mazhakanḓila a tshigwada tsha vhafumakadzi vho itaho mudzinginyo kha shango iḽi, ri tshi dzhiela nzhele zwa uri musi u tshi manḓafhadza mufumakadzi, u vha wo manḓafhadza shango.Sa shango ro swikelela zwinzhi kha sia ḽa u manḓafhadza vhafumakadzi. Musi  Phalamennde ya 1994 isa athu vha hone, vhuimeleli ha vhafumakadzi ho vha ho ima kha 2,7%, zwi tshi tevhela khetho dza demokirasi dza u thoma, vhuimeleli ha vhafumakadzi Phalamenndeni ha ima kha 27,7%. Nga 1999 tshivhalo itsho tsha engedzea uya kha 30% na 32,7% ya 2004. Nga murahu ha khetho dza shango dza 2009 tshivhalo tsha vhuimeleli ha vhafumakadzi tsha swika kha 42%. Zwazwino Minisṱa dza Vhafumakadzi ndi 43% kha Khabinethe.Ri na vhafumakadzi vhanzhi kha maimo a vhurangaphanḓa na uri zwiimiswa zwa muvhuso zwi kati na u khwinisa tshiimo tsha vhafumakadzi. Zwazwino ri na  Muhasho wa Vhafumakadzi Ofisini ya Muphuresidennde.1.2. MaAfrika Tshipembe u mona na shango vho shuma vhukuma kha u shela mulenzhe kha mushumo uyu wa khumbudzo. Mbekanyamaitele dza muvhuso dza mvelaphanḓa dzi khou isa phanḓa na u dzhiela nṱha u manḓafhadzwa ha vhafumakadzi, nga manḓa avho vha bvaho vhuponi ha mahayani, vhane vho livhana na vhushai vhu lemelaho.1.3. Musi ri tshi khou pembelela mvelaphanḓa ye ra ita kha u vhofholola vhafumakadzi, Khabinethe i humbudza shango ngaha mufumakadzi we a vha atshi lwa na muvhuso wa tshiṱalula we a vhulawa nga ḽino ḓuvha ḽa 17 Ṱhangule 1982. Vho Ruth First vho vhulawa lwa tshiṱuhu nga bomo ye ya vha i kha vhurifhi he ha rumelwa khavho ngei Mozambique. Vho badela nga zwivhavho kha u lwela havho mbofholowo vha tshi itela vhathu vha Afrika Tshipembe.Khakhathi dzo Livhanaho na Mbeu1.4. Khabinethe yo bvisa vhupfiwa hayo kha u lwisana na zwiito zwi vhonalaho kha vidiyo ine ya khou phaḓalala i sumbedzaho musidzana a tshi khou ṱhaselwa nga mutshudeni wa mutukana tshikiloni tsha KwaZulu-Natal na uri i khou ṱanganedza u farwa ha muhumbulelwa. U vhulawa ha mudededzi phanḓa ha vhagudiswa tshikoloni zwa zwenezwino nga mufarisi wawe zwi ri humbudza khaedu dzine ri tshe ro livhana nadzo dza u tambudzwa ha vhafumakadzi.1.5. U huvhadzwa na khombo dzi itwaho nga vhanna zwi isaho kha khakhathi dzine dza itelwa vhafumakadzi na vhana ri tea u lwa nazwo roṱhe sa tshitshavha. Mazhendedzi a mulayo na sisiṱeme ya vhulamukanyi ha vhutshinyi zwi tea u lwiwa nazwo nga nḓila khulwane kha vhaiti vhazwo.Samithi ya SADC1.6. Afrika Tshipembe, sa murangaphanḓa ane a khou dzhena vhudzuloni ha Tshitshavha tsha Mveledziso ya Tshipembe ha Afrika (SADC), ḽi ḓo vha ṋemuḓi wa Samithi Zwayo ya vhu37 ya Ṱhoho dza Mashango na Mivhuso ya SADC u bva nga ḽa 9 u swika ḽa 20 Ṱhangule 2017 fhasi ha thero: “U Farana na Seikithara ya Phuraivethe kha u Bveledzisa Nḓowetshumo ya Ṱhumano dza Ndeme ya Dzingu”.Afrika Tshipembe ḽi ḓo shumisa vhuimo haḽo u bveledzisa dzangalelo ḽa shango  nga nḓila ya maano sa zwe zwa sumbedziswa zwone kha Pulane ya Mveledziso ya Lushaka (NDP), u tshimbidza nḓowetshumo ya dzingu na ya dzhango hu u itela u alusa u shumiswa ha Adzhenda ya 2063 ya Mbumbano ya Afrika (AU). Adzhenda ya 2063 ndi muhanga wa maano wa tshanduko ya matshilisano a ikonomi ya dzhango kha miṅwaha i ḓaho ya 50. I khou fhaṱela na u ṱavhanyisa u shumiswa ha vhurangeli ha kale na ha zwino ha nyaluwo na mveledzio iyaho phanḓa.Ho topolwa nḓila tharu dza nyaluwo, dzine dza vha vhubveledzi nga kha vhulimi, mbuyelo ya minerala na maitele a ṱhumano dza ndeme dza zwiṱirimu zwa fhasi.Samithi i ḓo isa ndivhuwo kha Muphuresidennde ane a khou bva Vho José Eduardo dos Santos vha Angola, vhane vha khou bva tshiduloni nga murahu ha miṅwaha ya 37 sa Muphuresidennde na u ranga phanḓa shango ḽavho kha nndwa ya tshifhinga tshilapfu.1.7. Muthusa Muphuresidennde Vho Ramaphosa, kha tshiimo tshavho sa Mutshimbidzi wa SADC kha Muvhuso wa Lesotho, vha ḓo ṋetshedza muvhigo kha Samithi ya SADC Double Troika ine ya ḓo farelwa Pretoria nga ḽa 18 Ṱhangule, hune Muvhuso wa Lesotho wa khou lavhelelwa u ṋetshedza tshanduko dza sumbanḓila. Hezwi zwi khou tevhela nyambedzano vhukati ha Mufarisa Muphuresidennde na muvhuso muswa, vharangaphanḓa vha mahoro mahanedzi, magudedzi a misanda na vhakwamei vha tshitshavha zwatsho kha Muvhuso, vha tshi vula nḓila ya u shumiswa lwa tshoṱhe ha tsheo dza SADC kha tshanduko dza mulayotewa na sekithara dza vhutsireledzi.1.8. Khabinethe i ṱanganedza mvelelo u bva kha  Madalo a Tshiofisi a Muphuresidennde Vho Jacob Zuma vho dalelwa nga Muphuresidennde Vho  Ellen Johnson Sirleaf vha Riphabuḽiki ya Liberia. Mashango aya vhuvhili hao o tendelana kha u sedza kha u khwinisa na u konisa mupo uri u leludze nḓila ya kuitele kwa bindu kha mashango ashu. Khabinethe i ṱuṱuwedza vhunzhi ha sekithara dza phuraivethe uri dzi bindudze ngei Liberia.Vho dovha hafhu vha tendelana kha u khunyeledza u sainiwa ha Thendelano ya Visa Waiver kha vhane vha vha na Phasipoto dza Vhudipuḽomati na dza Tshiofisi. Vho dovha vha tendelana kha u ṱavhanyisa nyambedzano na khunyeledzo dza zwiṅwe zwishumiswa zwa mivhuso mivhili kha vhulimi, vhuendelamashango, mutakalo, fulufulu, maḓi na vhuthathatshili vhukati ha zwiṅwe.1.9. Khabinethe i fhululedza vhathu vha Rwanda kha khetho dza mulalo dze Muphuresidennde Vho Paul Kagame vha khethwa hafhu. U khunyelela ha khetho dzo tshimbilaho hafhu zwavhuḓi kha ḽa Afrika zwi tou vha tsumbedziso ire khagala ya uri mveledziso ya demokirasi i khou ya phanḓa kha dzhango.1.10. Khabinethe yo dovha ya ḓibaḓekanya na AU kha u fhululedza Kenya kha u tshimbidza khetho dzo bvelelaho. Zwazwino ndi zwa ndeme kha vhadzulapo vhoṱhe vha  Kenya uri vha ṱanganedze mvelelo dza khetho idzo na u shuma vho sedza kha vhuthihi ha lushaka kha shango.BRICS1.11. Ṋamusi Muphuresidennde Vho Zuma, nga ḽa 17 Ṱhangule 2017, vha ḓo tshimbidza mushumo wa u rwelaṱari lwa tshiofisi ha Senthara ya Dzingu ya Afrika ya Bannga Ntswa ya Mveledziso (NDB) ya Brazil, Russia, India, China na Afrika Tshipembe (BRICS) ngei Michelangelo Hotel, ire Sandton. U rwelwaṱati Senthara ya Dzingu ya Afrika zwi ḓo ṱana ṋetshedzo ya tshumelo dza NDB, na u fha mavhalaanngwe a mushumo muhulwane wa bannga kha vhupo ha themamveledziso na mveledziso iyaho phanḓa kha mashango ane a khou bvelela.1.12. Afrika Tshipembe ndi muraḓo wa mashango a BRICS ane a khou shumisa Pulane ya Nyito ya Mbuno dza Sumbe o sedza kha u engedza tshumisano ya nḓowetshumo, kha muṱangano wa Minisita dza Nḓowetshumo ya BRICS wo farelwaho ngei Hangzhou, kha ḽa China. Mashango aya a ḓo isa phanḓa na u shumana na masia a ngaho u bveledza themamveledziso ya nḓowetshumo ntswa, mveledziso ya thekhinoḽodzhi na tshanduko, na mabindu maṱuku na a vhukati.1.13. Minisṱa dza Vhudavhidzani dza tshigwada tsha BRICS nadzo dzo dzhenelela muṱangano, na tshigwada tshine tsha khou ganḓisa  Mulevho wa Vhuminisṱa kha Mafhungo a Thekhinoḽodzhi, uri mashango a BRICS a ḓo engedza tshumisano kha tsireledzo ya mafhungo, vhunga thekhinoḽodzhi ya mafhungo a didzhithaḽa itshi shela mulenzhe lwa ndeme kha u tshimbidza nyaluwo ya ikonomi.1.14. Khabinethe i livhuwa Muluvhisi wa kale wa Bannga ya Mbetshelathungo ya Afrika Tshipembe, Vho  Tito Mboweni, kha u shuma lwa phurofeshinala na vhuḓikumedzeli kha miṅwaha mivhili ye vha shuma sa mulangi muhulwane asi wa ngomu kha  BRICS NDB. Mulangulu-Guṱe wa Vhufaragwama Vho Dondo Mogajane, vha ḓo isa phanḓa.Tshumisano ya Tshitshavha1.15. Khabinethe i hanedzana na zwiito zwa zwenezwino zwa khethululo nga muvhala nga vhaṅwe vhathu tshitshavhani tshashu. Maitele ayo ha tshimbilelani na mvumbo, vhuḓifhinduleli na ndeme ya pfanelo dza ndayotewa yashu, na uri a zwina vhuimo kha tshitshavha tsha demokirasi.Khabinethe i khoḓa ndango ya khamphani dza phuraivethe dzine dza shumana na zwa khethululo nga muvhala, dzi sumbedzisaho uri khethululo nga muvhala ndi samba kha tshitshavha, na uri zwi tea u dzulelwa u lwiwa nazwo u itela u simula tshumisano ya tshitshavha  na u fhodza vhuṱungu ha tshifhinga tsho fhiraho. Roṱhe ri na vhuḓifhinduleli ha u dzhia ḽiga nga u ṱavhanya musi hu tshi vha na khethululo nga muvhala kha tshitshavha tshashu. Roṱhe ri na vhuḓifhinduleli ha u fhaṱa lushaka luswa sa ndavhelelo ya murahu ha khetho dza u thoma dza demokirasi.1.16. Khabinethe yo bvisa vhupfiwa hayo nga ha tshiimo tsha u lozwea ha mishumo kha shango, nga manḓa kha sekithara ya thengiso na ya migodi. Fhedziha, yo ṱanganedza vhuḓidini ho itwaho nga sekithara ya migodi ha u ḓidzhenisa kha nyambedzano ya u vhulunga mishumo. Themendelo ya zwenezwino ya khumbelo ya Lonmin ya u dzhia tshipiḓa tshi linganaho 42,5% tsha Anglo Platinum ngei Pandora – tshumisano vhukati ha Lonmin na Anglo Platinum – yo ṱanganedzwa. Tshumisano iyi yo ita uri hu vhe na mishumo i fhiraho 3 000 zwine zwiya rudza mbilu, nga manḓa kha kilima ya ikonomi ya ḽifhasi ya zwino. Muvhuso u tshe wo ḓi kumedzela kha u sika mupo wo teaho kha nyaluwo ya ikonomi na u sika mishumo.1.17. Khabinethe yo ṱanganedza tsheo ya khothe i khwaṱhisedzaho pfanelo ya muvhuso ya u dzhia tsheo dza mbekanyamaitele na tsumbanḓila nga u laela khumbelo ya Dzangano ḽa u Bikulula Tshimbi ḽa Afrika Tsipembe. Khothe ya Ndayotewa yo hana khumbelo nga vhavhambadzela nnḓa vhapo ya tsimbi dza zwikirepe, uri vha haṱulule khaṱhulo ya Khothe Khaṱhuli  ya Afrika Tshipembe na ya Khothe ya Khulwane ya Khaṱhululo.Khothe yo takusa ṋetshedzo dza Muvhuso dza mbambadzelannḓa ya tsimbi dza zwikerepe dzi ḓivhiwaho sa mitengo thendamutengo ya nḓowetshumo ya mveledza zwapo, zwigayo zwiṱuku na tsimbi dza zwikirepe dzo nokiswaho. I ṋetshedza mutengo wo afhulelwaho nga 20% kha mitengo ya mashangoannḓa phanḓa ha musi itshi swikeela pemithi ya mbambadzelannḓa. Mbekanyamaitele iyi iḓo thusa kha u vusulusa ikonomi ya shango na u sika mishumo.1.18. Khabinethe yo ṱanganedza vhuḓikumedzeli nga Muvhuso wa Canada wa u shumisana na Afrika Tshipembe kha ndango ya mikaṋo. Hezwi zwi khou vha hone nga murahu ha musi Minisṱa wa zwa Muno, Phurofesa Vho Hlengiwe Mkhize, vha tshi ṱangana na Minisiṱa wa Mupfuluwo, Ṱhunḓu na Vhadzulapo wa Canada Vho Ahmed Hussen ino vhege. Izwi zwi ḓo khwaṱhisa vhushaka vhune ha vha hone vhukati ha mashango mavhili.2. Tsheo dza Khabinethe2.1. Khabinethe yo tendela Mandate Paper for the 2018 Budget. Hezwi zwi ḓo isa phanḓa kutshimbidzele kwa u shumiswa ha NDP. Bambiri iḽi ḽi khwaṱhisa nzivhanyisedzo ya mugaganyagwama kha Muhanga wa Themo ya Vhukati. Ḽi thoma mutheo wa maano wa u khetha vhukati ha vhuvhekanyandeme vhu ṱaṱisanaho hu sina tshomedzo nnzhi. Minisṱa wa Ofisi ya Muphuresidennde Vho Jeff Radebe, vha ḓo fara muṱangano na vhoramafhungo nga murahu.2.2. Khabinethe yo tendela Pulane ya u Thomiwa ha Vhuendelamashango ha kha Phendelamashango na Zwikepe, yo bveledzwaho fhasi ha ndededzo ya Ikonomi ya Malwanzhe ya Operation Phakisa. Pulane iyi iḓo takula vhuendelamashango kha ikonomi ya lwanzhe.  I ḓo alusa vhuyo ha maimo a nṱha kha vhuendelamashango ha phendelashango na zwikepe vhune ha vhuedza Afrika Tshipembe kha mvelo, mvelele na vhufa. Minisṱa wa Vhuendelamashango, Vho Thokozile Xasa, vha ḓo vha na muṱangano na vhoramafhungo wa u vhekanya pulane iyi.2.3. Khabinethe yo tendela Afrika Tshipembe ḽi tshi shela mulenzhe kha   Second International Indian Ocean Expedition ya 2017 – 2020. Vhudzheneleli uvhu vhu ḓo tikedza Vhudzulatshidulo ha Afrika Tshipembe kha Dzangano ḽa Indian Ocean Rim ḽa 2017/18.Afrika Tshipembe ḽi ḓo shumisa vesele yaḽo ya tsedzuluso ya SA Agulhas II kha u ita tsedzuluso ya zwikepe ngeno itshi ḓo pfumbudza na u fhaṱa tshikhala tsha sainthefiki kha Afrika Tshipembe na Afrika Vhubvaḓuvha.U kuvhanganya ha datha ya mutheo ya mupo wa tshifhinga tshilapfu zwi ḓo vhea mashango ane a khou bvelela a Indian Ocean Rim kha vhuimo ha khwiṋe u itela u vhulunga  tshirunzi tsha lwanzhe lwao na u wana nḓila dza u vula ikonomi dzi ṱhonifheaho dza malwanzhe u khwinisa matshilo a vhadzulapo vhao.2.4. Khabinethe yo ḓivhadzwa nga ha vhurangeli ha Chemicals and Waste Economy Phakisa Labs, vhune ha ḓo thoma nga Ṱhangule 2017. Hezwi ndi tshipiḓa tsha vhudzheneleli ha shango ha u langa zwishushedzi zwa mupo na mutakalo wa vhathu zwo vhangwa nga khemikhala na malaṱwa. Zwi ḓo ḓisa tshiṅwe tshikhala kha nḓowetshumo ya khemikhala ya Afrika Tshipembe tsha u topola zwa ndeme kha vhubveledzi zwine zwa elana na  Green Chemistry (tshivhumbeo tsha zwibveledzwa zwa khemikhala na maitele a u fhungudza kana u fhelisa u bveledzwa ha thukhitha dzire khombo).2.5. Khabinethe yo nyeṱulelwa ngaha ha tshivhalo tsha khumbelo dza nyelekanyo hafhu ya mikano ya vundu kha zwitshavha zwa mavundu o fhambahano. Vhukati ha vhupo ho kwameaho ndi Masipala Wapo wa Elias Motsoaledi, Masipala Wapo wa Marblehall na Masipala Wapo wa Matatiele.Zwitshavha izwi zwo sumbedzisa zwiitisi zwo vhalo zwa khumbelo idzi, sa  vhupo ha ḓivhavhupo na tswikelelo ya tshumelo. Khumbelo idzi dzo ṱanganedzwa nga Bodo ya Mikano ya Masipala na Muhasho wa Tshumisano ya Muvhuso.Mikano ya vundu yo avhelwa nga Ndayotewa. Nyelekanyo dza khumbelo idzo dzi tea u itwa nga kha muhanga wa ndayotewa.Khabinethe yo tenda uri maitele a u sedzulusa mikano, hune ha katela  Matatiele, kha thomiwe. Maitele aya a phalamendeni a ḓo katela vhudzheneleli ha tshitshavha sa zwine zwa ṱoḓiswa zwone nga Ndayotewa na mulayo. 3. Mbekanyamushumo Dzine dza Khou ḓa3.1. Khabinethe i dovha hafhu khuwelelo ya Muphuresidende Vho Zuma, ya u humbudza miraḓo ya tshitshavha uri vha nange vhathu u bva kha masia oṱhe vho tewaho nga u wana khuliso dza nṱhesa dza shango, Oda dza Lushaka, nga Lambamai ṅwaha u ḓaho.Vhuṱambo uvhu vhu hulisa maAfrika Tshipembe na vhabvannḓa vho khetheaho vho shumaho zwi vhonalaho kha masia o fhambanaho.Fomo dza u khetha dzi khou wanala kha webusaithi ya Ofisi ya Muphuresidennde (www.thepresidency.gov.za), Senthara dza Tshumelo ya Thusong, ofisi dza masipala na ofisi dza vhukhethoni. Vha ṅwale zwiṱuku ngaha muthu o nangiwaho vha zwi nambatedze kha fomo. U nangiwa ha Oda dza Lushaka dza 2018 hu ḓo vala nga 31 Ṱhangule 2017.3.2. Muhasho wa Saintsi na Thekhinoḽodzhi u ḓo tshimbidza mushumo wa Pfufho dza Saintsi dza Vhafumakadzi vha Afrika Tshipembe (WISA) wa 2017. Pfufho idzi dzi sedza kha tswikelelo dza vhorasaintsi vho khetheaho na u sika luvhanḓe lwa ṱhuṱhuwedzo ya vhorasaintsi vha vhafumakadzi vha shelaho mulenzhe kha zwa tsedzuluso.WISA i ḓo vha hone fhasi ha thero: “U manḓafhadzwa ha ikonomi ya vhafumakadzi kha shango ḽine ḽa khou shanduka ḽa mushumo”, zwine zwa elana na Khomishini ya Vhuthihi ha Dzitshaka kha Tshiimo tsha thero ya 2017 ya vhuvhekanyandeme ha vhafumakadzi.3.3. Khabinethe i livhuwa miraḓo ya Nnḓu ya Lushaka ya Vhuṱanu ya Vharangaphanḓa ha Sialala (NHTL) vhane themo yavho ya khou fhela. NHTL ndi tshiimiswa tshi katelaho vharangaphanḓa vha sialala vhane vha vha vharumelwa u bva kha nnḓu dza vundu dza vharangaphanḓa vha sialala vha Afrika Tshipembe, vha tshi imelela nnḓu dza vundu kha vhuimo ha lushaka. Tshigwada tshi katela miraḓo ine ya khou bva ya NHTL na miraḓo yo nangiwaho hafhu uri i shume iṅwe themo hafhu. Vha imela vhurangaphanḓa ha sialala na zwitshavha zwavho na u alusa mushumo wa vharangaphanḓa vha sialala kha ndango ya ndayotewa.Khabinethe yo ḓibaḓekanya na Muphuresidennde Vho Zuma kha u livhuwa Khosi Vho  PP Maubane (Mudzulatshidulo), Khosi Vho SE Mahlangu (Mufarisa Mudzulatshidulo) na miraḓo yoṱhe ya Nnḓu. Khabinethe i ṱanganedza miraḓo ine ya khou dzhena nga mbilu tshena vha NHTL ya Vhurathi na avho vha nnḓu dza vunḓu dza sumbe.4. Milaedza4.1. Khabinethe i fhululedza Vho Senamile Masango vhe vha vha mufumakadzi wa u thoma wa muAfrika wa u tshimbidza tshenzhemo ya u thoma yo rwangwaho nga Afrika kha Dzangano ḽa Europa kha Ḽaborothari ya Tsedzuluso ya Nyukiḽia (CERN) ngei Switzerland. Vho vha tshipiḓa tsha tshigwada tsha matshudeni a tsedzuluso u bva kha Yunivesithi ya Kapa Vhukovhela vha gudelaho isotope selenium-70 u itela u pfesesa khwine nḓila ine tshivhumbeo tsha nuclei yayo ya yelana ya levele dza fulufulu ḽayo.4.2. Khabinethe i fhululedza Vhathu vha Lwaho na u Tambudziwa ha Vhafumakadzi (POWA), vhe vha thoma App i thusaho vho ponyaho khakhathi dzo livhanaho na mbeu, kha mitsiko kana khombo dzine dza ḓo itea, uri vha swikelela tshumelo dzo ṱanganelaho na dzo dzudzanyeaho. Nga u ṱumana na Senthara ya Ndaelo ya Muhasho wa Mveledziso ya Matshilisano, App iya kona u ṱumanya na dziṅwe tshumelo sa mapholisa na vhashumela vhapo, vhane vha nga kona u wana vhupo ha hune mulaedza wa khou bva hone.Musi u tshi tou puṱedza bele ya luṱingo, mupondwa u ṱumanywa na Senthara ya Ndaelo. U ṱanganelana uhu vhukati ha muvhuso na dzangano ḽi si ḽa muvhuso zwi ḓo ya kule kha u lwa na samba ḽa u tambudza4.3. Khabinethe i fhululedza Tshigwada tsha Afrika Tshipembe kha tswikelelo dzavho dza nṱhesa kha ṱhireke na mudavhini kha Dzangano ḽa Dzitshakatshaka ḽa Dzingwena dza Ḽifhasi dza Feḓeresheni ya Vhagidimi ngei London.Vho Caster Semenya vho wina musuku kha  800m na bronze kha 1 500m ya vhafumakadzi, kha maitele a u fhirisa rekhodo yavho vhone vhaṋe. Vho Semenya vho ita uri shango ḽi ḓihudze ngavho vhukati ha zwine zwa si vhe zwavhuḓi, vha kha ḓivha vho khwaṱha na u sa dzinginyisea. Vha khou kanda kha ṋayo dza Vho Zola Budd, Vho Natalie du Toit,  mutambi wa muholefhali, na Vho Penny Heyns, mubammbeli. Vho Wayde van Niekerk vho wina musuku kha  400m ya vhanna na siḽivhere kha 200m. Ipfi ḽa ndeme ḽa ndivhuwo kha khoutshu, Vho Ms Anna Botha. Vho Luvo Manyonga vho wina mendele wa musuku na u ṱudza havho kha 8.34m khunyeledzo dza u fhufhela nṱha hulapfu ha vhanna, Vho Ruswahl Samaai vho wina bronze kha u fhufhela nṱha hulapfu ha vhanna, na Vho Akani Simbine vhe vha dzhia vhuimo ha vhuṱanu kha khunyeledzo dza vhanna dza 100m.Kushumele kwavho kwo sumbedzisa vhukoni ha mitambo kha shango ḽashu, zwine zwa vha ṱhuṱhuwedzo kha maAfrika Tshipembe vhoṱhe, nga manḓa vhagidimi vha vhaswa.1. Vhagidimi avha vho ḓisa khuliso kha shango ḽashu na u fara fulaga ya shango ḽashu nga ṋaledzi. Ri ita khuwelelo kha maAfrika Tshipembe uri vha ise phanḓa na u tikedza thimu dzashu dza lushaka, khathihi na vhatambi vha vhanna na vhafumakadzi. Ndi vhaimeleli vha shango ḽashu ḽihulwane, a ri kanakani uri vha ḓo ṱuṱuwedza vhaṅwe vhaswa uri vha tevhedzele he vha kanda.5. Vhathu vho TholwahoU tholwa ho itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.5.1. Vho AD Matseke sa Muofisiri Muhulwane (CEO) wa Broadband Infraco, u bva nga 1 Khubvumedzi 2017 u swika 30 Ṱhangule 2022.5.2. U engedzwa ha khonṱhraka ya tshifhinga tsho tiwaho tsha miṅwedzi miraru ya  CEO ya zwino ya  Broadband Infraco, Vho PV Kwele, u bva nga ḽa 1 Khubvumedzi u swika 30 Ḽara 2017.5.3. U vhuedzedziwa hafhu ha Vho Ian van Niekerk sa Mofisiri Muhulwane wa Gwama wa Broadband Infraco.5.4. Dokotela Vho Moshibudi Priscilla Rampedi SA CEO ya South African National Biodiversity Institute.5.5. Vho IL Mathenjwa sa Mufarisa Mulanguli Guṱe (DDG): Vhuṱoli na Vhusedzulusi kha Ofisi ya Khomishini ya Tshumelo ya Tshitshavha (OPSC).5.6. Vho Wilhemina Reshoketswe Tshabalala sa DDG: Tshanduko ya Matshilisano na Ikonomi kha Muhasho wa Vhafumakadzi.   5.7. Vho Matome Emmanuel Malatsi SA DDG: Vhuthihi na U Lwa na Vhufhura kha OPSC.Hu vhudziswa:Vho Phumla Williams – Mulanguli Guṱe Mufareli (GCIS)Luṱingo: 083 501 0139"
"Tshiṱatamennde tsha muṱangano wa Khabinethe wa Ḽavhuraru, 30 Ṱhangule 2017",1 Sep 2017,https://www.gov.za/speeches/statement-cabinet-meeting-wednesday-30-august-2017-1-sep-2017-0000,https://www.gov.za/ve/speeches/statement-cabinet-meeting-wednesday-30-august-2017-1-sep-2017-0000,"Khabinethe yo ṱangana Tuynhuys ngei Ḓoroboni ya Kapa.1. Mafhungo a Zwino kha Shango1.1. Khabinethe yo ṱanganedza mvelelo dza Samithi Zwayo ya Vhu37 ya Mveledziso ya Tshitshavha tsha Tshipembe ha Afrika ya Ṱhoho dza Mashango na Mivhuso ye ya farelwa Afrika Tshipembe u bva nga ḽa 9 u swika nga ḽa 20 ḽa Ṱhangule 2017 fhasi ha thero: “Vhufarisani na Sekithara dza Phuraivethe u itela Mveledziso ya Nḓowetshumo na Mutevhe wa Mishumo kha Dzingu.”Samithi yo sedza kha u shuma ha Tshiṱirathedzhi tsha SADC tsha zwa Nḓowetshumo na Mapandendedzi  u itela u ṱavhanyisa nyaluwo ya ikonomi na mveledziso kha dzingu. Tshiṱirathedzhi tshi khou sedza kha u shandukisa tshivhumbeo na u alusa dziikonomi dza dzingu khathihi na u ḓadzisa tshileme ho sedzeswa kha u bveledza zwinwiwa na zwiḽiwa u bva kha zwifuwo na zwiliṅwa, u vhuelwa nga zwa dzimineraḽa na zwa mishonga. Samithi yo dodombedzesa ṱhoḓea ya u vha na mvelelo dzi fareaho dzine dza ṱuṱuwedza ndaka yashu ya masheleni a lushaka. Khabinethe i ḓibaḓekanya na Muphuresidennde Vho Jacob Zuma kha u livhuwa Mailausumbwa Khosikhulu Mswati wa III, Mudzalatshidulo wa SADC vha khou bvaho, kha u shela mulenzhe na vhurangaphanḓa ha ndeme, musi Afirka Tshipembe ḽi tshi khou dzhia vhuimo ha u vha mudzulatshidulo wa SADC u bva nga Ṱhangule 2017 u swika Ṱhangule 2018. 1.2. Khabinethe i bvulela vhafumakadzi vhoṱhe muṅadzi, na u engedza ndivhuwo dzayo kha avho vhafumakadzi vho shelaho mulenzhe kha u pembelela na u elelwa vhafumakadzi zwenezwi Ṅwedzi wa Vhafumakadzi u tshi ya mafheleloni, fhasi ha thero: “Ṅwaha wa Vho OR Tambo: Vhafumakadzi vho Vhofhana kha u Takulela Afrika Tshipembe Phanḓa”.Naho vhafumakadzi vho no vhuelwa nga zwa ndeme Afrika Tshipembe, zwinzhi zwi kha ḓi fanela u itiwa na uri mbekanyamushumo dza muvhuso dzi ḓo bvela phanḓa na dzhiela nṱha u dzhenisa vhafumakadzi kha u bveledzisa zwitshavha zwashu, ikonomi na shango ḽashu. Vhafumakadzi vha kha ḓi ṱangana na u tambudzwa na dzikhakhathi lusa konḓelelei, vhushai na u shaya mishumo. 1.3. Khabinethe yo dzhiela nṱha Muvhigo wa Nyimele dza Vhushai we wa bvisiwa nga vha Mbalomabalo Afrika Tshipembe na uri i ḓo amba nga hawo. Khabinethe i dovholola u amba nga ha u ḓivhofha hayo kha mbekanyamushumo dzi livhiswaho kha vhushai, nga maanḓa yo sedza kha vhana vha bvaho miṱani i shayaho.Kha miṅwaha i fhiraho 23, muvhuso wo engedza mbekanyamushumo ya magavhelo a matshilisano u itela zwitshavha tshayatsireledzo na zwi shayaho u bva kha vhathu vha 2,7 miḽioni u ya kha 17 miḽioni. Hei mbekanyamushumo i na vhana vha 91% vho lugelaho u wana na vhaaluwa vha 95,5%. Zwikolo zwi fhiraho 20 000 zwo no vha zwi sa badelisiho mutendelo wa tshikolo, ngeno vhagudi vha miḽioni dza ṱahe vha tshi khou vhuelwa nga kha mbekanyamushumo dza zwiḽiwa zwikoloni. Tshikimu tsha Lushaka tsha Thuso ya Masheleni a Matshudeni tsho ṋetshedza masheleni a fhiraho R72 biḽioni u bva nga 1999 sa khadzimiso na bazari kha vhana vha bvaho miṱani i shayaho. Hezwi zwo ita uri matshudeni a fhiraho miḽioni mbili vha bvaho zwitshavhani zwi shayaho vha kone u swikela pfunzo dza nṱha. Ṱhanganyelo ya vhana vha 1,7 miḽioni vha khou swikela tshumelo dza Mveledziso dza Vhana Vhaṱuku dzo ṅwaliswaho,dzine ndi mutheo wa ndeme kha pfunzo. Nga 2012 muvhuso wo dovha wa ḓivhadza mbekanyamushumo ya mutakalo ya tshikolo, ine ndi vhuṱhaḓuli kha vhuṅwe vhuleme vhune ha kundisa u bvela phanḓa ha vhaṅwe vhana. U ḓadzisa izwo, muvhuso u na maṅwe a maga a u lwa na vhushai ane a ṋetshedza tswikelo ya tshumelo dza ndeme nga fhedzi kha dzimiḽioni dza miṱa ya vha si na tshavho sa maḓi a phaiphini nga fhedzi, tshampungane, muḓagasi wa fhedzi na u hwalelwa thukhwi. Muvhuso wo dovha wa thoma mbekanyamushumo dza mishumo dza nnyi na nnyi khathihi na zwikimu zwa dzinnḓu u itela uri miṱa i shayaho i kone u vha na dzinnḓu.Muvhuso u ḓo bvela phanḓa na u khwaṱhisa dziṅwe dza dzimbekanyamushumo dza vhutsireledzi ha zwa matshilisano dzine dzo olwa nga nḓila ine dzi ḓo kuvhatedza zwitshavha tshayatsireledzo na zwi shayaho.1.4. Khabinethe i takalela u rwelwa ṱari ha Ghana Radio Astronomy Observatory, nga Muphuresidende wa Ghana Vho Nana Akufo-Addo na Minisiṱa wa Afrika Tshipembe wa Saintsi na Thekhinoḽodzhi, Vho Naledi Pandor.Hezwi ndi zwa ndeme kha Afrika ḽi shi shela mulenzhe kha thandela ya Square Kilometre Array (SKA). Observatory ya Ghana ndi ya u thoma nga nnḓa ha ya Afrika Tshipembe, sa ḽiṅwe ḽa mashango a vhafarisani.Sa vhafarisani vha SKA Afrika, tshigwada tsha SKA ya Afrika Tshipembe/Hartebeesthoek Radio Astronomy Observatory tshi khou shumisana na Ghana kha u alusa khonadzeo ya radio asiṱironomi anthenai ya vhudavhidzani ha satheḽaithi i sa khou shumaho ya Kuntutse. Muhasho wa Vhushaka ha Dzitshaka na Tshumisano (DIRCO) vho lambedza tshipiḓa tshihulwane tsha thandela ya u shandula nga kha Tshikwama tsha Mvusuludzo ya Afrika na Tshumisano ya Dzitshaka, tshine tsho sedza kha u khwaṱhisa tshumisano vhukati ha Afrika Tshipembe na maṅwe mashango Afrika.Tshipiḓa tsha ndeme tsha u lwisa u fhaṱa SKA kha dzhango ḽa Afrika kha miṅwaha ya fumi iḓaho ndi u bveledzisa zwikili, vhulangi na vhukoni ha zwiimiswa hune ha ṱoḓea nga mashango a vhufarisani a SKA u itela u alusa u shela mulenzhe ha Afrika kha thandela iyi.1.5. Khabinethe yo ṱanganedza nḓivhadzo u bva kha Minisiṱa wa Muhasho wa zwa Mupo, Vho Edna Molewa ya uri Afrika Tshipembe ḽi khou penndela kha maṅwe mavundu mararu o salelaho, u khwaṱhisedza na muṱolamuvhalelano wa zwiṱoko zwa mananga a tshugulu ane a vha a vhathu vhone vhane.. Muṱolamuvhalelano wo no itiwaho we wa vha u tshi khou tshimbidzwa nga mavundu u khou khwaṱhisedzwa nga muvhuso wa vhukati wa Muhasho wa zwa Mupo..Hewi zwi ḓo thusa kha u thivhela khonadzeo ya u rengisa mananga a dzitshugulu e a wanala zwi siho mulayoni na uri zwi ḓo ita uri shango ḽi vhe na mafhungo o fhelelaho nga mbalo ya mananga nga tshifhinga tshiṅwe na tshiṅwe, khathihi na muṋe wa mananga muṅwe na muṅwe o ṅwaliswaho.Kha tsheo ye ya ṋetshedzwa nga khothe khulwane ya North Gauteng nga ha u ṋetshedza phemithi dza u rengisa mananga a Tshugulu kha musika mbeu Vho John Hume, ye ya vhona Afrika Tshipembe ḽi tshi khou vha na fandisi ya mananga a Tshugulu nga kha inthanethe, khabinethe i dovholola vhukati ha nyimele nnzhi dza kushumele, uri, mune wa phemithi yeneyo, ane a nga vha o wana phemithi ya murengisi a nga kona fhedzi u rengisela nanga ḽa Tshugulu muthu fhedzi a re na phemithi ya murengi yo ṋetshedzwaho hu tshii tevhedzwa Mulayo wa Bayodaivesithi wa Vhulanguli ha zwa Mupo wa Lushaka, 2004 (Mulayo 10 wa 2004), u tendelaho ene u renga nanga ḽa Tshugulu u bva kha murengisi a re na phemithi, hune kha hezwi ha vha Vho Hume.Phemithi a i tendeli mbambadzo ya nnḓa ya mananga a Tshugulu. Mbambadzo ya nnḓa ya mananga i kha ḓi vha yo iledzwa, u ya nga mbetshelwa dza Thendelano ya Mbambadzo ya Dzitshaka dza Zwifuwo na Zwimela zwa Ḓaka zwi re kha Tshutshedzo Fauna na Flora CITES).Nga tshifhinga tsha musi fandusi i kati, Muhasho wa zwa Mupo u tea u ṋetshedzwa tswikelo ya kha fandusi ya inthanethe u itela uri i ḓo kona u ita vhulavhelesi ho teaho ha u vhona u ri maitele a khou tevheliwa.Afrika Tshipembe ḽi dzula ḽo ḓivhofha kha maitele ane a langiwa a langaho vhuvhambadzi ha zwifuwo na zwimela zwi re kha tshutshedzo kana zwo tsireledziwaho u ya nga mulayo wa ngomu hayani, khathihi na mbetshelwa dza mulayo dzi kombetshedzaho dza CITES.1.6. Khabinethe i ṱanganedza khaṱhulo ya Khothe Khulwane yo wanaho mulandu vhatshinyi vhe vha vha vho ḓidzhenisa kha mulandu wa khethululo nga muvhala he zwa ṱuṱuwedza u kandekanywa ha pfanelo dza munna wa Murema nga u mu valela bogisini. U wanwa mulandu zwi shuma sa tshutshedzo kha avho vhane vha kha ḓi bvela phanḓa u kuvhatedza u khethelulo nga muvhala shangoni ḽashu.Khabinethe i fulufhedzisa MaAfrika Tshipembe uri maitele maṅwe na maṅwe a khethululo nga muvhala kana zwiito zwa vengo a zwi nga konḓeleliwi. Vhufarani ha matshilisano vhu dzula vhu tshikombetshedzi tshine roṱhe sa lushaka ra tea u vhu fhaṱa na u vhu khwaṱhisa.1.7. Khabinethe yo ṱanganedza Khaṱulo ya Khothe ya Ndayotewa ye ya tshea uri mimasipala i nga si tsha hwedza milandu ya vhaṋe vha zwifhaṱo vha kale kha vhaṋe vha zwifhaṱo vhaswa.Tsheo hei yo vhofholola vhaṋe vhanzhi vha zwifhaṱo vhe vhaṅwe vha vha vha tshi khou lemelwa nga zwikolodo zwa miṅwaha i paḓaho ya 20. Tsheo yeneyo i vulela nḓila vhaṋe vha zwifhaṱo vha matshelo. Khabinethe i ita mbidzo kha mimasipala uri i vhekanye sisiṱeme dzayo dza u kuvhanganya zwikolodo u ya nga ha tsheo iyo.1.8. Khabinethe i dzhiela nṱha uri vha Vhufaragwama ha Lushaka vha khou lavhelesa ṱhoḓisiso dza forensiki kha mavharivhari a u sa shumisa nga nḓila yone kha mbekanyamushumo ya Sisiṱeme ya Vhulanguli ho Ṱanganelanaho ha Masheleni (IFMS). Khabinethe i khoḓa vha Vhufaragwama ha Lushaka kha vhulanguli havho ha muṱolamuvhalelano havho ho khwaṱhaho, he ha topola mashumisele a masheleni nga u sa londa. Vha fulufhela uri ngudo dzo teaho dzi ḓo gudwa hu tshi tevhelwa khaedu dze dza tshenzhemiwa, na uri vhukhakhi vhuṅwe na vhuṅwe vhu no itwa ho ḓiimiselwa kana nga u sa londa zwi ḓo topolwa na uri vhaiti vha ḓo tea u fhindula.Khabinethe i tenda tshoṱhe kha vhukoni ha tshiimiswa tsha Vhufarwagwama ha Lushaka na u fara hayo masheleni a tshitshavha.  Khabinethe i dovha hafhu ya sumbedzisa lutendo lwayo kha mazhendedzi a u shumisa mbekanya mushumo ya IFMS – Vhufaragwama ha Lushaka, Muhasho wa Tshumelo ya Muvhuso na Ndaulo, na zhendedzi ḽa Muvhuso ḽa Thekhinoḽodzhi ya Mafhungo – uri vha ḓo thoma u shuma iyi thandela nga vhukoni.1.9. Khabinethe i sasaladza zwa u punḓuwa ha Memo wa Khabinethe wa u dzinginya nḓila dzo fhambanaho dza u vusuludza South African Airways. Memo wa Khabinethe ndi ḽiṅwalo ḽa mafhungo o tsireledzeaho na uri u ḽi punḓisa ndi u pfuka muhanga wa vhutsireledzi ha mafhungo a muvhuso, Minimum Information Security Standards. Khabinethe yo laela Tshigwada tsha Vhulamukanyi, Thivhelo ya Vhugevhenga na Vhutsireledzi u ita tsedzuluso ya u punḓuwa ha mafhungo o tsireledzeaho na u ita mbidzo ya uri maga a ndaṱiso a shume kha avho vho pfukaho mulayo.1.10. Khabinethe i ṱanganedza u engedzwa ha ndambedzo nga Koporasi ya Mveledziso ya Nḓowetshumo (IDC) u itela vhubindudzi kha vhukoni ha vhubveledzi Afrika Tshipembe, sa zwe zwa sumbedziwa kha mvelelo dze dza bvisiwa zwenezwino nga Ṱhafamuhwe 2017. Nga tshifhinga tsha Ṅwedzi wa Lushaka wa Vhafumakadzi, IDC yo tendela ndambedzo ya R3,2 biḽioni u itela u manḓafhadza mabindu a vhafumakadzi, nyaluwo ya 178% i tshi vhambedzwa na ya ṅwaha wo fhiraho.Hezwi zwi katela ndambedzo ya thengiselano ine ya vhea ndango ya mugodi muhulwane wa manganese zwanḓani zwa zwa mufumakadzi wa murema wa MuAfrika Tshipembe. Ndambedzo ya khamphani dza u manḓafhadza khamphani dza vharema yo swika kha R10,1 biḽioni, hune R4,7 biḽioni  yo bindudzelwa thandela dza vhoranḓowetshumo vha vharema.Hedzi mbalo dzi khwaṱhisedza zwo swikelwaho zwe zwa ḓa nga tshanduko ya vhuṋe ha ikonomi shangoni ḽashu. Ṱhanganyelo ya mishumo ya 20 881 yo sikwa kana u lamukiswa nga kha ndambedzo yo fhelelaho ya IDC kha ṅwaha, ye ṱhanganyelo yayo ya vha R15,3 biḽioni, ine ya vha luṱa lwa nṱhesa lwe lwa vhuya lwa ṋetshedzwa.Kha miṅwaha miṱanu yo fhiraho u bva nga 2013, IDC yo ḓivhofha R68 biḽioni ya ndambedzo ya vhubindudzi ha dzithandela. Vha tshi khou lambedza na sekithara dza phuraivethe, hovhu vhubindudzi ho ṱuṱuwedzwaho vhu swikaho R200 biḽioni ha dovha ha sika kana u vhulunga mishumo ya 99 000. Khabinethe i fhululedza IDC na Muhasho wa Mveledziso ya Ikonomi nga mashumele nga tshifhinga tsha musi u lwisa u vusa vhubindudzi  na u sika mishumo zwa vha zwi zwa ndeme.1.11. Khabinethe i ṱanganedza Vhuṱoḓisisi ha Maraga kha u ḓura ha data na uri u gazetiwa ha zwine zwa fanela u tevhelwa nga Khomishini ya Muṱaṱisano. Vhuṱoḓisisi ha Maraga yo thomiwa nga khumbelo ya Minisiṱa wa Mveledziso ya Ikonomi zwi tshi elana na Mulayo wa Muṱaṱisano. U ḓura ha data hu na hu kwama ikonomi nga nḓila i si ya vhuḓi, lune zwi engedza u ḓura ha u tshimbidza bindu na uri zwi nga fhungudza vhukoni ha Afrika Tshipembe uri ḽi shumise mafhugo maswa a thekhinoḽodzhi nga vhukoni. Khabinethe i tikedza mbidzo i itelwaho vhaṋetshedzi vha tshumelo kha iyi sekithara u fhungudza u ḓura ha data.1.12. Khabinethe i ṱanganedza u sainiwa ha Memorandamu wa u Pfesesana (MoU) na Muvhuso wa Flanders kha u alusa Ikonomi ya zwa Matshilisano Afrika Tshipembe. Tshiṱirathedzhi tsha ikonomi tsho dzhiiwaho nga 2010 tsha Nḓila Ntswa ya Nyaluwo tsho topola ikonomi ya zwa matshilisano sa tshiṅwe tsha zwiṱuṱuwedzi zwa mishumo.U ya nga thendelano ya MoU, Minisiṱa wa Mveledziso ya Ikonomi vha ḓo farisana na Tshiimiswa tsha zwa Mishumo tsha Dzitshakatshaka (ILO) na Muvhuso wa Flanders uri vha talatadze maṅwalo ane a ḓo shuma a tsumbo dza mabindu a zwa matshilisano na uri vha ḓo ambedzana na vhakwameaho kha mveledziso ya muhanga wa mbekanyamaitele u itela u ṱanganyisa na u khwaṱhisa mushumo wa ikonomi ya zwa matshilisano.Vha Flanders vha ḓo dovha vha farisana na vha Muhasho wa zwa Mafhungo a Mupo kha thandela ya tshanduko ya kilima na ikonomi yo kunaho, zwine ha ḓo sedzeswa kha u ṱanganedza zwiṱirathedzhi zwiṅwe.1.13. Khabinethe i vhaiswa nga u u xelelwa ha matshilo dzibadani dza shango ḽashu hune hu khou vhangwa nga u reila nga u sa londa, vhuhwarahwara na u shaya vhuḓifhinduleli ha vhareili. Zwenezwino vhana vha 13 vho huvhala nga murahu ha musi ho pfala uri mureili we a vha o kambiwa o tshaisa muri nga thekhisi. Vhege mbili dzo fhiraho iṅwe khombo yo itea KwaZulu-Natal, ye ya vhanga mpfu dza 19, na vha ṱahe vho huvhala nga murahu ha musi thekhisi yo wela borohoni. Khabinethe i kwengeledza vhathu vhoṱhe vhane vha khou unḓa vhana uri vha vhe na vhusedzesi ha vhareili vhane vha khou endedza vhana vhavho na vhanameli. Khabinethe i ita mbidzo kha oṱhe mazhendedzi a mulayo uri vha gadese dzibadani dzashu u itela u vhona uri vhashumisi vha dzibada vho tsireledzea.1.14. Khabinethe i sathula khakhathi, u pwashekanya na u fhisa themamveledziso dza tshitshavha sa zwine zwa kha ḓi bva u itea zwenezwino zwa tshiṱitshi tsha bisi tsha Rea Vaya ngei Gauteng.  Themamveledziso ya vhuendi ya nnyi na nnyi ndi tshiko tsha lushaka tshine tsho itelwa u shumela tshitshavha. A huna u vhaisala kana hu hu ngafhani nga zwitshavha hune ha nga ita uri u tshinyadzwa ha tshfhaṱo zwi pfesesee.Khabinethe i ita mbidzo kha mazhendedzi a mulayo uri vha shumane na vhugevhenga ho raloho. 1.15. Khabinethe yo fhululedza u ṋetshedzwa ha masheleni nga Senthara ya Lushaka ya Vhulanguli ha Zwiwo zwi songo Lavhelelwaho kha Muvhuso wa Vundu wa Kapa Vhukovhela. Masheleni a fhiraho R74 miḽioni o vhetshelwa u shumiswa kha khaedu dzi livhanaho na zwa gomelelo, hu tshi katelwa na mililo ya zwenezwino yo tshinyadzaho khathihi na ṱhahelelo ya pfulo ya zwifuwo. Khabinethe i bvela phanḓa na u vhidzelela MaAfrika Tshipembe vhoṱhe u shumisa maḓi nga u vhavhalela.2. Tsheo dza Khabinethe2.1. Khabinethe i ṱanganedza nyaluwo ya u dzhia thekhinoḽodzhi na inovesheni dzo bveledzwaho fhano Afrika Tshipembe. Saintsi na thekhinoḽodzhi ndi khono khonisi ya u lwisa ha lushaka nga nḓila dzo fhambanaho ya u wana zwikalo zwa nṱha zwa nyaluwo ya ikonomi kha Pulane ya Mveledziso ya Lushaka.  U ya nga Muvhigo wa Mashumele wa Saintsi, Thekhinoḽodzhi na Inovesheni 2015 wa Khoro ya Lushaka ya Vhueletshedzi nga ha Inovesheni (NACI), u ḓurelwa ha thekhinoḽodzhi ho ṱoḓou vha luvhili sa phesenthe ya GDP u bva kha 0.018% nga 2005 u ya kha 0.033% nga 2015.  Mihasho minzhi, sekithara dza phuraivethe na zwiimiswa zwa vhuṱoḓisisi vho bindudza zwihulwane kha thekhinoḽodzhi na inovesheni kha mbekanyamushumo dzavho dza mveledziso dzo fhambanaho.Sa nḓila ya u khwaṱhisa hezwi zwo swikelwaho, Khabinethe yo tendela zwikhala zwiraru zwe zwa topolwa nga Muhasho wa Saintsi na Thekhinoḽodzhi uri zwi tikedze kha thekhinoḽodzhi dza zwa mutakalo, tsireledzo na vhutsireledzi vhu elanaho na thekhinoḽodzhi na themamveledziso dza matshilisano u ya nga thekhinoḽodzhi. Khabinethe yo dovha ya rwela ṱari mushumo nṱha ha muṅwe wa u londa na u kala mveledziso ya thekhinoḽodzhi na inovesheni kha mveledziso ya zwa ikonomi na zwa matshilisano.3. Milayotibe3.1. Khabinethe yo tendela u ḓavhadziwa ha Mulayotibe wa Overvaal Resorts Limited wa 2017 Phalamenndeni.Mulayotibe u khou sedza kha u fisa mulayo we Aventura vha vha vha tshi u shumiswa, Mulayo wa Overvaal Resorts Limited, 1993(Mulayo 127 wa 1993). Hezwi zwi ḓo konisa u fheliswa tshoṱhe ha Aventura. Khabinethe yo dzhia tsheo ya u fhelisa tshoṱhe Aventura nga murahu ha musi yo dzi dzhia sa ndaka i sa tou vhuedza muvhuso. Mulayotibe wo iswa vhathuni u itela vhukwamani nga Ṱhafamuhwe 2017. 3.2. Kha u dzudzanyulula mulayo uri u tshimbilelane na zwiitei zwa pfunzo zwa zwino, Khabinethe yo tendela u anḓadziwa ha Mulayotibe wa Khwiniso wa Milayo ya Pfunzo ya Mutheo wa 2017 kha Gazethe ya Muvhuso u itela vhupfiwa ha nnyi na nnyi.Mulayotibe ndi mvelelo ya u vusuludzwa ha milayo yoṱhe ya pfunzo ya mutheo ho sedzwa kha u alusa vhukoni ha tshiimiswa u itela u khwinisa mavhusele a zwikolo, vhurangaphanḓa na vhuḓifhinduleli, u shandukisa tshumelo dza pfunzo, khathihi na u tsireledza zwigwada tshayatsireledzo u itela u vhona uri hu na u tsireledzea ha vhaṅwe vhagudi.  Khwiniso dzo dzinginywa kha Mulayo wa Zwikolo wa Afrika Tshipembe, 1996(Mulayo 84 wa 1996), na Mulayo wa u tholwa ha Vhagudisi, 1998 (Mulayo 76 wa 1998). 4. Zwi khou ḓaho 4.1. Nga Khubvumedzi ri ḓo vha ri tshi khou swaya Ṅwedzi wa Vhufa, Ṅwedzi wa Vhuendelamashango, Vhege ya u Ṱavha Miri, Ṅwedzi wa Vhashumeli vha Muvhuso, Ṅwedzi wa Pulane ya Lushaka ya Mveledziso (NDP) na Vhege ya Senthara ya Tshumelo ya Thusong. Zwidodombedzwa zwiṅwe zwa hovhu vhuṱambo zwi ḓo ṋetshedzwa nga mihasho yo teaho.4.2. Sa mudzulatshidulo wa SADC, Afrika Tshipembe ḽo ḓiṋetshedza u vha ṋemuṱa wa Muṱangano wa ICT wa Dziminisiṱa dza SADC u bva nga ḽa 4 u swika ḽa 7 Khubvumedzi 2017 u ḓo amba nga zwihulwane zwo no swikelwaho kha u thomiwa u shumiswa ha Mbekanyamushumo dza ICT na Vhudavhidzani ha SADC. Minisiṱa Vho Ayanda Dlodlo na Minisiṱa Vho Siyabonga Cwele vha ḓo rangaphanḓa vhurumelwa ha Afrika Tshipembe kha hoyu muṱangano. Muṱangano ndi wa nga ha u ṋea ndendedzi nga ha vhudavhidzani ha tshiṱirathedzhiki na nga ha mafhungo a ICT khathihi na u sedza uri u shumiswa ha tsheo dzo dzhiiwaho kha muṱangano wo fhiraho ho guma ngafhi. Afrika Tshipembe ḽi ḓo shumisa muṱangano u itela u alusa tswikelo khatshumelo dza themamveledziso dza ICT dzi sa ḓuriho, zwine zwa ḓo vha u vhea shango sa tshiko tsha themamveledziso kha dzingu na u alusa mabindu maṱuku, a vhukati na mahulwane fhasi ha nḓowetshumo ya SADC nga vhuphara khathihi na adzhenda ya ṱhanganelano kha dzingu.4.3. Samithi ya vhuṱahe ya Brazil, Russia, India, Chinana Afrika Tshipembe na (BRICS) i ḓo farelwa Xiamen, China u bva nga ḽa 4 u swika ḽa 5 Khubvumedzi 2017. Thero ya Vhudzulatshidulo ha BRICS ya China ndi: “BRICS: Vhufarisani ho Khwaṱhaho u itela Vhumatshelo ha Vhuḓi.”Ṱhanganyelo ya mbambadzelano vhukati ha mashango mavhili ane a vha Afrika Tshipembe na maṅwe mashango a BRICS yo swika kha US$29 biḽioni nga 2016. Mbambadzelannḓa khulwanesa ya Afrika Tshipembe kha BRICS hu dzula hu China, ha tevhelwa India, Brazil ha kona u ḓa Russia. Maitele aya a dovha a vhonala kha mbambadzelangomu, China ḽi dzula ḽi ḽone ḽi hulwanesa kha u vha tshiko tsha mbambadzelangomu.Samithi ya 2017 ya BRICS i ḓo vha yo sedzesa kha zwa vhuvhekanyademe zwihulwane zwiṱanu zwine zwa vha, u khwaṱhisa tshumisano, u khwaṱhisa vhuvhusi ha ḽifhasi, u dzhia vhuḓifhinduleli ha u kwamana ha muthu nga muthu, u alusa khwiniso dza tshiimiswa na u fhaṱa vhufarisani ho ṱanḓavhuwaho.Maano a vhuṱali ane Afrika Tshipembe ḽa ḓo vha yo ḽo sedzesa khao kha BRICS ndi u alusa u ḓadzisa ndeme ya mbambadzo, u kokodza vhabindudzi kha sekithara dza vhubveledzi dza shango na u hudza tshumisano u itela u alusa swikela ndivho dzashu dza mveledziso.4.4. Khabinethe i dzhiela nṱha u shela mulenzhe ha khamphani dza Afrika Tshipembe kha vhudzudzanyi ha vhu53 ha Ṱano ḽa Mbambadzo ḽa Dzitshakatshaka ḽa Maputo, ḽine ḽa ḓivheeswa nga FACIM, ḽine ḽi ḓo farelwa Mozambique u bva nga ḽa 28 Ṱhangule u swika nga ḽa 3 Khubvumedzi 2017. FACIM ndi ṱano ḽa mbambadzo ḽa sekithara dza tshivhalo ḽine ḽa farwa ṅwaha nga ṅwaha u itela u sumbedza Mozambique sa fhethu ha vhakokodza mbambadzo na vhubindudzi. Khamphani dza fumbili dzo lambedzwa nga Muhasho wa Mbambadzo na Nḓowetshumo (the dti) ngeno a fumi o tikedzwa nga Zhendedzi ya Nyaluwo ya Ikonomi ḽa Mpumalanga . Khamphani dzo vha dzo imela sekithara dzo fhambanaho ho katelwa dza dzikhemikhaḽa, zwibveledzwa zwa zwiliṅwa na zwifuwo, zwiambaro na malabi, vha vhuinzhiniara, migodi na zwishumiswa, na vha eḽekiṱhiro thekiniki khathihi na vha sekithara ya zwa u fhaṱa.Mozambique ndi ḽa vhuraru kha u vha mufarisi muhulwane wa mbambadzo kha dzingu ḽa SADC, ḽi tshi tevhela Botswana and Namibia. Mbambadzo vhukati ha haya mashango yo aluwa u bva kha R29 biḽioni nga 2012 u ya kha R43 biḽioni nga 2016. Zwa zwino hu na khamphani dza 300 dza Afrika Tshipembe dzine dza khou shuma Mozambique.U shela mulenzhe ha khamphani dza Afrika Tshipembe kha FACIM ho dzhielwa nṱha nga nḓila yahoo nga tshifhinga tsha Khomishini ya Binational vhege yo fhiraho sa luṅwe luvhanḓe lune zwitshavha zwa mabindu kha aya mashango mavhili lu nga lu shumisa kha u amba nga khonadzeo dza tshumisano na vhufarisani u itela u engedza mbambadzo na vhubindudzi vhukati ha mashango ashu.4.5. Minisiṱa wa Muhasho wa Muno, Phurofesa Vho Hlengiwe Mkhize, vha ḓo shela mulenzhe kha Mufhindulano wa Mupfuluwo wa Dziminisiṱa dzo fhambanaho dza Tshipembe ha Afrika une wa ḓo farwa ngei Musanda wa Swaziland u bva nga ḽa 2 u swika ḽa 4 Khubvumedzi 2017. Tshipikwa nyangaredzi tsha hoyu mushumo ndi u fara mufhindulano vhukati ha mashango ane a vha miraḓo ya SADC u itela u khwinisa malangele a mipfuluwo kha dzingu. Mafhungo ane a ḓo sedziwa a katela u sa vha mudzulapo wa shango ḽikene, mipfuluwo, vhulanguli ha mikaṋo na mipfuluwo nga mushumo. 5. Milaedza5.1. Khabinethe i bvisa vhupfiwa hayo na u livhisandiliso dzayo kha: Minisiṱa wa Mapholisa Vho Fikile Mbalula na muṱa nga murahu ha u lovha ha mme avho, Vho Mama Emma Mbalula. Ngavhe vha tshi wana ṋungo dza u kona u hwala uvhu vhuṱungu vhu vhavhaho ha dovha ha dzula khavho vhune ha ḓiswa nga u lovha ha mme muṱani. vhafunwa vha avho vhashumi vha mugodini vhararu vhane zwo khwaṱhisedzwa uri vho lovha nga murahu ha u wa ha mugodi ngei fhasi une wa vha Mugodi wa Kusasalethu tsini na Cartonville ngei Gauteng, zwo itiswa nga zwa seisimiki zwe ha pfi zwo wanala zwi kha 1.8 kha Tshikalo tsha Richter.Khabinethe i fulufhela uri avho vhaṅwe vhashumi vha  mugodini vhavhili vhane a vha athu wanala vha ḓo phuluswa nga zwigwada zwa vhaṱoḓi vhane vha kha ḓi vha hanengei fhasi na uri vho pfa vha khwine uri vhunzhi ha vhashumi vha mugodini vho bviselwa nnḓa vho tsireledzea naho ho vha hu na tshiwo hetsho. Muvhuso na vhathu vha Riphabuliki ya Sierra Leone nga murahu ha muṅwe wa miḓalo ya tshinyalelo i sa athu vhonwaho kha dzhango. Tshiwo itshi tsha mupo tsho tshinyadza zwipiḓa zwinzhi zwa shango, he ha lozwea matshilo manzhi, u tshinyidzwa ha zwifhaṱo na u sia tshinyalelo khulwanesa ya vilili kha matshilo a vhathu. Nga kha DIRCO, Afrika Tshipembe ḽo ṋetshedza R8 miḽioni u itela u u thusa kha u ṱhaḓula tshiwo.5.2. Khabinethe i fhululedza maMuslim vhoṱhe vhe vha kona u fhedza Haj (lwendo) na u tamela mashudu maMuslim oṱhe ‘Eid-al-Adha ya madakalo.   6. U tholwa U tholwa hoṱhe hu ḓo thoma ha khwaṱhisedzwa ndalukanyo dzavho na u sedza arali vha si na milandu.6.1. Vho Mziwonke Dlabantu sa Muofisiri Mulangi Muhulwane wa Khoro ya Lushaka ya Vhuṅwalisi ha Vhafhaṱi vha Dzinnḓu.6.2. Bodo ya Vhueletshedzi ha dziZouṋu dza zwa Ikonomi dza Tshipentshele:Vho Lizeka Valerie Matshekga (muraḓo o nangwaho wa Koporasi ya Mveledziso ya Nḓowetshumo); naVho Sipho Reginald Zikode (muraḓo ane a nga shuma wa Muhasho wa Mbambadzo na Nḓowetshumo). Mbudziso: Vho Phumla Williams – Mulanguli Guṱe Mufareli (GCIS)Nomboro: 083 501 0139"
Tshiṱatamennde ngaha Muṱangano wa Khabinethe wa ḽa 13 Khubvumedzi 2017,14 Sep 2017,https://www.gov.za/speeches/statement-cabinet-meeting-13-september-2017-14-sep-2017-0000,https://www.gov.za/ve/speeches/statement-cabinet-meeting-13-september-2017-14-sep-2017-0000,"Khabinethe yo ṱangana nga Ḽavhuraru, ḽa 13 Khubvumedzi 2017, ngei Tuynhuys, Ḓoroboni ya Kapa.1.Mafhungo a Zwino Kha Shango1.1 Ikonomi1.1.1. Khabinethe i ṱanganedza nyaluwo yavhuḓi kha Zwibveledzwa Guṱe (GDP) ya 2.5% kha kotare ya vhuvhili ya 2017, zwe zwa ita uri shango ḽi bve kha risesheni. Vhege yo fhiraho, Mbalombalo ya Afrika Tshipembe yo bvisa figara, dzi sumbedzaho nyaluwo ya ṅwaha nga ṅwaha ya 1.1%.1.1.2. Naho itshi fhulufhedzisa arali ya nga londotiwa, Khabinethe i tenda uri shango ḽi khou vhona tshiga tsha u thoma tshavhuḓi zwine zwa fulufhelwa uri ndi u thoma ha u vhuyelela ha ikonomi ya shango yo dziaho yo fhaṱwaho kha u thomiwa ha Pulane ya Mbuno dza Ṱahe, ine yo sedza kha u alusa ikonomi ya Afrika Tshipembe na u sika mishumo ine ya khou ṱoḓea vhukuma.Hezwi zwo ita uri hu rwelweṱari phakha nṋa dza nḓowetshumo na u aluwa ha mbambadzelannḓa ya zwibveledzwa zwa vhulimi nga 14.6% nga ṅwaha ubva nga 2012.1.1.3. Mbekanyamushumo ya Vhoranḓowetshumo vha Vharema yo tikedza thandela dza 62 dze dza ḓisa R26 biḽioni kha vhubindudzi ha sekithara ya phuraivethe na u sika mishumo ya 19 859 u swika zwino. Kha u tikedza zwapo, zwibveledzwa na sekithara dza 21 zwo nangwa kha vhubveledzi hapo.Operation Phakisa u swika zwino yo honolola masheleni a anganyelwaho kha R24.6 biḽioni kha vhubindudzi ha ikonomi ya malwanzhe, zwine muvhuso wa shela mulenzhe nga R15 biḽioni ya masheleni aya. Naho vhubindudzi ho sedzesa kha mveledziso ya nḓowetshumo kha dzi ngalavha, vhubveledzi ha zwikepe na u fhatwa ha mukhumbi, vhufuwi ha zwibveledzwa zwa maḓini na savei dza sainthifiki kha sekithara ya oiḽi na gese, mihasho yo vhalaho ya muvhuso yo shela mulenzhe nga nḓila i vhonalaho u vhona uri huna nyaluwo kha sekithara iyi. Ho sikwa mishumo i linganaho 6517 kha sekithara dzo fhambanaho. 1.1.4. Khabinethe i ita khuwelelo hafhu kha sekithara dzoṱhe dza tshitshavha, nga maanḓa muvhuso, mabindu na tshitshavha zwatsho uri vha fhaṱe mutsindo wavhuḓi wo engedzeaho kha kotare ya vhuvhili uri  phimo dza nyaluwo ya ikonomi na mveledziso dzi  dzule dzinṱha na u thusa u vhulunga mishumo.1.1.5. Minisṱa wa Gwama, Vho Malusi Gigaba, vha khou isa phanḓa na u ṱangana na sekithara dzo fhambanaho kha pulane ya nyito ya nyaluwo ya ikonomi i katelaho, yo itelwaho u ṱuṱula fulufhelo ḽa shango. Minisṱa vha ḓo avhulula izwi musi vha tshi ṋetshedza Tshiṱatamennde tsha Mbekanyamaitele ya Mugaganyagwama wa Themo ya Vhukati, Ḓoroboni ya Kapa, nga ḽa 18 Tshimedzi 2017.1.2 InvestSA One Stop Shop – Kapa Vhukovhela1.2.1. Khabinethe yo khoḓa u rwelwaṱari ha InvestSA One Stop Shop ya u thoma kha vundu,Muphuresidennde Vho Jacob Zuma vho rwelwaṱari lwa tshiofisi InvestSA One Stop Shop ngei Kapa Vhukovhela vha khwaṱhisedza vhuḓikumedzeli ha muvhuso kha u khwinisa kilima ya vhubindudzi Afrika Tshipembe, hune ha vha fhethu hu kungaho kha vhabindudzi.1.2.2. InvestSA One Stop Shop i fhungudza mbadelo dza u ita bindu  na u leludza u ita bindu kha shango nga u ṋetshedza ndededzo ya maano, u fhungudza milayo isongo linganaho na u tumula  maitele a tshiofisi kha vhabindudzi.1.2.3. InvestSA One Stop Shop ya muvhuso wa lushaka yo thomiwa nga Ṱhafamuhwe ṋaṅwaha nga kha dti, InvestSA One Stop shops i ḓo thomiwa kha mavundu oṱhe a ṱahe – ḽa u thoma ndi Kapa Vhukovhela ha tevhela  KwaZulu-Natal na Gauteng nga uto ralo.1.3 Anivesari ya vhuṱanu ya Pulane ya Mveledziso ya Lushaka (NDP)1.3.1 Khabinethe i ḓibadekanya na maAfrika Tshipembe kha u pembelela Anivesari ya vhuṱanu, ye ya ya Phalamenndeni nga ḽa 12 Khubvumedzi sa pulane ya mveledziso ya ikonomi ya shango ya u shumana na khaedu tharu dza vhushai, usa tholwa na tshayandingano nga 2030.1.3.2 Sa tsumbanḓila ya shango ya u ya kha u bvelela, NDP ndi ya maAfrika Tshipembe vhoṱhe na uri i sumbedza fulufhelo na lutamo kha sekithara dzoṱhe dza tshitshavha, u itela Afrika Tshipembe ḽa khwine.Khabinethe i ita khuwelelo kha maAfrika Tshipembe vhoṱhe uri vha tikedze Bono 2030 ḽa NDP.1.4. Samithi ya BRICS1.4.1. Khabinethe yo dzhiela nṱha samithi yo tshimbilaho zwavhuḓi ya vhuṱahe ya Brazil, Russia, India, China na Afrika Tshipembe (BRICS), yo farelwaho ngei Xiamenkha kha Riphabuḽiki ya Vhathu ya China (PRC) ubva nga ḽa 3 u swika ḽa 5 Khubvumedzi 2017 fhasi ha thero: “BRICS: Vhufarani ho Khwaṱhaho ha Vhumatshelo Havhuḓi”.1.4.2. Samithi yo vhea gemo ḽa ndeme kha u fhaṱa vhuthihi ho khwaṱhaho na tshumisano vhukati ha maraga ine ya khou bvelela na mashango ane a khou bvelela uri hu shumiswe Agenda 2030 kha Mveledziso i yaho Phanḓa.1.4.3. Vhufarani ha Afrika Tshipembe kha BRICS ho tewa kha u bveledzisa madzangalelo a lushaka lwa shango, u engedza ṱhanganelano ya dzingu na u ṱuṱuwedza uri hu vhe na sisiṱeme ya vhuvhusi vhu katelaho ha ḽifhasi.1.4.4. Ṱhanganyelo ya mbambadzo ya mashango mavhili vhukati ha Afrika Tshipembe na maṅwe mashango a BRICS yo ita US$29 biḽioni mahoḽa. Vhuyo vhuhulwanesa ha mbambadzelannḓa kha kha BRICS vhu kha ḓi vha China, ha tevhelwa nga India, Brazil na Russia. Maitele ayo a dovha a vhonala kha vhuṱunḓi, hune China ḽa kha ḓi vha tshiko tshihulwane tsha vhuṱunḓi ha Afrika Tshipembe. Naho Afrika Tshipembe ḽi na zwiko zwa mvelo zwinzhi, ndi zwa ndeme u shumisa mbekanyamushumo dza mbuyelo u tikedza mbekanyamaitele yashu ya nḓowetshumo.1.4.5. U dzhiiwa ha Mulevho wa Pulane ya Nyito wa BRICS Xiamen zwi sumbedzisa mutheo wo khwaṱhaho wo itwaho nga BRICS kha u thoma maitele a u thoma zwiimiswa zwa tshumisano i vhonalaho.1.4.6. Khabinethe i ḓo vha yo huliswa nga uri Afrika Tshipembe ḽi khou dzhena kha uvha Mudzulatshidulo wa BRICS na u vhea ndivho yayo mathomoni u itela u fhaṱa kha mbekanyamushumo dza BRICS dza mveledziso na u bvelela ha mashango o faranaho, musi itshi khou ḓi lugisela u fara Samithi ya Brics ya vhufumi ya 2018.1.5. Afrika Tshipembe na Russia o saina thendelano1.5.1. Khabinethe i dovha hafhu ya ṱanganedza thendelano yo sainwaho vhukati ha Afrika Tshipembe na Russia kha Samithi ya BRICS ya vhuṱahe, ine ya ḓo sia masheleni a swikaho US$400 miḽioni atshi khou bindudzwa kha u bveledzwa ha sekithara ya Afrika Tshipembe ya oḽi na gese.1.5.2. Khamphani ya oiḽi ya lushaka lwa Afrika Tshipembe, PetroSA, na khamphani ya ṱhoḓuluso ya dzhioḽodzhi ya Feḓeresheni ya Russia, Rosgeo, dzo tendelana u bveledza vhupo ha ṱhoḓuluso ha buḽoko 9 na 11a ha Phendelashango ya Tshipembe na Afrika Tshipembe.1.5.3. U ṱoḓulusa zwiko zwa oiḽi na gese Afrika Tshipembe ndi zwa maano a nṱha u itela tsireledzo ya fulufulu ḽa shango.1.5.4. Khamphani ya Russia ine ya pfi Rosgeo i ḓo ita mushumo wa u ṱoḓulusa khathihi na u ṱoḓulusa mivhoro ya zwisikuḓi. Thandela iyi inga ya kha miḽioni nṋa wa cubic metres ya gese ine ya ḓovha itshi khou bviswa nga ḓuvha itshi iswa kha Gese ya PetroSA-Uya kha mbuyedzedzo ya Tshiluḓi ngei Mossel Bay, kha Phendelashango ya Tshipembe.1.6. Maraga ya mbambadzelannḓa ya Afrika Tshipembe1.6.1. Khabinethe i fhululedza dti kha u rangaphanḓa tshigwada tsha khamphani dza 20 dza Afrika Tshipembe uya kha ṱano ḽa 2017 ḽa Zwiḽiwa zwa Ḽifhasi zwa Moscow, ine ya vha kati u swika ḽa 15 Khubvumedzi 2017.1.6.2. Musi hu tshi khou khwiniswa nḓowetshumo ya Afrika Tshipembe ya zwa seikithara ya vhubveledzi ha vhulimi, u shela mulenzhe ha khamphani idzi u bva kha sekithara ya vhulimi, zwi khwatṱisa na u simula mbonalo ya maraga wa Afrika Tshipembe ngei Russia.1.6.3. U shela mulenzhe hadzo hu khou vha hone nga kha Tshikimu tsha Maraga wa Mbambadzelannḓa na Thikhedzo ya Vhubindudzi ya dti, i shumaho kha u bveledza maraga ya mbambadzelannḓa kha zwibveledzwa na tshumelo dza Afrika Tshipembe, khathihi na u kunga vhubindudzi vhuswa ha mashango a nnḓa kha shango.1.6.4. Mbambadzo vhukati ha Afrika tshipembe na Russia yo engedzea vhukuma ubva kha R5 biḽioni ya 2012 uya kha masheleni a ṱoḓaho u swika kha R8 biḽioni nga 2016. Zwivhambadzwelwannḓa zwihulwanesa Afrika Tshipembe hu katelwa mitshelo na nḓuhu, manganese ores, zwinwiwa, zwipiriṱi na vinegar, veini, mitshini ya muḓagasi na zwishumiswa.1.7. U ṱolwa ha vhana zwi siho mulayoni1.7.1. Khabinethe i khou vhilaedzwa ngaha khombo dza zwenezwino he vhana vha wanala vha tshi khou shuma mabulasini ngei Devhula Vhukovhela na  Free State. Khabinethe i handedzana na u tambudzwa uhu hu sa ṱanganedzeiho kha vhana vha kundelwaho.1.7.2. Khabinethe i khoḓa miraḓo ya tshitshavha vhe vha ḓivhadza Muhasho wa zwa Vhashumi, vhe musi vho ṱangana na Muhasho wa Mveledziso ya Matshilisano vha dzhia maga nga u ṱavhanya a u shumana na nḓila ya u tambudzwa lwa tshiṱuhu uhu ha vhana.1.7.3. Khabinethe i takadzwa ngauri vhana avha vha kwameaho vho iswa fhethu ho tsireledzeaho hune Muhasho wa zwa Vhashumi wa ḓo khwaṱhisedza vhuṱoli na u shumisana na mazhendedzi a mulayo kha u wana avho vhatambudzi.1.7.4. Vhana vhashu ndi vhumatshelo ha shango. Khabinethe ilwa na nḓila dzoṱhe dza u shumiswa ha vhana zwi siho mulayoni na u ita khuwelelo kha maAfrika Tshipembe vhoṱhe uri vha dzule vho limuwa tshifhinga tshoṱhe na u vhiga avho vha pfukaho milayo ya Ndayotewa yashu.1.7.5. Mulayo wa Zwikolo zwa Afrika Tshipembe, wa 1996 (Mulayo 84 wa 1996), khathihi na mulayo wa Vhana, wa 2005 (Mulayo 38 wa 2005), u sumbedza u khagala uri vhana vhoṱhe vha miṅwaha ya vhukati ha sumbe na 15 vha kombetshedzea u dzhena tshikolo. Uya nga mulayo, vhabebi na vhaunḓi vha tea u vhona uri vhagudiswa vha miṅwaha iyi vho ṅwaliswa na uri vha khou dzhena tshikolo kana vha ḓo dzhiiwa sa a songo tevhedzelaho mulayo.1.8. Gomelelo1.8.1. Khabinethe i livhuwa maAfrika Tshipembe vhe vha tevhedzela khuwelelo ya u vhulunga maḓi.1.8.2. Afrika Tshipembe ndi shango ḽi na mutsiko wa maḓi na uri magomelelo ane a vha hone kha zwipiḓa zwa shango tou vha tshihumbudzi kha vhathu vhoṱhe uri vha vhulunge shotha ḽiṅwe na ḽiṅwe nga u shumisa maḓi nga nḓila ya vhuṱali na u vhulunga.1.8.3. Naho vhuḓidini ha u vhulunga maḓi vhu tshi thusa kha u leludza mutsiko kha tshiko tsha maḓi tshire fhasi ha tsho ḓowelelaho tsha khalaṅwaha ya mvula zwo vhigwaho ngei Khapa Vhukovhela na KwaZulu-Natal zwi tou vha vhuṱanzi uri hu na zwinzhi zwine zwa kha ḓi tea u itwa kha u vhulunga maḓi.1.8.4.Tshigwada tsha Mushmo wa Minisṱa dza Ngomu kha Gomelelo, tsho rangwa phanḓa nga Muhasho wa Tshumisano ya Muvhuso na Zwa Sialala, tshi khou isa phanḓa na u sedza nyimelo dza gomelelo na u ṋetshedza thikhedzo i ṱoḓeaho nga kha sekithara dza mihasho yo teaho kha u fhungudza nyimelo iyi.1.8.5. Muvhuso wo avhela R74 miḽioni kha tshikwama tsha thulo ya u fhindula gomelelo ḽi sa imiho ngei Kapa Vhukovhela.1.8.6. Muhasho wa Maḓi na Vhuthathatshili nawo u khou vha na mvelaphanḓa kha ndugiselo dza u thomiwa ha Mulambo wa Ber uya kha Tshikimu tsha Nyengedzedzo tsha Voelvlei. Rekhodo ya tsheo ya Ndingo ya Zwikwamaho Mupo i tea u ṋetshedzwa mafheloni a Khubvumedzi. Minisṱa wa Maḓi na Vhuthathatshili, Vho Nomvula Mokonyane, vho laela uri Manḓalanga a Thaneḽe ya Trans-Caledon a ite nḓila ya u engedza masheleni na u thoma thandela iyi. Vho no thoma u ṱangana na vhashumisi vhahulwane na uri hu si kale vha ḓo ya kha Minisṱa uri a vha ṱanganye na Minista wa Gwama  u itela tshayedzo dza khadzimiso ya thandela.1.8.7. Khabinethe ita khuwelelo hafhu kha maAfrika Tshipembe vhoṱhe u vhona uri zwa u vhulungwa ha maḓi zwi khou itwa sa tshipiḓa tsha vhutshilo havho ha ḓuvha nga ḓuvha.1.9. Lesotho1.9.1. Khabinthe i ḓibadekanya na Muphuresidennde Vho Zuma kha u hanedzana na mabulayo a Khomanda wa Mmbi ya Vhupileli ya Lesotho, Vho Dzheneraḽa Khoantle Motšomotšo.1.9.2. Khombo ya khakhathi ya zwino a i ṱanganedzei. Zwa zwino zwi kha vhathu na vhurangaphanḓa ha Lesotho u vhona uri vhudziki na nḓowelo zwi humele kha Muvhuso sa fhungo ḽa shishi. 1.9.3 Ri fulufhela uri Mishini wa u Wanulusa Mbuno wa Minṱasa dza Tshitshavha tsha Mveledziso ya Tshipembe ha Afrika (SADC) u ḓo kona u thusa Lesotho kha u wana vhudzheneli ho teaho. SADC i kha ḓi vha yo ima kha ndivho yayo ya u khwaṱhisa, u imelela na u isa phanḓa demokirasi, mulalo, tsireledzo na vhudziki kha dzingu itshi khou shumisana na vhurangaphanḓa ha Lesotho.1.10. Libya1.101.1 Khabinethe i ṱanganedza mvelelo u bva kha Komiti ya Vhuimo ha Nṱha ya Mbumbano ya Afrika (AU) kha Libya kha Vhuimo ha Ṱhoho dza Mashango na Muvhuso, we wa farelwa ngei Brazzaville, hune ha vha kha Riphabuḽiki ya Congo.1.101.2 Muphuresidennde Vho Zuma vho shela mulenzhe kha Komiti ya Vhuimo ha Nṱha, ye ya amba na u sedzulusa vhuḓidini ha u wana thandululo dza tshifhinga tshilapfu kha khakhathi dzire Libya.1.101.4 Sa muraḓo wa Komiti ya Vhuimo ha Nṱha ya Libya, Afrika Tshipembe ḽi tikedza vhuḓidini hoṱhe ha AU ho sedzaho kha u ḓisa thandululo dza mulalo kha khakhathi dza Libya.1.101.4 Khabinethe i khwaṱhisedza zwo bulwaho nga Muphuresidennde zwa uri Afrika Tshipembe ḽo ḓi lugisela u thusedza Libya kha vhuḓidini ha Mvusuludzo ya Phanḓa na Mveledziso na u kovhelana na vho tshenzhemo ya shango ḽashu kha vupfumedzano, u dhata dayotewa na tshanduko ya demokirasi ya Shango.1.101.5 Khabinethe i dovha ya khwaṱhisedza ndeme ya vhubaḓekani ha dzitshakatshaka ha tshumisano ngei Libya.1.11. Khonfarentsi ya Mahoro (CoP13)1.11.1. Khabinethe i ṱanganedza uri Afrika Tshipembe, sa musaini wa Mulanga wa Mbumbano ya Dzitshaka (UN) wa u Fhelisa Vhusoga, ḽi khou shela mulenzhe kha Sesheni ya vhu13 ya COP13 ine ya vha kati zwazwino ngei Ordos, PRC u bva nga ḽa 6 u swika ḽa 16 Khubvumedzi 2017.1.11.2.Hu khou lavhelelwa uri khonfarentsi i ḓo khunyeledza na u dzhia muhanga wa maano maswa wa 2018-2030 wo dzudzanywaho fhasi ha thero “U ya kha Mavu a Mutakalo na Mirafho ya Matshelo”. Afrika Tshipembe ḽi ḓo shuma u vhona uri mbekanyamaitele dzi khou tevhedzelwa nga kha nyito.1.11.3. Afrika Tshipembe ḽi ḓo shuma na mashango othe a Afrika kha u bveledza vhuimo ha shango na ha dzhango. Khethekanyo ya Vhuimo ha Nṱha ya khonfarentsi iyi iḓo dzhiela nṱha u ṋetshedza ndededzo ya polotiki kha khaedu dza mafhungo ane a khou tutuwa kha vhusoga, u tsela fhasi ha mavu na gomelelo.1.11.4. Khabinethe i ita khuwelelo kha maAfrika Tshipembe vhoṱhe uri vha tsireledze na u ṱhogomela mupo u itela u vhulungela mirafho ya matshelo.1.12. Vhalanguli vha vhuendi ha tshitshavha1.12.1. Khabinethe i hanedzana na zwiito zwa khakhathi, u tshinyadza ha vhalangi, zwiendedzi na zwiito zwa u shushedza vhukati ha Vhalanguli vha Meter Taxi na vha Vhafarani vha E-Hailing zwe zwa itea Sandton, ngei Johannesburg.1.12.2. Khabinethe i ita khuwelelo kha mazhendedzi a mulayo uri vha shumane na vhaiti vha khakhathi vha tshi tevhedzela zwine Ndayotewa yashu ya laela.1.12.3. Mveledziso idzi dzi tsitsela fhasi vhuḓidini ha shango kha u sika kilima ya mbambadzo ha mahala na vhuṱaḓisani ho teaho.1.13. Dzikhantseḽara1.13.1 Khabinethe i hanedzana na u ṱhaselwa na mabulayo a dzikhantseḽara kha maṅwe mavundu na u livhisa ndiliso dzayo kha miṱa na khonani dza vho vhulawaho. Hezwi azwi elani na Ndayotewa, na uri zwi tsitsela fhasi mveledziso ya demokirasi yashu na pfanelo dza vhathu dza u khetha vhuimeleli havho ha tshitshavha.1.13.2 U bva tshe ṅwaha wa thoma, ho no vha na mpfu dzo vhalaho ngei KwaZulu-Natal, zwa zwino, ho dovha ha vhigwa dziṅwe mpfu dza Kapa Vhukovhela.1.13.3 Khakhathi idzi dzo dzhiya matshilo a vhaswa vha mihaga, hu tshi katelwa Sindiso Magaqa wa Muṅwaleli Guṱe wa kale wa Ḽigi ya Vhaswa vha Khongiresi ya Lushaka ya Afrika  (ANCYL), we avha atshi kha ḓi vha na zwinzhi zwe a vha atshi nga shela mulenzhe ngazwo kha u fhaṱa Afrika Tshipembe ḽi bvelelaho.1.13.4 Ri ita khuwelelo kha mahoro a polotiki uri vha vhe na u konḓelelana na miraḓo yavho na u isa khuwelelo kha tshitshavha uri vha tikedze Tshumelo ya Mapholisa a Afrika Tshipembe kha tsedzuluso.1.14. Ṅwedzi wa Vhufa1.14.1. Khabinethe i ṱuṱuwedza maAfrika Tshipembe vhoṱhe uri vha ise phanḓa na dzhiela nṱha thero ya Ṅwedzi wa Vhufa ya ṋaṅwaha ine yari: “Ṅwaha wa Vho Oliver Reginald Tambo: Ri khou pembelela Mbofholowo ya Vhufa hashu”.1.14.2.Ṅwaha uno u baḓekana na senthenari ya u bebwa ha Vho OR Tambo, mufunashango wa Afrika, o sumbedzaho vhuḓikumedzeli vhu sa thengiho kha u shumela vhathu vha Afrika Tshipembe, dzhango na ḽifhasi. Ro dovha ra swaya anivesari ya vhu40 ya lufu lwa Vho Steve Bantu Biko, vhe vha vhulawa lwa tshiṱuhu nga muvhuso wa tshiṱalula.1.14.3. Minisṱa wa Vhutsila na Mvelele Vho Nathi Mthethwa, vho bvisa mbekanyamushumo ya u pembela ya ṅwedzi uno.2. Tsheo dza Khabinethe2.1. Khabinethe yo ṱolwa kha mivhigo ya mvelaphanḓa ya kushumele kwa kotare ya u thoma ya 2017/18 kha u thomiwa ha mawanwa a vhuvhekanyandeme ha vhukati ha Lambamai na Fulwi 2017.2.2. Muvhuso u kha ḓi isa phanḓa na u ita mvelaphanḓa dzi vhonalaho kha u thoma mawanwa a vhuvhekanyandeme ha 14, vhu bvaho kha Mutheo wa Maano a Themo ya Vhukati ya 2014-2019, iri sendedzelaho tsini na u limuwa Bono 2030 ḽa NDP.2.3. Khabinethe yo dovha ya nyeṱulelwa ngaha vhupo ho tshenzhemaho u salela murahu kha u thomiwa na u ṱolwa kha maga a ṱoḓeaho kha u ṱavhanyisa nḓisedzo.Miṱangano na vhoramafhungo ya Tshigwada tsha Ofisi ya Minisṱa i ḓo vha hone u nyeṱulelwa ngaha mawanwa a mivhigo iyi vhukati ha vhege ya 6 Tshimedzi u swika ḽa 15 Tshimedzi 2017. Tshikeduḽu itshi tshi ḓo dzula tshi tshi dzheniswa zwiṅwe zwiswa na uri tshi ḓo wanala kha  www.gov.za.2.4. Khabinethe yo tendela makumedzwa a uri Afrika Tshipembe ḽi vhe ṋemuḓi wa Ṱano ḽa Ḽifhasi ḽa Vhuthihi ha Telecom ya Mbumbano ya Vhudavhidzani nga Khubvumedzi 2018. Heḽi ndi ṱano ḽa ṅwaha nga ṅwaha na foramu ya muvhuso na vharangaphanḓa vha nḓowetshumo uri vha vhone khaedu, vhufarani na thandululo, na u topola zwikhala zwa vhubindudzi na maitele a nṱhesa a mveledziso ya ikonomi ya matshilisano nga kha Thekhinoḽodzhi ya Mafhungo na Vhudavhidzani (ICT).Lu ḓo vha lwa u tou thoma vhuṱambo uvhu vhu tshi farelwa Afrika. Nga tshifhinga tsha vhuṱambo uvhu, nḓowetshumo ya ICT ya Afrika Tshipembe iḓo fhiwa tshikhala tsha u ṱana zwibveledzwa zwavho. Sekithara ya vhuendelamashanngo ya shango nayo iḓo vhuelwa nga tshifhinga itshi. 3. Mbekanyamushumo dzine dza Khou ḓa3.1. Muphuresidennde Vho Zuma vha ḓo rangaphanḓa vhurumelwa ha Afrika Tshipembe uya kha Regular Session ya vhu72 ya Guvhangano Guṱe ḽa UN fhasi ha thero “U lumbama kha vhathu: Hu u itela Mulalo na Vhutshilo Havhuḓi kha Vhoṱhe kha Pulanete i Yaho phanḓa” ngei New York, United States of America. Afrika Tshipembe ḽi ḓo isa phanḓa na u shuma kha u itela u swikelela tshanduko kha UN musi ḽi tshi shela mulenzhe kha Sesheni ya vhu723.2. Muphuresidende Vho Jacob Zuma sa Murangaphanḓa wa Tshitshavha tsha Mveledziso ya Tshipembe ha Afrika (SADC), vha ḓo tshimbidza Samithi ya  Double Troika  i songo ḓowelelaho ya Ṱhoho dza Mashango na Mivhuso nga ḽa 15 Khubvumedzi 2017 ngei PretoriaSamithi ya Double Troika i khou vha hone sa mvelelo dza mveledziso ya zwenezwino ya polotiki na vhutsireledzi kha Muvhuso wa Lesotho.3.3. Vhuimo ha nṱha ha vhurumelwa ha Afrika Tshipembe vhu ḓo ṋetshedza bidi ya ṋetshedzo ya u vha ṋemuḓi wa Tshipuga tsha Rugby ya Ḽifhasi ngei London nga ḽa 25 Khubvumedzi 2017.  Afrika Tshipembe ḽi na rekhodo i vhonalaho ya u fara vhuṱambo vhu ngaho uvhu. Khabinethe i tama u khwaṱhisedza thikhedzo yayo yo khwaṱhaho ya Bidi iyi na u ita khuwelelo kha maAfrika Tshipembe uri vha tikedze Bidi iyi ine iḓo shela mulenzhe vhukuma kha vhuthihi ha matshilisano na u fhaṱa lushaka na u shuma sa tshiṱavhayisi kha mveledziso ya mitambo.4. Milaedza4.1. Khabinethe i tamela vhadzulapo vha Germany u bvelela tshoṱhe kha ndugiselo ya khetho dza Feḓerala nga ḽa 24 Khubvumedzi 2017 u khetha miraḓo ya 19th Bundestag, hune ha ḓo khethwa Mutshantselara ha vhumbiwa muvhuso muswa. Germany ndi mubindudzi wa ndeme Afrika Tshipembe, zwi itaho uri ri sedze phanḓa kha vhushaka vhu yaho phanḓa, tshumisano na vhufarani.4.2. Khabinethe i livhisa ndiliso yayo kha vha Caribean khathihi na tshipiḓa tsha Cuba na Unites Sates zwi tshi tevhela thithiso ye ya vhangwa nga Dumbumazikule Irma. Ndiliso dzi bvaho mbiluni dzi livhiswa kha vhafunwa vha avho vho xelelwaho nga matshilo avho na thundu dzavho kha khombo iyi.4.3. Khabinethe i ḓibadekanya na shango kha u fhululedza Vho Kevin Anderson kha u swikelela makhaulatshele a US Open. Ndi mutambi wa u thoma wa Afrika Tshipembe wa u swikelela kha makhaulatshele a vhugwena ha thenisi u bva nga 1994. Ri na fulufhelo ḽa uri vha ḓo isa phanḓa na u fhaṱa kha he vha swikelela na u ṱuṱuwedza vhaswa vha Afrika Tshipembe vha na taḽente.4.4. Khabinethe i fhululedza Trevor Noah kha u wina Pfufho ya Emmy kha tshiteṅwa tsha Best Short Form Variety Series kha YouTube special, The Daily Show: Between the Scenes.Mbudziso: Vho Phumla Williams – Mulanguli Guṱe Mufareli (GCIS)Luṱingo: 083 501 0139"
Tshiṱatamende ngaha Muṱangano wa Khabinethe wa ḽa 27 Khubvumedzi 2017,29 Sep 2017,https://www.gov.za/speeches/statement-cabinet-meeting-27-september-2017-29-sep-2017-0000,https://www.gov.za/ve/speeches/statement-cabinet-meeting-27-september-2017-29-sep-2017-0000,"Khabinethe yo ṱangana nga Ḽavhuraru ḽa 27 Khubvumedzi 2017, ngei Union Buildings, kha ḽa Pretoria.A. Mafhungo a Zwino Kha Shango1. Muṱangano Guṱe wa Mbumbano ya Dzitshaka (UNGA)1.1. Khabinethe yo ṱanganedza mulaedza nga Muphuresidennde Vho Jacob Zuma kha Sesheni yo Ḓoweleaho ya vhu 72 ya UNGA ngei New York, kha ḽa USA nga ḽa 12 Khubvumedzi 2017, fhasi ha thero “U Lumbama kha Vhathu: Ri tshi Lwela Mulalo na Vhutshilo Havhuḓi kha Vhoṱhe kha Ḽifhasi ḽi yaho phanḓa”.1.2. Nyambedzano dzo vha dzo lumbama, vhukati ha zwinzhi,  kha Zwipikwa zwa Mveledziso i Yaho Phanḓa (dziSDG); tshanduko ya kilima; zwa mulalo na vhutsireledzi na tshanduko dza UN, nga maanḓa tshanduko ya Khoro ya Vhutsireledzi ya UN.1.3. Muphuresidennde Vho Zuma vho saina Thendelano ya Mulanga wa u Thivhelwa ha Zwihali zwa Nyukiḽiya, u sumbedzisaho vhuḓikumedzeli vhu yaho phanḓa ha Afrika Tshipembe u ya kha u swikelela shango ḽo vhofholowaho kha tshutshedzo dza zwihali zwa nyukiḽiya na u vhona uri thekhinoḽodzhi ya nyukiḽiya i shumiselwa zwi ḓisaho mulalo fhedzi.1.4. Muphuresidennde Vho Zuma vho vha ṋemuṱa wa vhuṱambo ha tshiswiṱulo ha u pembelela miṅwaha ya ḓana hu tshi huliswa Muphuresidennde wa kale wa African National Congress, Vho Oliver Reginald Tambo.2. Ṅwedzi wa Vhufa2.1. Khabinethe i livhuwa maAfrika Tshipembe vhoṱhe kha u pembelela Ṅwedzi wa Vhufa nga Khubvumedzi na u dovholola mulaedza wa Ḓuvha ḽa Vhufa wa Muphuresidennde Vho Zuma kha vhathu vhoṱhe vha re shangoni ḽashu wa u tama hu tshi vha na vhuthihi vhuhulu.2.2. Musi shango ḽi tshi khou khunyeledza Ṅwedzi wa Vhufa fhasi ha thero “Ṅwaha wa Vho Oliver Reginald Tambo: U Pembelela Vhufa ha Mbofholowo yashu”, maAfrika Tshipembe vha khou ṱuṱuwedzwa u fhaṱa kha zwa ndeme zwo sumbedzwaho kha Ndayotewa na u khwaṱhisedza vhuḓidini ha u fhaṱa lushaka lu si na vhushai, nḓala, vhushaya mahaya na tshayandingano.2.3. Kha u alusa muya wa vhufa, Khabinethe i ṱanganedza thendelano yo sainwaho vhukati ha Afrika Tshipembe na Tanzania, yo sedzaho kha u vhulunga ḓivhazwakale ya nndwa ya mbofholowo.2.4. UN yo tendela u thomiwa ha u shuma ha Thandela ya Afrika ya Magondo o livhaho kha Vhuḓilangi. Ndi u pembelelwa ha muya wa vhuthihi na tshumisano vhukati ha midzinginyo ya mbofholowo ya Afrika na uri nga khayo hu ḓo fhaṱwa miziamu, ḽaiburari na  hune ha ḓo vhulungwa maṅwalo a ḓivhazwakale.3. Ḓuvha ḽa Vhuendelamashango ha Ḽifhasi3.1. Afrika Tshipembe, fhasi ha vhurangaphanḓa ha Minisṱa wa Vhuendelamashango, Vho Tokozile Xasa, ḽo shela mulenzhe kha Ḓuvha ḽa Vhuendelamashango ha Ḽifhasi (27 Khubvumedzi 2017) na Ṅwedzi wa Vhuendelamashango, fhasi ha thero“ Vhuendelamashango vhu yaho Phanḓa – Tshishumiswa tsha Mveledziso”. Hezwi zwi ḓisa luvhanḓe lwa u tikedza tshanduko dza mbekanyamaitele, maitele a mabindu na vhuḓifari ha vharengi vha vhuendelamashango, u ya kha sekithara ya vhuendelamashango i yaho phanḓa, ine ya nga shela mulenzhe lwa vhuhali kha u wana dziSDG. Nga Ḓuvha ḽa Vhuendelamashango ha Ḽifhasi, mashango na mvelele dzo fhambanaho vha pembelela zwiitwa zwo tewaho kha dzingu zwa tshivhalo sa u engedzwa ha mithelo yo khetheaho kana u ṱanḓavhudzwa ha tswikelelo kha zwiimiswa, u dzhenwa dziphakhani na dzingadeni nga mahala ho tewaho kha magogo, na u ambedzana lwa tshivhalo na vhakwamei.3.2. Afrika Tshipembe ḽo swikelela kha u alusa vhuendelamashabgo nga kha zwiimiswa zwaḽo zwo fhambanaho zwi kungaho sa phakha dzashu, dzibitshi dza maḓi a lutombo na fhethu ha vhufa ho tendelwaho nga ḽifhasi. U tholwa ha vhashumi vha vhuendelamashango zwi kha ḓi vha tshihali tshihulwane kha u lwa na u shaea ha mishumo. Afrika Tshipembe sa vhuyo ha vhuendelamashango, ḽo livhana na khonadzeo ya u alusa sekithara yaḽo yo angalalaho ya vhuendelamashango u itela vhukoni ha ikonomi khulwane nga kha zwi vhidzwaho sekithara dza ikonomi dza vhuendelamashango dzo ḓalaho sialala. Izwi zwi katela vhuendelamashango ha mahayani, mishonga, vhulimi na mvelele.4. Thendelano ya mutengo wa Antiriṱhirovairaḽa4.1. Khabinethe i ṱanganedza thendelano ya maitele maswa kha zwa mutengo yo swikelelwaho nga Minisṱa wa Mutakalo, Vho Dokotela Aaron Motsoaledi, vho ṱanganelana na madzangano a dzitshakatshaka a na tshivhalo, kha u ṱavhanyisa u vha hone ha philisi nthihi ya dzilafho ḽa HIV ya u tou thoma i sa ḓuriho.4.2. Ho anganyelwa uri u tsa ha mutengo hu ḓo ita uri hu vhulungee R11.7 biḽioni kha miṅwaha ya rathi i ḓaho. Hezwi zwi ḓo konisa Afrika Tshipembe uri ḽi vhe na vhalwadze vhanzhi vha re kha dzilafho.4.3. Thendelano ya mutengo i ita uri mushonga wa Dolutegravir, une wo themendelwa nga Dzangano ḽa Mutakalo wa Ḽifhasi, u sa ḓurele mivhuso kha mashango a mbuelo dza fhasi na dza vhukati.4.4. Kha thendelano ya mutengo, Muhasho wa Mutakalo u pulana u ḓisa douzu ntswa ya ṱhanganelo ya philisi tharu, Tenofovir, Lamivudine na Dolutegravir nga Lambamai 2018.4.5. Khabinethe i ita khuwelelo kha maAfrika Tshipembe vhoṱhe vho no ḓi dzhenisaho kha zwa vhudzekani, nga maanḓa vhaswa, uri vha ise phanḓa na u tshila vhutshilo ha mutakalo vhu katelaho maga a vhuthivheli sa u isa phanḓa na u ita vhudzekani ho tsireledzeaho, u sa ḓi dzhenisa, u fhulufhedzea na u shumisa khondomu, na u dzulela u ita ndingo dza HIV.5. Mutakalo5.1. Khabinethe i ṱanganedza u vuliwa ha davhi ḽiswa ḽa Sibadela tsha Cecilia Makiwane ngei Mdantsane, kha ḽa East London. I tou vha tswikelelo u ya kha u thomiwa ha Ndindakhombo ya Mutakalo wa Lushaka ine ya ḓo bveledza kha ṋetshedzo ya ndondolamutakalo i na mutsindo, nga maanḓa kha zwitshavha zwi shayaho.5.2. Sibadela itshi tsha maimo a nṱha  ndi vhubindudzi kha u limuwa bono ḽa Pulane ya Mveledziso ya Lushaka (NDP) na dziSDG dza UN dza ndondolamutakalo ya ḽifhasi.5.3. Sibadela tsha mibete ya 526 tshi tikedzwa nga sisiṱeme ine ya ḓo khwinisa nḓisedzo ya tshiimo tsha ndondolamutakalo. Tshi shumisa tshanduko ya thekhinoḽodzhi kha u fhungudza tshifhinga tsha u lindela ha vhalwadze, u khwinisa u wanwa ha vhulwadze na u konisa u ṱavhanyisa u thuswa ha vhalwadze kha zwa mutakalo.5.4. Themamveledziso ya vhubindudzi ha R1 biḽioni i ḓo tikedza mveledziso ya ikonomi yapo kha zwikolobulasi. Musi ri tshi khou vusulusa themamveledziso dza mutakalo wa tshitshavha, ri khou dovha ra engedza zwikhala kha zwitshavha zwapo u khwinisa matshilo avho nga kha u sika mishumo na mveledziso ya mabindu apo.6. Ṅwedzi wa Mveledziso ya Matshilisano6.1. Khabinethe i ita khuwelelo kha maAfrika Tshipembe uri vha ise phanḓa na u takusa vha songo vhaho na mashudu sa vhone u rangela Ṅwedzi wa Mveledziso ya Matshilisano une wa khou ḓa wa Tshimedzi.6.2. Ṅwedzi wa Mveledziso ya Matshilisano u vha hone ṅwaha nga ṅwaha u elelwa vhuḓidini vhunzhi ho itwaho nga shango, kha u ṋetshedza thikhedzo ya matshilisano kha vhashayaho na vhashayaho tsireledzo tshoṱhe Afrika Tshipembe.6.3. Muphuresidennde Vho Zuma vha ḓo rwela ṱari lwa tshiofisi u elelwa ha Ṅwedzi wa Mveledziso ya Matshilisano nga Ḽavhuṱanu, ḽa 29 Khubvumedzi 2017.6.4. Khabinethe i tamela mashudu mavhuya vhaaluwa vhoṱhe Ḓuvha ḽa Vhaaluwa ḽavhuḓi, ḽine ḽa ḓo elelwa nga Swondaha, ya ḽa 1 Tshimedzi 2017.6.5. MaAfrika Tshipembe vha ṱuṱuwedzwa u shumisa Ṅwedzi wa Tshimedzi u elelwa mushumo na u ḓi ita tshiṱhavhelo huhulwane ho itwaho nga vhaaluwa kha u wana mbofholowo ya shango. Ndi mushumo wa vhadzulapo vhoṱhe, hu si muvhuso fhedzi, wa u ṱhogomela vhaaluwa vhashu na zwigwada zwi shayaho tsireledzo.6.6. Mbekanyamushumo ya thikhedzo ya matshilisano ya Muvhuso wa Afrika Tshipembe yo fhaṱwa kha fhulufhelo ḽo dziaho ḽa uri thikhedzo ya tsireledzo ya matshilisano ndi pfanelo ya vhathu ya mutheo na uri ndi ya ndeme kha u vhuedzedza tshirunzi kha vhadzulapo vhaḽo. Magavhelo a matshilisano a ḓisa thuso ya masheleni kha miḓi ya miḽioni na uri u shumisana na muvhuso zwi takusa vha kundelwaho uri nyimelo dzavho dza vhutshilo dzi khwinifhale dzi na tshirunzi.7. Ndugiselo dza milingo7.1. Khabinethe i tamela mashudu vhagudiswa vhoṱhe, nga maanḓa vha re kha Gireidi 12, musi vha tshi khou lugisela milingo ya mafheloni a ṅwaha.7.2. Muhasho wa Pfunzo ya Mutheo (DBE) wo lugela milingo ya maṱiriki ine ya khou thoma nga ḽa 16 Tshimedzi 2017 ine ya ḓo ṅwalwa nga vhagudiswa vho ṅwaliswaho vha fhiraho 798 000.7.3. Muhasho wa Pfunzo ya Mutheo u khou engedza ṋetshedzo ya tshikhedzo kha vha re kha maṱiriki musi zwikolo zwo no bva, mafheloni a vhege na nga dziholodei.7.4. Khabinethe i ita khuwelelo kha vhabebi na vhaunḓi uri vha ṋetshedze thikhedzo i vhonalaho kha vhagudiswa musi vha tshi khou lugisela milingo yavho.8.  Vhege ya Thusong Service Centre ya Ṅwaha nga Ṅwaha8.1. Muvhuso wo khunyeledza Vhege ya Thusong Service Centre ya Ṅwaha nga Ṅwaha ya ṋaṅwaha zwavhuḓi yo vhaho hone u bva nga ḽa 18 u swika ḽa 22 Khubvumedzi 2017 fhasi ha thero: “Ṅwaha wa OR Tambo – U Bveledza Mabindu Maṱuku, a Vhukati na Mahulwane nga kha Thusong Service Centres”.8.2. Hezwi ndi tshipiḓa tsha Ṅwedzi wa Tshumelo dza Tshitshavha na u alusa Mbekanyamushumo ya Thusong nga u ṱana mbekanyamushumo thendeleki yo ṱanganelaho ya tshitshavhani na u bvelela hayo kha u fhindula ṱhoḓea dza vhadzulapo. Thusong Services Centres i isa tshumelo dza muvhuso na mishumo tsini ha vhathu.  8.3. Mbekanyamushumo i swikelela vhavhuelwa vha linganaho hanefha kha miḽioni dza rathi ṅwaha muṅwe na muṅwe nga kha Mbekanyamushumo  Thendeleki yo Ṱanganelaho ya Tshitshavhani, Vhege ya Thusong Service Centre ya Ṅwaha nga Ṅwaha na dziṅwe puḽatifomo dza Vhudavhidzani ha Muvhuso na Sisiṱeme ya Mafhungo (GCIS).8.4. Nga kha mbekanyamushumo iyi, muvhuso u isa phanḓa na u tandulula zwi songo dzudzanyeaho zwa kale nga u ḓisa tshumelo dza tshitshavha dza ndeme tsini na zwitshavha zwe zwa vha zwo tsikeledzwa kha mveledziso ya ikonomi ya matshilisano khulwane.8.5. Thusong Service Centres i dovha ya manḓafhadza zwitshavha nga zwikili na vhupfumbudzi ha ndeme u itela u khwinisa matshilo avho, nga kha vhufarani hayo na muvhuso, pharastetala na sekithara ya phuraivethe.8.6. Khabinethe i dovholola khuwelelo ya zwitshavha ya u isa phanḓa na u shumisa Thusong Service Centres u swikelela tshumelo dza mutheo sa Zwa Muno, Zwa Vhashumi, Vhulamukanyi, Zhendedzi ḽa Tsireledzo ya Matshilisano ḽa Afrika Tshipembe na Tshikwama tsha Khombo dza Badani.9. Myanmar9.1. Khabinethe i khou vhilaedzwa nga tshililo tsha vhadzulapo vha Rohingya vho shavhaho mahayani avho a Myanmar.9.2. Afrika Tshipembe ḽi tikedza tshiṱatamennde nga Muṅwaleli Guṱe wa UN, Vho António Guterres, vhe vha khwaṱhisedza vhuḓifhinduleli ha Muvhuso wa Myanmar kha u ṋetshedza tsireledzo kha zwitshavha zwoṱhe zwi kwameaho, na u humbela uri mazhendedzi a a zwa vhuthu a ṋewe thendelo ya tswikelelo kha zwitshavha zwi ṱoḓaho thikhedzo na tsireledzo.9.3. Khabinethe i ṱuṱuwedza vhoṱhe vha kwameaho uri vha fhelise dzikhakhathi u thivhela u iswa phanḓa na u tambudzwa ha vhathu na u humbela uri nyimele kha Shango ḽa Rakhine i tandululwe nga tshanḓa tsha mulayo.10. Angola10.1. Khabinethe i ḓibaḓekanya na Muphuresidennde Vho Zuma kha u fhululedza Riphabuḽiki ya Angola kha u tshimbidza Khetho dza Lushaka zwavhuḓi. Muphuresidennde Vho Zuma vho dzhenelela Vhuṱambo ha u Vhea Muphuresidennde Vho João Manuel Gonçalves Lourenço Tshiduloni ngei Luanda nga Ḽavhuvhili, ḽa 26 Khubvumedzi 2017.10.2. Afrika Tshipembe na Riphabuḽiki ya Angola a kovhelana ḓivhazwakale i fanaho ya nndwa ya u lwa na vhukoḽoni na tshiṱalula. U bva nga 1994, mashango aya mavhili o isa phanḓa na u engedza vhushaka na vhufarani hao.10.3. Angola ndi ḽiṅwe ḽa vhafarani vha vhuvhambadzi vhahulwanesa na Afrika Tshipembe kha dzhango ḽa Afrika na uri mashango aya a khou isa phanḓa na u alusa vhushaka uvhu.11.  U ṱhaselwa ha vhaendelamashango vha bvaho Netherland11.1. Khabinethe i hanedzana na u khuthuzwa ha vhaendelamashango vha bvaho Netherlands zwenezwino vhe vha tevhelwa u bva Vhukavhamabufho ha Dzitshakatshaka ha OR Tambo. MaAfrika Tshipembe vhoṱhe vha tea u lwisana na vhutshinyi vhu ngaho uvhu vhu shushedzaho sekithara ya vhuendelamashango yashu ine ya dzulela u aluwa. Khabinethe yo dovha hafhu ya isa khuwelelo kha Tshumelo ya Mapholisa a Afrika Tshipembe uri vha ite zwine vha kona kha uri vha fare vhaiti vha vhutshinyi uvhu.  11.2. Khabinethe i humbela tshitshavha uri tshi ḓise vhuṱanzi vhuṅwe na vhuṅwe vhune ha nga thusa vha manḓalanga a mulayo na u ita khuwelelo ya uri tshanḓa tsha mulayo tshi shumiswe tsho fhelela kha avho vhane vha ḓo waniwa mulandu.12. U rwelwa ṱari ha bugu ya Bakoena Ba Mopeli ya Mulayo wa Sialala12.1. Khabinethe i khoḓa u rwelwa ṱari ha bugu ya, Bakoena Ba Mopeli Customary Law of Succession and Genealogy, sa tswikelelo ya vharangaphanḓa vha sialala Afrika Tshipembe.12.2. Minisṱa wa Tshumisano ya Kuvhusele na Zwa Sialala, Vho Des van Rooyen, na Khosikhulu Vho Letsie wa Vhuraru, Ṱhoho ya Muvhuso wa Lesotho, vho dzhenelela vhuṱambo uvho nga Musumbuluwo, wa ḽa 25 Khubvumedzi 2017.12.3. Muhasho wa Tshumisano ya Kuvhusele na Zwa Sialala wo thoma u ṅwala fhasi ḓivhazwakale ya Dzinduna dza Vhuhosi/Khosikadzi dza 13 nga 2011. Bugu iyi i ḓo thusa kha u pfesesa ḓivhazwakale ya Bakoena Ba Mopeli na thevhekano ya mahosi o dzhenaho nga u tevhekana u itela u vhulunga ḓivhazwakale yashu.B. Tsheo dza Khabinethe1. Phurothokhoḽo ya Tshitshavha tsha Mveledziso ya Tshipembe ha Afrika (SADC)1.1. Khabinethe yo tendela themendelo ya Phurothokhoḽo ya SADC kha Ndango ya Mupo wa Mveledziso i Yaho phanḓa nga Phalamennde. Ndivho ya phurothokhoḽo ndi u alusa u iswa phanḓa na u shumiswa na ndango ya nnḓa ha mikano ya mupo, zwine zwa takadza miraḓo ya mashango a SADC.1.2. Afrika Tshipembe sa Mudzulatshidulo wa SADC u bva nga Ṱhangule 2017 u swika Ṱhangule 2018, ḽo ḓikumedzela u khwaṱhisa vhuḓidini ha dzingu u itela u vhulunga zwiko zwa mvelo zwa mikano na u engedza mveledziso i yaho phanḓa kha dzingu ḽa SADC.1.3. Hezwi zwi tshimbilelana na NDP, i dzhielaho nzhele u dzhenelela tshoṱhe ha ṱhanganelo ya dzingu ḽa SADC khathihi na u vhona uri mupo na tshanduko i linganaho ya ikonomi ya khaboni -re fhasi zwi khou ya phanḓa.2. Khonfarentsi ya Dzimisiṱa ya Vhufarani ha u itela u dzhia Ḽiga kha Ikonomi ya Mvelaphanḓa2.1. Khabinethe yo tendela u vha hone ha Khonfarentsi ya Dziminisiṱa ya Vhufarani ha u itela u dzhia Ḽiga kha Ikonomi ya Mvelaphanḓa nga Khubvumedzi 2018. Luvhanḓe ulu lu tikedza mashango na madzingu uri a sedzese kha u vhea u ya phanḓa lwa tshoṱhe kha vhudzivha hambekanyamaitele na maitele a u bveledza Adzhenda ya 2030 ya Mveledziso i yaho Phanḓa.2.2. Ndi mbekanyamushumo ya UN  i ḓisaho vhukoni fhethu huthihi u bva kha mazhendedzi maṱanu a UN ane a vha; Mbekanyamushumo ya Mupo wa UN; Dzangano ḽa Mishumo ya Dzitshakatshaka; Mbekanyamushumo ya Mveledziso ya UN; Dzangano ḽa Mveledziso ya Nḓowetshumo ya UN na Tshiimmiswa tsha UN tsha Vhupfumbudzi na Tsedzuluso2.3. U vha ṋemuḓi wa Khonfarentsi ya Dziminisiṱa zwi ḓo bveledza adzhenda, fhano hayani na kha dzhango ḽa Afrika, ya nyaluso i katelaho kha u dzhia khaboni ya fhasi na nḓila ya ikonomi ya kilima yo khwaṱhaho.3. Bodo ya Maḓi ya Umngeni3.1 Khabinethe yo sedzuluswa kha nyimele ya Bodo ya Maḓi ya Umngeni ine ya vha ya vhuvhili nga vhuhulu kha shango nga mbuelo i fhiraho R2,4 biḽioni nga ṅwaha na mugaganyagwama wayo wa Tshinyalelo ya Masheleni wa miṅwaha miṱanu u fhiraho biḽioni dza sumbe. Khabinethe yo dovha ya nyeṱulelwa nga ha nyambedzano dzine Muhasho wa Maḓi na Vhuthathatshili wa khou ita na vhabindudzi vhawo.3.2 Uri fhungo ḽa vhuvhusi ha Bodo ḽi dzikiswe, Khabinethe yo tendela u simulwa ha Bodo ya Tshifhinga nyana ngeno Minisṱa vha tshi khou ṱavhanyisa maitele a u thola miraḓo ya Bodo ya Maḓi ya Umngeni yo fhelelaho. Khabinethe yo fushea nga mushumo une wa khou itwa nga Minisṱa kha u dzikisa Bodo ya Maḓi ya Umngeni.C. Milayotibe1. Mulayotibe wa Khwinisedzo ya Savei ya Mavu1.1. Khabinethe yo tendela u anḓadzwa ha Mulayotibe wa Khwinisedzo ya Savei ya Mavu uri tshitshavha tshi bvise vhupfiwa. Mulayotibe u khwinisedza Mulayo wa Savei ya Mavu, wa 1997 (Mulayo 8 wa 1997).1.2. Khwinisedzo dzi khwinisa nḓila dza vhuḓifhinduleli na vhuvhusi na u ita uri hu tholwe miṅwe miraḓo ya Bodo ya Ndango ya Savei, uri hu khwiniswe ndango ya savei ya mavu Afrika Tshipembe.1.3. Mulayotibe u ṱoḓa hafhu u langa savei ya mavu Afrika Tshipembe nga u manḓafhadza Musaveya-Guṱe Muhulwane uri a ite nḓowenḓowe ya u langa savei dza lushaka dza geodetic, topographic na dza cadastral, geospatial na tshumelo dza mafhungo a mavu.2. Mulayotibe wa Khwinisedzo ya Mulayo wa Saintsi na Thekhinoḽodzhi wa 20172.1. Khabinethe yo tendela u anḓadzwa ha Mulayotibe wa Khwinisedzo ya Mulayo wa Saintsi na Thekhinoḽodzhi wa 2017 uri tshitshavha tshi bvise vhupfiwa. Mulayotibe u kumedza ndinganyo ya ṋetshedzo dzi langaho kushumele na vhuvhusi ha zwiimiswa zwa muvhuso zwi vhigaho kha Minisṱa wa Saintsi na Thekhinoḽodzhi.  Hezwi zwi ḓo ita uri hu vhe na mutevhe u fanaho kha ṱhoḓea dzoṱhe dzi no tea u swikelelwa na maitele ane a tea u tevhedzelwa nga zwiimiswa zwi tshi elana na vhuvhusi.D. Mbekanyamushumo dzine dza khou ḓa1. Ṅwedzi wa Vhuendi1.1. Ṅwedzi wa Tshimedzi 2017 u swaya Ṅwedzi wa Vhuendi fhasi ha thero: “Roṱhe ri Isa Afrika Tshipembe Phanḓa”. Khabinethe i ita khuwelelo kha vhathu vhoṱhe uri vha shumisane kha u vhona uri themamveledziso ya vhuendi ha shango i vhuedza vhathu vhoṱhe na u ṱuṱuwedza vhashumisi vha bada uri vha vhe na vhuḓifhinduleli khathihi na u shumisa tsireledzo ya badani sa tshipiḓa tsha vhutshilo havho ha ḓuvha na ḓuvha. Nga u shumisana ri nga fhungudza dzimpfu dzibadani1.2. Nga Ṅwedzi wa Vhuendi, muvhuso – wo rangwa phanḓa nga Muhasho wa Vhuendi na zwiimiswa zwawo – u ḓo fha mavhalaangwe nga ha mbuelo dza ikonomi dza hei sekithara nga u sumbedzisa tshumelo dza themamveledziso ya vhuendi ha muyani, ha maḓini, vhuendi ha tshitshavha, badani na tshiporoni. U rwelwa ṱari ha lushaka hu ḓo farelwa Mudavhini wa Sinaba ngei Daveyton kha Ḓorobo ya Ekurhuleni nga ḽa 29 Khubvumedzi 2017.1.3. Vhubindudzi kha sekithara ya vhuendi vhu khou ḓisa mveledziso na u sika mishumo sa tshipiḓa tsha Pulane ya Mbuno dza Ṱahe ya Afrika Tshipembe, yo sedzaho kha u fhaṱwa ha nethiweke ya vhuendi ha tshitshavha ho ṱanganelaho u mona na shango.2. Afrika Tshipembe ḽi ḓo vha ṋemuḓi wa Sesheni ya vhuvhili ya Khomishini ya Mashango mavhili ya Afrika Tshipembe-Zimbabwe (BNC)Muphuresidennde Vho Jacob Zuma vha ḓo vha ṋemuḓi wa mushumisani ngavho, Muhulisei  Muphuresidennde Vho Robert Mugabe vha Zimbabwe, vhane vha ḓo vha vha Afrika Tshipembe nga ḽa 03 Tshimedzi 2017 kha vhuṱambo ha Sesheni ya Vhuvhili ya Afrika Tshipembe -Zimbabwe BNC. Thendelano ya u thoma BNC yo sainwa nga Lambamai 2015 ya rwelwa ṱari nga Tshimedzi 2016 ngei Harare, kha ḽa Zimbabwe.Afrika Tshipembe na Zimbabwe a na vhushaka havhuḓi ha poḽotiki, ikonomi na ha matshilisano ho tikwaho nga khaḓa dza ḓivhazwakale dza miṅwaha minzhi ya murahu. Mashango aya mavhili a na vhushaka ha ḓivhazwakale fhedzi a dovha a shumisana kha ikonomi.  Zimbabwe ndi ḽiṅwe ḽa mashango maṱanu a nṱhesa a vhufarani ha mbambadzo na Afrika Tshipembe kha Dzhango, hune mbalombalo dza mbambadzo dza sumbedza nyaluwo nga ṅwaha. Nga 2016, zwivhambadzwa zwa Afrika Tshipembe zwo yaho Zimbabwe zwo anganyelwa kha masheleni a swikaho R29.3 biḽioni.E. Milaedza1. Ḓuvha ḽa Mabebo – Vho Winnie Madikizela-Mandela1.1. Khabinethe i ḓibaḓekanya na shango ḽoṱhe kha u tamela mashudu Vho Winnie Madikizela-Mandela, vhane vha ḓivhiwa sa Mme a Lushaka, ḓuvha ḽa mabebo musi vha tshi khou fara miṅwaha ya 81 nga Ḽavhuvhili, ḽa 26 Khubvumedzi 2017.1.2. Vho Madikizela-Mandela ndi muṅwe wa mazhakanḓila a Afrika Tshipembe a pembelelwaho vhukuma. Khabinethe i vha livhuwa tshumelo dze vha ita kha Nndwa ya mbofholowo yashu na u vha tamela ṅwaha wo fhaṱutshedzwaho na vhafunwa vhavho na muṱa wavho.2. Banyana Banyana2.1. Khabinethe i fhululedza Banyana Banyana kha u wina Tshiphuga tsha Dzingweṋa dza Vhafumakadzi dza 2017 COSAFA nga murahu ha musi vho fhenya nga 2-1 kha makhaulatshele vha tshi khou tamba na Zimbabwe ngei Bulawayo. Banyana Banyana i fhefheḓisa fulaga ya Afrika Tshipembe i tshi ḓihudza na uri kushumele kwavho ku isa phanḓa na u ṱuṱuwedza vhaṅwe vhaswa vha na vhukoni vha Afrika Tshipembe uri ha konese.3. Mudzingiyo wa Mexico3.1. Khabinethe i ḓibaḓekanya na Muphuresidennde Vho Zuma kha u isa ndiliso kha Muphuresidennde Vho Enrique Peña Nieto vha United Mexican States na vhathu vha Mexico zwi tshi tevhela midzinginyo, tsunami na hurricane, zwo siaho ho lovha vhathu vha fhiraho 225 na u thithisea huhulwane kha themamveledziso.F. U TholwaU tholwa ho itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Khabinethe yo tendela u tholwa ha Bodo ya Tshifhinga nyana ya Bodo ya Maḓi ya Umgeni:a. Vho Ziphozethu Mathenjwa (Mudzulatshidulo);b. Vho Nompumelelo Chamane;c. Vho Visvin Reddy;d. Vho David Dikoko;e. Vho Zodwa Manase;f. Advokheithi Vho Tshidi Hatashe; nag. Vho Midiavhathu Tshivhase.2. Miraḓo ine ya ḓo shuma kha Takeover Regulation Panel:a. Vho Sandile Bubele Siyaka (themo ya vhuvhili);b. Vho Ntshengedzeni Anthony Michael Tshivhase (themo ya vhuvhili);c. Vho Christopher Ewing (themo ya vhuvhili);d. Vho Ebrahim Aboobaker Moolla (themo ya vhuvhili);e. Vho Nonzukiso Zukie Siyotula; naf. Vho Nocamagu Nomfundo Mbulawa.3. Mulanguli Mhulwane a si wa Ngomu kha Bodo ya Tshumisano ya Ndindakhombo ya Tshikolodo tsha Mbambadzelannḓa ya Afrika Tshipambe SOC Limited:a. Vho Dhevendren Dharmalingam (Mudzulatshidulo);b. Vho Vuyelwa Matsiliza (u tholwa hafhu); nac. Vho Siobhain O’Mahony (u tholwa hafhu).4. Vho Patrick Khulekani Dlamini vho tholwa hafhu sa Muofisiri Mulanguli Muhulwane wa Bannga ya Mveledziso ya Tshipembe ha Afrika na Mulanguli Muhulwane wa Bodo.Mbudziso:Vho Phumla WilliamsMulanguli Guṱe Mufareli (GCIS)Luṱingo: 083 501 0139"
Tshiṱatamennde nga ha Muṱangano wa Khabinethe wa ḽa 18 Tshimedzi 2017,19 Oct 2017,https://www.gov.za/speeches/statement-cabinet-meeting-18-october-2017-19-oct-2017-0000,https://www.gov.za/ve/speeches/statement-cabinet-meeting-18-october-2017-19-oct-2017-0000,"Khabinethe yo ṱangana nga Ḽavhuraru, 18 Tshimedzi 2017,Tuynhuys, Ḓoroboni ya Kapa.A. Mafhungo a Zwino kha Shango1. Ḓuvha ḽa Mbofholowo ya Nyanḓadzamafhungo1.1. Khabinethe i ḓibaḓekanya na MaAfrika Tshipembe kha u pembelela Ḓuvha ḽa Mbofholowo ya Nyanḓadzamafhungo nga Ḽavhuna, 19 Tshimedzi 2017.1.2. Nyanḓadzamafhungo yo shuma zwihulwanesa kha u lwa na tshiṱalula, i tshi anḓadza mabulayo na tshiṱuhu zwo itwaho nga muvhuso wa tshiṱalula. Hoyu ṅwaha u swaya miṅwaha ya 40 u bva tshe muvhuso wa tshiṱalula wa iledza gurannḓa dze dza vha dzi tshi khou bvelela dzi ngaho the  World, the Weekend World na the Voice.         1.3. Ṋamusi, mbofholowo ya nyanḓadzamafhungo yo ṱoka kha Ndayotewa ya Afrika Tshipembe na uri i dzula i tshithu tsha ndeme kha lushaka  lwashu lu khou bvelelelaho.1.4. Khabinethe i dovha ya ṱuṱuwedza MaAfrika Tshipembe u bvela phanḓa na u alusa tswikelo ya mafhungo kathihi na u shumisa mbofholowo ya nyanḓadzamafhungo nga nḓila ya vhuḓifhinduleli u itela u fhaṱa Afrika Tshipembe ḽo faranaho, ḽi sa ṱaluli nga muvhala, kana nga mbeu,ḽa dimokirasi nahone ḽi khou bvelelaho ḽa vhoṱhe.2. Ikonomi ya Maḓanzhe   2.1. Khabinethe i khoḓa Muphuresidennde Vho Jacob Zuma kha u ṋetshedza muvhigo wa uri zwi khou tshimbila hani kha vhakwamei vhoṱhe nga ha u shuma ha Operation Phakisa u itela Ikonomi ya Maḓanzhe na u ita khuwelelo kha vhakwamei vhoṱhe u bvela phanḓa na u farisana na muvhuso u itela u honolola khonadzeo ya ikonomi ya maḓanzhe ashu.  2.2. Ikonomi ya Maḓanzhe yo no ḓi vhuedza hanefha kha 4.4% kha Zwibveledza Zwapo Afrika Tshipembe na uri muvhigo wa Muphuresidennde wo yaho kha vhakwamei wo sumbedzisa tshoṱhe u lwisa ho ṱanganelanaho na thikhedzo ya vhafarisani na muvhuso kha u gogonya kha khonadzeo ine ya vha khulu.  2.3. Thandela dza Ikonomi ya Maḓanzhe dzo no honolola vhubindudzi vhune ho ṱangana ha swika R24.6 biḽioni u bva kha muvhuso na sekithara dza phuraivethe, na uri dzo no sika mishumo i fhiraho 6 500.2.4. Vhubindudzi vhuhulwanesa kha Ikonomi ya Maḓanzhe, he ha tshimbidzwa nga kha ṱhuṱhuwedzo dza muvhuso, ho vha ho lumbama kha mveledziso dza themamveledziso, nga maanḓa vhuimangalavha, vhubveledzi, vhufhaṱa zwikepe, vhufuwi ha maḓini na savei dza sainthifiki kha sekithara ya ole na gese.    2.5. Muvhuso u khou pulana u thoma tshiimiswa tshithihi tshihulwanesa tsha vhufhaṱazwikepe Tshipembe ha Afrika. Phaka ya Vhufhaṱazwikepe ya KwaZulu-Natal kha Vhuimangalavha ha Durban vhu ḓo vhuisa khaṋo u bva kha vhubindudzi vhuswa, mbambadzelannḓa na u sika mishumo.3. Madalo a  mushumo u ya Zambia3.1. Khabinethe i ṱanganedza mvelelo dza Madalo a Tshiofisi a Muphuresidennde Vho Zuma u ya kha Riphabuḽiki ya Zambia u bva nga ḽa 12 u swika nga ḽa 13 Tshimedzi 2017.3.2. Nyambedzano vhukati ha Muphuresidennde Vho Zuma na Muphuresidennde ngavho vha Zambia Vho Edgar Lungu dzo khwaṱhisa vhushaka ha vhuḓi vhune ha vha hone ha poḽotiki, ikonomi na mvelele vhukati ha aya mashango mavhili, zwine zwi sima u bva kha mbofho dzo khwaṱhaho dza ḓivhazwakale u bva kha miṅwaha ya u lwela mbofholowo.3.3. Ṱhoho idzi mbili dza Mashango dzo vula lwa tshiofisi fhethu ha OR Tambo National Heritage ngei Chelstone, Lusaka, hu u ṱhompha Vho OR Tambo kha u shela mulenzhe havho kha nndwa ya mbofholowo ya tshipembe ha Afrika.  3.4. Zambia ḽi dzula ḽi ḽiṅwe ḽa mashango a nṱhesa a vhafarisani vha mbambadzelano na Afrika Tshipembe kha dzingu na kha dzhango. Tshumisano ya ikonomi vhukati ha Afrika Tshipembe na Zambia i dzulela u aluwa, nga zwivhambadzelwannḓa zwa  Afrika Tshipembe zwo rengiselwaho Zambia zwo anganyelwa kha masheleni a ṱoḓaho u lingana R30 biḽioni nga 2016. Mashango aya mavhili a shumisana kha zwithu zwo vhalaho, hu tshi katelwa zwa vhuvhambadzi na vhubindudzi, saintsi na thekhinoḽodzhi, vhupileli, vhulimi, zwa mupo, fulufulu na zwa mutakalo.4. Madalo a mushumo u ya Nigeria4.1. Khabinethe i fhululedza Muphuresidennde Vho  Zuma kha u huliswa havho nga tshiga na nga ha tshiṱaraṱa tshe tsha irwa dzina ḽavho ngei Nigeria, nga tshifhinga tsha madalo a mushumo u itela u khwaṱhisa vhushaka ha ikonomi ya matshilisano na dziṅwe tshumisano.4.2. Muluvhisi wa Shango Imo,Vho Rochas Okorocha, vho avhela Muphuresidennde Vho Zuma Imo Merit Award, tshine tsha vha tshiphuga tshihulwanesa kha Shango tshe tsha avhelwa avho vhe vha ita phambano kha mveledziso ya zwitshavha zwavho.5. Muṱangano wa vhu17 wa Khoro ya Dzangano ḽa Dziminisiṱa wa Indian Ocean Rim (IORA)      5.1.  Afrika Tshipembe ḽo thoma u vha Mudzulatshidulo wa IORA nga tshifhinga tsha muṱangano wa vhu17 we wa farelwa Durban u bva nga ḽa 14 u swika 18 Tshimedzi 2017.  5.2. Thero ya Afrika Tshipembe musi ḽi tshi kha ḓi vha mudzulatshidulo ndi “ U ṱanganya Mavhuthu a Afrika, Asia, Australasia na  vha Middle East nga kha u Engedza Tshumisano u itela Mulalo, Vhudziki na Mveledziso ya Tshoṱhe”.5.3. Khabinethe i yo amba ya dovha vhudikumedzeli hayo nga kha hetshi tshidulo u itela u engedza tshumisano kha zwithu zwi no nga ikonomi I fhungudzaho khohakhombo dza mupo; ikonomi ya u manḓafhadza vhafumakadzi, nyaluso ya mabindu maṱuku, a vhukati na mahulwane; u manḓafhadza vhaswa na tshumisano kha zwa akhademi, saintsi na thekhinoḽodzhi.6. Miṱangano ya ṅwaha nga ṅwaha ya Tshikwama tsha Masheleni Dzitshaka (IMF)  na Bannga ya Ḽifhasi   6.1. Khabinethe yo gaganyelwa nga hazwo nga Minisiṱa wa Gwama, Vho Malusi Gigaba, nga murahu ha musi Afrika Tshipembe ḽo dzhenela miṱangano ya ṅwaha nga ṅwaha ya 2017 ya IMF na Bannga ya Ḽifhasi, ye ya farwa nga ḽa 13 u swika ḽa 15 Tshimedzi 2017.6.2. Miṱangano yo fha tshikhala tsha u kona u ḓivha uri mafhungo a mveledziso o swika gai kha dzitshakatshaka na u ḓivhadza  Afrika Tshipembe vhurangeli haḽo ha mveledziso ya zwa ikonomi ya zwa matshilisano, nyaluwo kateli, u sika mishumo na u fhungudza vhushai.6.3. Khabinethe yo dovha ya gaganyelwa nga ha muṱangano we Minisiṱa Vho Gigaba vha u fara na mazhendedzi a nnḓa a vhupima khadzimo kathihi na vhabindudzi u khwaṱhisedza mbekanyamaitele dza zwino dza Afrika Tshipembe na madzhenele kha sia ḽa kufarele kwa zwa masheleni .6.4. Khabinethe yo fushea nga khwaṱhisedzo ye ya ombedzelwa kha vhabindudzi nga ha pulane dza muvhuso kha u alusa ikonomi na u ḓivhofha nga muvhuso kha u lavhelesa kha mafhungo a mavhusele kha mabindu a muvhuso.   6.5. Tshiṱatamennde tsha Mbekanyamaitele ya Mugaganyagwama wa Vhukati ha Ṅwaha tshi ḓo ṋetshedzwa Phalamenndeni, Ḓoroboni ya Kapa, nga ḽa 25 Tshimedzi na uri hu ḓo ṱalutshedzwa pulane dza mashumisele a masheleni nga muvhuso kha miṅwaha miraru iḓaho.7. Mveledziso ya themamveledziso7.1. Khabinethe i fhululedza nyaluwo nngafha ngafha ya mveledziso dza themamveledziso dza muvhuso he ha ṋetshedzwa buroho tharu lwa tshiofisi nga Muphuresidennde Vho Zuma ngei Botlokwa  Limpopo nga ḽa 17 Tshimedzi 2017.      7.2. Zhendedzi ḽa Bada dza Lushaka ḽa Afrika Tshipembe ḽo fhaṱa buroho dza Botlokwa, dzine nthihi ndi buroho ya bada ya dzigoloi ngeno mbili dzi dza vhaendanganayo kha N1 vhukati ha Polokwane na Makhado.  7.3. Khabinethe i tenda uri hei thandela  i ḓo khwinisa nyimele ya kuendele na tsireledzo kha vhashumisi vhoṱhe vha dzibada afho vhuponi.      8. Mabindu maṱuku na a vhukati8.1. Khabinethe i  pembelela Muhasho wa Mveledziso ya Mabindu Maṱuku kha u vha ṋemuṱa na vhone naṅwaha kha Vhuṱambo ha China ha Dzitshakatshaka ha  Mabindu Maṱuku na a Vhukati (SME),  sa izwi zwi tshi thusa kha u honolola maraga wa China u itela mabindu maṱuku na mabindutshumisano. Vhuṱambo ha dziSME vhu khou yo farelwa Guangzhou, China u bva nga ḽa 10  u swika kha ḽa 27 Tshimedzi 2017.      8.2. Mabindu maṱuku a tou vha mudivhitho wa ikonomi yashu na uri ndi one nzhini ya nyaluwo ya ikonmi  na u sika mishumo Afrika Tshipembe, kathihi na uri u dzhenelela hashu kha vhuṱambo ha mbambadzo zwi alusa u vulea ha mimaraga na zwikhala zwa u aluwa ha mabindu.8.3. Khabinethe i na fulufhelo ḽa uri hezwi zwi sumbedza u ḓikumedzela nga muvhuso kha ndivho ya u alusa na u vhona uri vhubindudzi vhu vhe ha tshoṱhe. U bindudza kha mabindu maṱuku zwi ḓo thusa uri shango ḽi fhindule kha khaedu dza zwino dza ikonomi ya zwa matshilisano.9. Vhuendelamashango9.1. Khabinethe i ṱanganedza u rwelwa ṱari ha Mbekanyamushumo ya Vhulavhelesi ha Vhuendelamashango ngei Soweto, nga Ḽavhuvhili, 17 Tshimedzi 2017, ine ya sedza kha u engedza tshenzhemo ya vhadali khathihi na u khwinisa tsireledzo ya vhaendelamashango.9.2. Muhasho wa Vhuendelamashango, vha tshi khou farisana na Ndango ya Vhuendelamashango ya Gauteng, vho rwela ṱari mbekanyamushumo iyi ngei kha Tshiṱaraṱa tsha Vilakazi, tshine tsha vha tshone tshiṱaraṱa tshi tshoṱhe ḽifhasini tshine tsha ḓikukumusa nga uri vhadzuli vhatsho vhavhili vho wana Nobel Laureates – Muphuresidennde wa kale Vho Nelson Mandela na Archbishop Vho Emeritus Desmond Tutu.   9.3. Mbekanyamushumo i khou tshimbilelana na ndivho dza Pulane ya Mveledziso ya Lushaka(NDP) na uri  i khou lavhelela u sika mishumo ya vhaswa ya 200, vhane vha ḓo pfumbudziwa u vha vhalavhelesi fhethu hu dalelwaho nga  vhaendelamashango lwa miṅwedzi ya 36.9.4. Khabinethe i ṱuṱuwedza vhane vha mabindu na zwitshavha zwa Gauteng uri vha shume na vhalavhelesi vha vhuendelamashango u itela u khwinisa tsireledzo ya vhaendelamashango kathihi na u zwi ṱanganyisa na khonadzeo ya ikonomi u bva kha heyi nḓowetshumo.10. Saintsi na Thekhinoḽodzhi  10.1. Khabinethe i ṱanganedza na u fhululedza vhoradzisaintsi vhe vha dzhenela vhuṱoḓisisi ha theḽesikoupu kha South African Astronomical Observatory (SAAO) na Southern African Large Telescope (SALT). Hezwi zwo swikisa kha vhushumisani ha dzitshakatshaka he ha vha hu songo humbulelwa ha u ṱoḓisisa vhubvo ha u tou thoma ha gravitational waves dzine dza bveledzwa nga   ṋaledzi mbili dza nyuṱhuroni dzi tshi kuḓana. U kuḓana uho ho dovha ha vhanga kilonova muthuthubo wa tshedza. Kilonova ndi tshiwo tsha asiṱironomi tshine tsha itea kha sisiṱeme ya zwithu zwivhili hune ṋaledzi mbili dza nyuṱhuroni kana ṋaledzi ya nyuṱhuroni na buli ḽitswu zwa ṱangana zwa nambatelana.10.2. Vhutumbuli uvhu ndi luswayo lwa mabebo a zwithu zwiswa zwa astrophysics, tshiitei tsha u thoma tsha khosmiki tshe tsha lavheleswa kha zwoṱhe tshedza na gravitational waves. SALT na dziṅwe theḽesikoupo dza SAAO dzo ṋetshedza iṅwe ya data ya u tou thoma ya zwine zwa khou shanduwa u vha tshiṅwe tsha zwiitei zwe zwa vhuya zwa gudeswa kha  astrophysics.10.3. SALT na SAAO ndi dziṅwe dza dziobservatory  dza 70 dza fhasi na dza tshikhalani dze dza lavhelesesa muthuthubo wo tshinyadzaho wa ṋaledzi mbili dza nyuṱhuroni dzi tshi kuḓana, nga u ṱavhanya nga murahu ha musi gravitational shock waves dzadzo dzo kona u londwa vhubvo hadzo nga tshitumbuli tshi wanalaho United States Laser Interferometer Gravitational-Wave Observatory na tshi wanalaho Virgo ngei Europe.     11. Fesithivaḽa ya Ḽifhasi ya Vhaswa na Matshudeni  11.1. Russia i khou vha ṋemuṱa wa Fesithivaḽa ya Ḽifhasi ya Vhaswa na Matshudeni  ya 2017 u bva nga ḽa 14 u swika nga ḽa 22 Tshimedzi 2017, ine ya khou dzhenelwa nga vhaswa vha fhiraho 20 000 u bva kha mashango a150.11.2. Tshipikwa tsha fesithivaḽa ndi u ṱanganyisa vhaswa vha tshitshavha tsha ḽifhasi kha muhumbulo wa vhulamukanyi, na vhushaka ha mveledziso ya mirafho na mvelele dzo ṱanganelanaho.  12. Tsireledzo ya vhana12.1. Khabinethe yo sumbedza u kwamea zwi tshi bva kha mivhigo i si ya vhuḓi ya vhugevhenga vhu itelwaho vhana, vhune ha zwinozwino vhu ha mavharivhari a u tambudzwa lwa vhudzekani ha vhagudi vha fhiraho 80 kha Tshikolo tsha Phuraimari tsha AB Xuma ngei Orlando, Soweto, nga mulindi wa u paṱirola.Muhasho wa vundu u khoḓelwa u takutshedza hawo wa bvisa vhalanguli vhahulwane vha tshikolo, u ḓisa vhashumela vhapo na u thoma na ṱhoḓuluso nga tshiimiswa tsho ḓiimisaho.  12.2. Khabinethe i vhidzelela zwitshavha zwoṱhe Afrika Tshipembe u shuma vhoṱhe u itela u tsireledza vhana kha khombo na u tambudzwa huṅwe na huṅwe, kathihi na u shumisana na mapholisa vhapo u itela u dzudza zwitshavha zwashu zwo tsireledzea.  13. Milingo13.1. Khabinethe i na fulufhelo ḽa uri milingo ya zwikolo ya mafheloni a ṅwaha i ḓo tshimbila zwavhuḓi i sa khakhisiwi nga murahu ha mumatsho muhulu wa vhege hei we wa vha wo rangwa phanḓa nga  South African Democratic Teachers’ Union (SADTU).13.2. SADTU yo ṋetshedza memorandamu kha Minisiṱa wa Pfunzo ya Mutheo Vho Angie Motshekga, vhe vha ḓivhofha uri vha ḓo tandulula mafhungo ane vha khou ṅoṅorea ngao nga u ṱavhanyana nga hanefho hune zwa konadzea ngaho. Ndi zwa ndeme uri vhakwamei vhoṱhe vha shumisane u itela u vha na vhupo vhu shumeaho zwine zwi ḓo thusa vhagudi vha konaho uri vha fungelele kha zwa u guda na milingo yavho.14. Maḓumbu14.1. Khabinethe i livhisa ndiliso dzayo kha vhafunwa vha avho vho lovhaho nga tshifhinga tsha maḓumbu a zwenezwino kha zwiṅwe zwipiḓa zwa shango.14.2. Khabinethe i dovha hafhu ya isa ndivhuwo dzayo kha vhoṱhe vhe vha ḓiṋetshedzela, madzangano a vhadzulapo, zwitshavha, vhashumi vha u ṱhaḓula hu na zwiwo na zwigwada zwa Vhulanguli ha Zwiwo zwi songo Lavhelelwaho kha u thusa avho vho kwameaho.  14.3. Minisiṱa vha Muhasho wa Tshumisano ya Mavhusele Vho Des van Rooyen, kha vhuimo havho sa ṱhoho ya Senthara ya Vhulanguli ha Zwiwo zwi songo Lavhelelwaho Afrika Tshipembe, vho dalela vhupo ho tshinyadzwaho nga maḓumbu na mibvumbi kha Masipala wa eThekwini Metropolitan ngei  KwaZulu-Natal nga ḽa 13 Tshimedzi 2017 na kha Masipala Wapo wa Mogale City ngei Gauteng nga ḽa 16 Tshimedzi 2017.                 Sa masiandoitwa a mvula dza mibvumbi na maḓumbu e a tshinyadza zwipiḓa zwinzhi zwa shango, ro xelelwa nga matshilo a vhathu vha 19 ngeno vha fhiraho 20 vho huvhala. Minisiṱa Vho Des van Rooyen vho dovha vha dalela ho waho zwiwo zwenezwino ngei Philippi Kapa Vhukovhela he miraḓo ya muṱa ya rathi, hu tshi katelwa na vhana vhararu, vha xelelwa nga matshilo avho zwo vhangwa nga mililo ye ya fhisa mikhukhu miraru na thakishopo.      15. Life Esidimeni15.1. Khabinethe i dzhiela nṱha u thomiwa ha iṅwe nḓila ya zwa u tandulula phambano dza Life Esidimeni sa zwine zwa nga vha mathomo a u ṋetshedza ṱhovhowo kha miṱa ya vhalwadze vhe vha lovha.  15.2. Khabinethe i na fulufhelo ḽo fhelelaho kha Mufarisa Mulamukanyi Muhulwane wa Khothe ya Ndayotewa Vho Dikgang Moseneke vho no awelaho, vhane ndi vhone vhane vha khou langa iḽi fhungo na u tamela mashudu miraḓo ya miṱa zwi tshi bva mbiluni uri ngavhe vha tshi wana ṋungo zwenezwi vha tshi khou tevhelela zwi lemelaho vhukuma zwa hetshi tshiwo.  15.3. Ṱhoḓuluso a dzo ngo tea u tou thusa u ḓisela hei miṱa yo zhakiwaho ṱhovhowo fhedzi, fhedzi dzi tea u dovha dza ṋetshedza pfunzo kha muvhuso nga u angaredza. Muvhuso wo ḓiimisela u ḓisa tshumelo dza ndeme kha MaAfrika Tshipembe vhoṱhe.  16. Avian Influenza16.1. Khabinethe yo fulufhedziswa uri Muhasho wa Vhulimi, Vhusimamiri na Vhufuwakhovhe (DAFF) u khou dzula wo vhea iṱo kha mabulasi u ya kha shango ḽoṱhe nga vhuphara i nḓila ya u lwisa u phaḓalala ha Avian Influenza (HPAI) H5N8 yo waho.                 16.2. Mutsiko wa avian influenza wo waniwa kha zwiṋoni. Khabinethe i ṱuṱuwedza tshitshavha uri vha songo fara zwiṋoni zwi khou lwalaho kana zwo faho khathihi na uri vha songo vhuya vha linga u fha zwiḽiwa zwiṋoni zwa ḓaka, fhedzi kha vha vhige kha manḓalanga apo zwiṋoni zwine zwa khou humbulelwa u lwala.17. U tshoṱelwa ha mapholisa17.1. Khabinethe i sathula u tshoṱelwa ha miraḓo ya Tshumelo dza Mapholisa a Afrika Tshipembe vha rathi ngei Vanderbijlpark  Gauteng nga ḽa 10 Tshimedzi 2017 nga miraḓo ya tshitshavha.17.2. Mazhendedzi a no vhona uri mulayo u tevhedzwa vho hwedzwa maanḓa a u tsireledza lushaka kha zwiito zwiṅwe na zwiṅwe zwa vhugevhenga. Zwenezwoha, a huna u dinalea kana hu hungafhani hune ha ita uri u tshoṱelwa ha mazhendedzi a no vhona uri mulayo u tevhedzwe hu pfale ho luga.17.3. Khabinethe i ṱuṱuwedza miraḓo ya tshitshavha itsho uri vha shumisane na mapholisa u fara zwigevhenga na u thusa uri vha ite Afrika Tshipembe ḽi tsireledzeaho kha vhoṱhe.        B. Tsheo dza Khabinethe18. Mbekanyamushumo ya zwa Matshilisano ya Dzinnḓu     18.1. Khabinethe yo ṱalutshedzwa nga ha mawanwa na themendelo dza Ṱhuṱhuwedzo  na Ṱholo ya u Shuma ha Mbekanyamushumo ya zwa Matshilisano ya Dzinnḓu na pulane ya khwiniso, hu na kuvhonele kwa u fhelisa mavhekanyelwe a kudzulele nga muvhuso wa tshiṱalula nga u khwinisa madzulele a zwikolobulasi na u ṱanganyisa thandela dza zwa madzulo.18.2. Mbekanyamushumo i ṋetshedza madzulo a u rennda hu sa ḓuresi kha vha miṱa ine miholo yavho ya vha ya fhasi kana vhukati hune vhadzulelani navho nyimele dza maraga dza ḓo vha siela nnḓa kana dza ita uri vha kone u swikela madzulo a si a vhuḓi.  18.3. Ndi mbekanyamushumo i yoṱhe ine ya shuma na zwa ndambedzo ya tshikolodo; u dzhiela nṱha khadzimiso ya masheleni a thandela lwa tshifhinga tshilapfu; kathihi na u sika nyimele ya vhuḓi ya u mona ha masheleni musi vharenndi vha tshi badela rennde ngeno zwiimiswa zwa matshilisano a zwa dzinnḓu  vha tshi badela zwikolodo zwa dzireitsi, mithelo na tshumelo kha mimasipala.  18.4. Hoyu muvhigo u thusa mihasho yo teaho kha u bvela phanḓa na u khwinisa pulane dzavho dza mashumele. Muvhigo wo fhelelaho u ḓo vheiwa kha webusaithi ya Muhasho wa Tsedzuluso na Ndaulo ya Kushumele (www.dpme.gov.za).    19. Tshumelo ya Lushaka ya Vhaswa (NYS)19.1. Khabinethe i tendela Muhanga wa Mbekanymushumo ya NYS wo vusuludzwaho sa tshipiḓa tsha u bveledza vhathu vhaṱuku sa vhadzulapo vha Afrika Tshipembe vha shelaho mulenzhe zwi tshi vhonala.  19.2. NYS ndi  tshikonisi tsha vhathu vhaṱuku Afrika Tshipembe uri vha kone u vha vhadzulapo vha shelaho mulenzhe zwi tshi vhonala kha shango ḽashu na u  dzhenelela nga nḓila yavhuḓi kha mveledziso ya shango ngeno vha tshi khou swikela mveledziso yavho sa vhathu na lwa phurofeshinaḽa. Hezwi zwi ḓo kwama vhathu vhaṱuku vhane vha khou shela mulenzhe kha mishumo ine ya vhuedza zwitshavha zwapo ngeno hu tshi khou bveledzwa vhukoni havho nga kha tshumelo na nga u guda u itela uri zwikhala zwavho zwa uri vha kone u dzhena mishumoni na uri vha vhe vhoramabindu  zwi khwaṱhe.20. Foramu ya vhu3 ya Afrika ya Vhege ya Nyengedzo ya Tshumelo dza Vhueletshedzi ha zwa Vhulimi  20.1.  Khabinethe yo tendela u farwa ha Foramu ya vhu3 ya Afika ya Vhege ya Nyengedzo ya Tshumelo dza Vhueletshedzi ha zwa Vhulimi, ine ya ḓo farelwa ngei KwaZulu-Natal u bva nga ḽa 30 Tshimedzi u swika nga ḽa 3 Lara 2017.20.2. Vhuṱambo vhu tshimbilelana na NDP na uri vhu topola u kuvhanganywa ha zwiḽiwa sa nḓila iṅwe ya u sedza kha khaedu tshiraru ya tshayamishumo, vhushai na tshayandinganyo.20.3. Thero ndi: “U alusa vhulimi nga nḓila ya vhuḓi: u dzhenisa vhaswa, vhafumakadzi na u takuwa ha didzhithaḽa”, na uri vhuṱambo vhu ḓo farwa fhasi ha vhurangaphanḓa ha DAFF, vha tshi khou shumisana na Tshitshavha tsha Afrika Tshipembe tsha Nyengedzo ya zwa Vhulimi na Foramu ya Afrika ya Tshumelo dza Vhueletshedzi ha zwa Vhulimi.20.4. U ṱangana na vhathu uhu ha kha dzingu u itela Nyengedzo ya zwa Vhulimi na Tshumelo dza Vhueletshedzi (AEAS) Afrika i ṋetshedza luvhanḓe lwa u guda nga u pfesesana na u thoma zwiswa vhukati ha vhaṋetshedzi vha AEAS u ya kha Afrika na ḽfhasi ḽoṱhe nga vhuphara.  20.5. NDP i dovha ya sengela na u khwinisiwa ha mveledziso ya zwikili na vhupfumbudzi kha sekithara ya zwa vhulimi, ho katelwa na u pfumbudziwa ha tshigwada tsha vhaofisiri vhane vha ḓo sedza nga u ṱavhanya ṱhoḓea dza vhalimi vhaṱuku.   21. Tshigwada tsha Mbambadzo ya Veini tsha Ḽifhasi  21.1. Kha u shela mulenzhe kha u bvisa zwithivheli zwa mbambadzo, Khabinethe yo nyeṱulelwa nga zwa Vhudzulatshidulo ha Afrika Tshipembe ha Tshigwada tsha Mbambadzo ya Veini tsha Ḽifhasi u bva nga Lambamai 2017 u swika nga Shundunthule 2018. Sa Mudzulatshidulo, Afrika Tshipembe ḽi ḓo fara muṱangano wa ṅwaha nga ṅwaha wa Tshigwada tsha Mbambadzo ya Veini tsha Ḽifhasi ngei Ḓoroboni ya Kapa u bva nga ḽa 1 u swika ḽa 3 Lara 2017.        21.2. Tshigwada tshi khou sedza kha u tshimbidza zwa mbambadzo ya dzitshikatshaka ya veini nga u kovhelena mafhungo, u amba nga ha mafhungo a zwa manḓalanga kha mimaraga ya veini kathihi na u dzhia vhukando ha u bvisa zwithivheli zwa mbambadzo vhe tshigwada.Vhabveledzi vhane vha khou bvelela na vhavhambadzelannḓa vha nḓowetshumo ya veine vha MaAfrika Tshipembe vha ḓo vhuelwa nga u shela mulenzhe ha Afrika Tshipembe.     21.3. Hezwi zwi khou thusa kha Pulane dza Nḓila dza Ṱahe na NDP, dzine dzi khou lwisa kha u vusuludza vhulimi na ndeme ya mutevhe wa zwibveledzwa zwa zwiliṅwa na zwifuwo. Kha sekithara ya veini, tshipikwa ndi u alusa fhethu hune veini ya sa bveledzesiwe, u tikedza vhabveledzi vhaṱuku na u tielela mimaraga miṱuku u itela nyaluwo ya vhuvhambadzelannḓa.          22. Muṱangano wa vhu5 wa wa Ṅwaha nga Ṅwaha wa Dzangano ḽa ID4AFRICA22.1. Khabinethe yo tendela Afrika Tshipembe uri ḽi vhe ṋemuṱa wa Muṱangano wa vhu5 wa wa Ṅwaha nga Ṅwaha wa Dzangano ḽa ID4AFRICA  nga 2019.22.2. ID4Africa ndi dzangano ḽa vhakwamei vha tshivhalo ḽine ḽa alusa u shumiswa ha u ḓivha uri muthu ndi nnyi nga zwa didzhithaḽa nga nḓila yone na hone zwi khagala u itela mveledziso ya ikonomi ya zwa matshilisano Afrika.22.3. Nyambedzano dzi ḓo thusa u khwinisa nḓila ya u ḓiṅwalisa ha tshitshavha na ya u kuvhanganya data ya ndeme ya mbalombalo, u i tshimbidza na u i ṱola, ha itwa uri vhuṱanzi ha vhukuma  vhu wanale kha vhasikambekanyamaitele.  22.4. U vha ṋemuṱa wa hei khonifarentse zwi ḓo thusa Afrika Tshipembe u dzhiela nṱha zwiṅwe zwa zwipikwa zwaḽo zwa NDP kathihi na u ita tsivhudzo ya ndeme u itela sisiṱeme dza vhuṋe dza Afrika Tshipembe dzi ngaho sisiṱeme ine ha namba ha tou dzheniselwa zwidodombedzwa henefho na ḽiṅwalo ḽa tsumbavhuṋe ya khadi (ID). Zwi ḓo dovha zwa kona u kunga maṅwe mashango nga nḓila yavhuḓi kha dzingu uri vha takalele u vhuedza ha ID ya khadi.23. Mbalombalo dza vhugevhenga  dza lushaka  23.1. Khabinethe yo nyeṱulelwa nga ha mbalombalo dza vhugevhenga  dza lushaka  dza u bva nga ḽa u 1 Lambamai 2016 u swika nga ḽa 31 Ṱhafamuhwe 2017.23.2. Mbalombalo dza ṅwaha nga ṅwaha dza vhugevhenga dzi konisa muvhuso u lavhelesa zwipikwa zwihulwane zwa u lwa na vhugevhenga, sa zwe zwa vheiswa zwone kha Muhanga wa zwa Tshiṱhirathedzhi wa Vhukati ha Themo 2014-2019. Mbalombalo dza vhugevhenga dzi shumiswa sa maitele a tsivhudzo zwi sa athu hulela u itela u khwaṱhisa mashumele a u thivhela vhugevhenga na zwiṱhirathedzhi zwa mihasho yo fhambanaho.23.3. Khabinethe yo tendela u bvisiwa ha muvhigo nga Minisiṱa wa Mapholisa, Vho Fikile Mbalula.C. Zwi khou ḓaho      24. Bembela ḽa Miṅwaha ya Ḓana ya Vho OR Tambo                                         24.1. Khabinethe i khou takalela uri ndugiselo dza u pembelela miṅwaha ya ḓana ya mabebo a Vho OR Tambo dzo no vha phanḓa vhukuma na uri i vhidzelela MaAfrika Tshipembe vhoṱhe u bvela phanḓa na u ḓivhesa nga ha zwivhuya zwe avha tshivhonelo tsha Mulwelambofholowo vha ri siela, u shela mulenzhe he vha hu ita kha u lwela mbofholowo yashu, na zwa ndeme zwe vha vha vha tshi tenda khazwo zwine zwi kha ḓi ri dededza ṋamusi.  24.2. Muphuresidennde Vho Zuma vho ta 2017 sa Ṅwaha wa Vho OR Tambo fhasi ha thero: “ Vhutshilo na Zwivhuya zwe OR Tambo vha ri Siela” na uri  nga Ḽavhuṋa ḽa 19 Tshimedzi 2017, vha ḓo tibula tshiga tsha muelo wa vhutshilo ha Vho OR Tambo ngei Vhukavhamabufho ha Dzitshakatshaka ha OR Tambo ngei  Ekurhuleni, Gauteng.24.3. MaAfrika Tshipembe vha khou ṱuṱuwedzwa u dzhenela mabembela a miṅwaha ya ḓana, ane a ḓo khunyelela nga ḽa 27 Tshimedzi ngei Mbizana, Kapa Vhubvaḓuvha, hune ndi hone he tshivhonelo Mulwelambofholowo vha bebelwa hone miṅwaha ya 100 yo fhiraho.     24.4. Muvhuso wo bvela phanḓa na u fhaṱa zwivhuya zwe Vho OR Tambo vha ri siela u bva nga 1994, kathihi na uri zwinzhi zwe ra vhuelwa ngazwo sa MaAfrika Tshipembe zwi tea u pembelelwa na u imelelwa.    24.5. Khomithi ya Minisiṱa dza tshivhalo vhe vha hwedzwa mushumo wa u lugisela mabembela a miṅwaha ya ḓana, ine i khou rangwa phanḓa nga Minisiṱa Vho Jeff Radebe, vha ḓo ri nga Ḽavhuṱanu ḽa 20 Tshimedzi 2017, vha ḓo nyeṱulela vha nyanḓadzamafhungo zwa uri ndugiselo dzo ima hani.  D. Milaedza25. Mutshoṱelo wa Somalia25.1. Khabinethe i sathula nga huhulu muthuthubo wa zwenezwino nnḓa ha hodela ngei Mogadishu, Somalia. Ho vhigwa uri vhathu vha swikaho 300 vho lovha ngeno vha maḓana vho huvhala. Khabinethe i livhisa ndiliso dzayo kha kha vhafunwa vha avho vhe vha fhalala nga mutshoṱelo uyu wa tshiṱuhu tshingafha kha vhathu vha si na mulandu.   26. Ndiliso kha Muṱa wa ha Lubisi  26.1. Nga mbilu vhuṱungu, Khabinethe i dovha hafhu ya livhisa ndiliso dzayo kha Mulanguli Guṱe kha Ofisi ya Muphuresidennde , Dr Vho Cassius Lubisi, nga u lovhelwa nga mufumakadzi wavho,Vho Lumka Lubisi,  mathomoni a ṅwedzi uno. Khabinethe i tamela mashudu muṱa uri vha wane ṋungo nga hetshi tshifhinga tshi konḓaho tsha zwililo.E. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.(a) Mufarisa Mulanguli Guṱe (DDG): Nḓisedzo na Vhulanguli ha Vhupfumbudzi, Tshikolo tsha Lushaka tsha Muvhuso, Vho S Manana;(b) Muofisiri Muhulwane wa Masheleni, Muhasho wa Mishumo ya Muvhuso (DPW), Vho R Sadiki;(c)  Ṱhoho ya Khethekanyo: Vhulanguli ha Vhufhaṱi kha DPW, Vho B Mokhothu;(d) DDG: Masheleni a Tshitshavha kha Vhufaragwama ha Lushaka, Dr Vho MP Modise;(e) DDG: Tshumelo dza Mutakalo dza Nṱha Sibadela na Mveledziso ya Vhathu, Muhasho wa zwa Mutakalo, Dr Vho WW Chitha;(f) Mulanguli Muhulwane wa Senthara ya Tshumelo ya u Thoma Zwiswa ya Tshitshavha, Vho TE Rabebe;(g) Bodo ya Tshifhinganyana ya Zhendedzi  ḽa Vhuendi ha Vhathu ha Zwiporoni ha Afrika Tshipembe:Adivokheithi Vho Tintswalo Annah Nana Makhubele (SC) – (Mudzulatshidulo);Dr Vho Natalie Skeepers;Prof Vho John Maluleke;naVho Magdelene Cheryl Reddy.(h) Bodo ya Vhufhufhi ha Afrika Tshipembe:Vho JB Magwaza – (Mudzulatshidulo);Vho Nolitha Fakude – (Mufarisa Mudzulatshidulo);Vho Geoff Rothschild;Vho Tinyiko Mhlari;Vho Ahmed Bassa; naVho Martin Kingston.Mbudziso:Vho Phumla Williams –Mulanguli Guṱe Mufareli (GCIS)Luṱingo: 083 501 0139"
"Tshiṱatamende nga ha Muṱangano wa Khabinethe we wa farwa nga Ḽavhuraru, 1 Lara 2017",2 Nov 2017,https://www.gov.za/speeches/statement-cabinet-meeting-wednesday-1-november-2017-2-nov-2017-0000,https://www.gov.za/ve/speeches/statement-cabinet-meeting-wednesday-1-november-2017-2-nov-2017-0000,"Khabinethe yo ṱangana Tuynhuys Ḓoroboni ya Kapa.A. Mafhungo a Zwino kha Shango1. Tshiṱatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS) 2017      1.1. Khabinethe yo ṱanganedza MTBPS ye ya ṋetshedzwa nga Minisiṱa wa Gwama Vho Malusi Gigaba, Phalamenndeni, Ḓoroboni ya Kapa, vhege yo fhiraho.1.2. U vhekanyululwa ha mugaganyagwama hu bvela phanḓa na u ṱuṱuwedza nyaluwo i katelaho na u ṱanganyiswa ha masheleni ngeno vha tshi khou tsireledza na u alusa matshilisano kha mashumisele a masheleni kha pfunzo, mutakalo, themamveledziso dza ndeme na vhutsireledzi kha zwa matshilisano, zwine vhunzhi ha MaAfrika Tshipembe vha ḓitika ngazwo u itela ur vha ḓiphine nga vhutshilo ha khwine.1.3. Hune zwi khou lemela kha masheleni, u ḓivhofha ha muvhuso uri u kone u tandulula thaidzo Afrika Tshipembe zwi khou vhonala nga kha vhuphalali vhu re hone ha u alusa ikonomi dza zwikolobulasi na mahayani, u khwaṱhisa mavhusele kwae kha mabindu a muvhuso, khathihi na u ḓadzisa u ṋetshedzwa ha ndambedzo ya ndeme kha pfunzo ya nṱha.   1.4. Khabinethe i vhidzelela MaAfrika Tshipembe vhoṱhe uri vha dzhenelele kha u lwisa u alusa ikonomi.2. Saveyi ya zwa Vhashumi   2.1. Khabinethe i ṱanganedza u bvisiwa ha Saveyi ya zwa Vhashumi   ya kotara ya vhuraru ya 2017, ye ya sumbedza uri tshayamishumo a yo ngo shanduka na luthihi u bva kha kotara yo fhiraho ye ya vha i kha 27.7%. U vhuedzwa nga u tholwa he ha rekhodiwa kha sekithara dza vhukuma hu vhalelwa u fhira hanefha kha mishumo ya 187 000 kha kotara, ngeno kha sekithara ya mishumo shayanzudzanyo na sekithara ya vhulimi ho rekhodiwa ndozwo ya mishumo ya 71 000 na 25 000 ngauralo. Muvhuso u dzula wo ḓivhofha u ita nga hune wa kona ngaho kha u lwa na khaedu dza tshayamishumo na u vhidzelela sekithara ya phuraivethe uri vha ite tshipiḓa tshavho.   3. Miṅwaha ya ḓana ya Vho Oliver Reginald Tambo3.1. Khabinethe i livhuwa MaAfrika Tshipembe vhoṱhe kha u pembelela miṅwaha ya ḓana ya muhaga Mulwelambofholowo Vho OR Tambo, u pembela he ha fhela nga bepha nga Ḽavhuṱanu, 27 Tshimedzi 2017 ngei Muvhunduni wa Nkantolo, Kapa Vhubvaḓuvha.  3.2. Sa tshipiḓa tsha u pembelela miṅwaha ya ḓana, Muphuresidennde Vho Jacob Zuma  ndi vhone vhe vha vha vha tshi khou tshimbidza thandela dza khwiniso, ho katelwa:U ṋetshedzwa ha Damu ḽa Ludeke ngei Mbizana, ḽe ḽa fhaṱiwa sa tshipiḓa tsha Tshikimu tsha Nḓisedzo ya Maḓi Manzhi Dzinguni ḽa Greater Mbizana nga Muhasho wa Maḓi na Vhuthathazwitzhili;U dalelwa ha muṱa wa ha Nyameni ngei Muvhunduni wa Ludeke he Muphuresidennde vha funga muḓagasi, sa tshipiḓa tshihulwane tsha muvhuso tsha mbekanyamushumo ya u dzhenisa muḓagasi ngei Mbizana na vhuponi hoṱhe u mona;              Vhagudi vha Tshikolo tsha Nṱha tsha Thekiniki tsha OR Tambo vho phakhelwa baisigira,sa tshipiḓa tsha mbekanyamushumo ya Shova Kalula ya Muhasho wa Vhuendi, ine i tikedza vhana vhane vha tshimbila nga milenzhe kiḽomithara dzi no fhira tharu;   U ṋetshedzwa ha dzikhomphyutha kha vhagudi vha Tshikolo tsha Vhaholefhali tsha Vukuzenzele u itela vhana vha re na vhuholefhali, zwe zwa rangwa phanḓa nga Minisiṱa wa Vhudavhidzani, Mmamoloko Kubayi-Ngubane.4. Mbalombalo dza Vhugevhenga     4.1. Khabinethe i humbela MaAfrika Tshipembe vhoṱhe na zwitshavha uri vha farisane na mazhendedzi a u vhona uri mulayo u a tevhedzwa kha u lwa na vhugevhenga. Mbalombalo dza vhugevhenga dze dza bvisiwa zwenezwino nga Minisiṱa wa Mapholisa, Vho Fikile Mbalula, vho sumbedzisa vhuṅwe  vhugevhenga ho no fhungudzeaho nga nḓila i vhonalaho na vhuṅwe vhugevhenga vhune ho no hulela.    4.2. Khabinethe i khou tenda uri ndi nga u shumisana fhedzi hune roṱhe ri nga vhuelwa nga u sika zwitshavha zwo tsireledzeaho zwine zwa nga kona u bveledzisa.  4.3. Mbalombalo dza vhugevhenga dzi thusa muvhuso na Tshumelo ya Mapholisa a Afrika Tshipembe u vhea iṱo kha vhugevhenga vhuhulwane lune zwa shumiswa sa nḓila dza tsivhudzo dzine dzi khwaṱhisa maitele na maano a u thivhela vhugevhenga.  Ndi tshipiḓa tsha maano a u thivhela vhugevhenga u itela u vha na vhuṱanzi ha uri vhathu vhoṱhe vha shango ḽashu vho, vha dovha vha pfa vho tsireledzea.5. Khakhathi dzi itiwaho ho sedzwa mbeu (GBV)5.1. Khabinethe i amba ya dovha kha u sathula u tambudzwa lwa vhudzekani ha vhafumakadzi na vhana, zwi si na ndavha na uri vhuimo ha vhatambudzi ndi vhufhio tshitshavhani.  5.2. Khabinethe i ṱuṱuwedza vhapondwa u vhiga uvhu vhugevhenga vhu shavhisaho kha mandalanga a u vhona uri mulayo u a tevhedzwa, vhane vha tea u ṱoḓisisa mavharivhari a GBV na uri vha shumane nao vhe nga ngomu kha mulayo u itela u vha na vhuṱanzi ha uri mulayo u khou tevhedzwa.5.3. Fulo ḽa Maḓuvha a 16 a u Lwa na Khakhathi dzi Itelwaho Vhafumakadzi na Vhana ḽi khou swika, na uri Khabinethe yo tendela thero ya naṅwaha: “Kha vha Mmbale: Ri Roṱhe ri Takulela Afrika Tshipembe Ḽi Si Na Dzikhakhathi Phanḓa”.5.4. Khabinethe i dovha ya vhidzelela vhadzulapo uri vha funzane nga ha pfanelo dza vhafumakadzi na vhana, na nga ha nḓila dzo fhambanaho dzine dza vha hone dza u thusa vhapondwa vha dzikhakhathi.5.5. Fulo ḽa Maḓuvha a 16 a u Lwa na Khakhathi ndi fulo ḽa Mbumbano ya Dzitshaka (UN), ḽine ḽi vha hone ṅwaha muṅwe na muṅwe u bva nga ḽa 25 Lara (Ḓuvha ḽa Dzitshaka Ḽa u Fhelisa Khakhathi dzi itelwaho Vhafumakadzi) u swika nga ḽa 10 Nyendavhusiku ( Ḓuvha ḽa Dzitshaka ḽa Pfanelo dza Vhathu).5.6. MaAfrika Tshipembe vha khou ṱuṱuwedzwa u ḓidzhenisa zwi tshi pfadza kha mbekanyamushumo dza u ambela na u tsivhudza zwitshavhani na kha dzisekithara dza havho.  6. Samithi ya u Shandukisa Vhuendelamashango6.1. Khabinethe i vhidzelela vhakwamei vhoṱhe u tikedza vhurangeli ha u shandukisa sekithara ya vhuendelamashango sa izwi i tshi vhuedza ikonomi nga huhulu nga u manḓafhadza zwitshavha zwa mahayani khathihi na u ṱuṱuwedza nyaluwo ya mishumo.   6.2. Muhasho wa Vhuendelamashango wo vha nemuṱa wa Samithi ya u Shandukisa Vhuendelamashango ha Lushaka nga ḽa 30 u swika ḽa 31 Tshimedzi 2017 fhasi ha thero: “Vhuendelamashango ha Vhoṱhe: u Shanduka, u Aluwa na u vha ha Tshoṱhe”, zwe zwa swikisa kha u bviswa ha Muvhigo wa u Shandukisa Sekithara ya Shango na u rwelwa ṱari ha Tourism Broad-Based Black Economic Empowerment (B-BBEE) Portal na Tshikwama tsha u Shandukisa Vhuendelamashango.7. Madalo a Tshiofisi nga Muphuresidennde wa Senegal Vho Macky Sall                         7.1. Khabinethe i ṱanganedza Madalo a Tshiofisi a Muphuresidennde wa Senegal, Mailausumbwa Vho Macky Sall nga ḽa 20 Tshimedzi 2017. Afrika Tshipembe na Senegal vho amba nga kuvhonele kwa mafhungo a ndeme a dzingu na a ḽifhasi khathihi na u saina thendelano dza zwiṅwe.               7.2. Mashango aya mavhili a ḓiphina nga vhushaka ha vhuḓi ha zwa matshilisano,ikonomi na poḽotiki vhukati hao vhune ho ḓisendeka nga mbofho dza kale dzo khwaṱhaho u bva murahu hangei kha miṅwaha ya u lwela mbofholowo.7.3. U sainiwa ha Memorandumu wa Thendelano ya u ṱumanya Robben Island( he ha vha hu tshi shumiswa nga muvhuso wa tshiṱalula u valela vhafariwa vha vhalwelambofholowo) na Gorée Islands (nḓila ye vhathu vha Afrika vha vha vha tshi fhirwiswa ngaho nga zwikepe vha tshi yo vha dziphuli) zwine zwi dovha zwa semendela mbofho dza kale na dza mvelele dza aya mashango mavhili musi hu tshi khou humbulwa Nyambedzano dza Dakar dza 1987.  8. Madalo a Afrika Tshipembe nga vhurumelwa ha Indonesia    8.1. Khabinethe i ṱanganedza u dalelwa fhano Afrika Tshipembe nga Vho Sultan Husain Abubakar Syah vha Tidore ngei Indonesia. Kha vhurumelwa ha Tidore ho vha hu na Vho Muhammad Amin Farouk, vhane vha vha vha lutavhi lwa muṱa wa Vho Tuan Guru, mulwelambofholowo vhe vha farwa nga MaDutch vha iswa Robben Island nga 1780. Vho Tuan Guru (Imam Abdullah ibn Qadi Abdussalam) na vhaṅwe vhafari vhararu ngavho vho fariwa lwa miṅwaha i swikaho 12 he nga murahu vha dzudzwa vhufhalalini Kapa, he vha shuma vhukuma kha u bveledza tshitshavha tshapo khathihi na u fhaṱa mosque. Vhunzhi ha MaAfrika Tshipembe vha dodombedza vhubvo havho khavho.8.2. Vhurumelwa ho dalela Buthano ḽa Lushaka na Khoro ya Mavundu ya Lushaka he vha ṱanganedziwa nga vhalangadzulo, Tshanḓa tsha Muphuresidennde Vho Cyril Ramaphosa na Minisiṱa wa Mveledziso ya Ikonomi Vho Ebrahim Patel.8.3. Madalo a sumbedzisa zwi fanaho nga ha ḓivhazwakale ya mulayo wa  vhukoloni na nndwa dza kale dza miṅwaha ya maḓana ya u lwela mbofholowo ya lushaka nga vhathu vha Indonesia na vha Afrika Tshipembe. Ṋamusi ri khou pembelela mbambadzo, vhuendelamashango na vhuṅwe vhuṱumani ha ikonomi vhukati ha aya mashango mavhili.9. Milingo ya mafheloni a ṅwaha9.1. Khabinethe yo fushea nga uri milingo ya mafheloni a ṅwaha zwa zwino i kati zwikoloni na uri na kha zwiṅwe zwiimiswa zwa pfunzo i khou ya phanḓa hu si na u khakhisiwa.9.2. Pfunzo ndi ifa na uri i tou vha tshiṅwe tsha khonololo khulwane ya vhumatshelo ha vhuḓi kha vhoṱhe shangoni ḽashu. Vhabebi na vhaunḓi vha ṱuṱuwedziwa u dzula vha tshi ṋea thikhedzo yo teaho vhagudi nga zwifhinga hezwi.    9.3. Mbekanyamushumo na vhuṅwe vhurangeli ha Muhasho wa pfunzo ya Mutheo ho thusa vhagudi vhe vha thithisea nga migwalabo vhukati ha ṅwaha, na uri hu khou lavhelelwa mvelelo dza vhuḓi.10. Mbumbano ya matshilisano              10.1. Khabinethe i fhululedza mazhendedzi a u vhona uri mulayo u tevhedzwe kha u farisana havho na tshitshavha vhe vha thusa u vhona uri Vho Willem Oosthuizen na Vho Theo Jackson vha gwevhiwe.  Avho vhavhili vho kombetshedza Victor Mlotshwa uri a dzhene bogisini vha mu shushedza ngauri vha ḓo mu shela nga peṱirolo.10.2. Khaṱhulo i sumbedza uri milayo ya Afrika Tshipembe yo khwaṱha kha u tsireledza pfanelo dza vhadzulapo vhoṱhe.10.3. Khabinethe i dovha ya khwaṱhisedza pfanelo dza MaAfrika Tshipembe vhoṱhe uri vha ite migwalabo ya mulalo sa tshipiḓa tsha dimokirasi yashu ya ndayotewa. Fhedziha, pfanelo dze dza ambiwa kha Ndayotewa ya Riphabuḽiki ya Afrika Tshipembe ya 1996 a si uri dzi ḓa dzi si na mikaṋo na uri a dzo ngo tea u kandekanya pfanelo dza dimokirasi dza vhaṅwe.  10.4. Khabinethe i   sathula u valiwa ha dzibada hu tshi khou ṱaniwa zwiga zwa kale, u tsikeledza na u tshinyadziwa ha zwiga zwa lushaka zwine zwa vha tshivhoni tsha dimokirasi ye ra i shumela vhukuma uri ri i wane.  10.5. Khabinethe yo ḓiimisela vhukuma u fhaṱa lushaka lwo vhofhanaho u itela vhoṱhe na uri i vhidzelela vhadzulapo vhoṱhe uri vha ite tshipiḓa tshavho kha u fhaṱa Afrika Tshipembe ḽo faranaho, ḽi sa ṱaluli nga lukanda, nga mbeu, ḽa dimokirasi nahone ḽi khou bvelelaho.    B.  Tsheo dza Khabinethe11.1. Khabinethe yo tendela Muvhigo wa nga Nyimele ya Mivhuso Yapo Afrika Tshipembe wa 2015/16. Muvhigo u ṱanḓavhudza zwo swikelwaho kha u shuma nga kha Mbekanyamushumo ya u Humela Murahu kha zwa Ndeme (B2B), pulane ya nyito u itela u vhona uri tshumelo dza ndeme dzi khou ṋetshedzwa, mavhusele a vhuḓi na kulangele kwa masheleni ku pfadzaho.  Muvhuso u sumbedzisa hune wa vha na khaedu na u ṋetshedza mutheo wa u shumisa luṱa lwa vhuvhili lwa Mbekanyamushumo ya B2B. Muvhigo u ḓo ṋetshedzwa Phalamenndeni.11.2. Khabinethe yo tikedza khwiniso ya Khoudu dza Sekithara ya B-BBEE. Khwiniso idzi dzi sedza kha khaedu dza sekithara na u vha yo khetheaho kha tshanduko ine yo vha i tshi ḓo vha i songo sedziwa khayo zwa fhelela nga u shumisa khoudu zwadzo. Sekithara idzo tharu ndi kha Vhulimi, Masheleni na Vhufhaṱi. Khwiniso dzo dzinginywaho dzo ambiwa nga hadzo na vhakwamei vho teaho. Khoudu dzoṱhe dzine dza khou khwinisiwa dzi ḓo gazethiwa.11.3. Khabinethe yo tendela Tshiṱirathedzhi tsha eḽekiṱhironikitsha Lushaka na u anḓadzwa hatsho kha Gazethe ya Muvhuso. Tsho anḓadzwa nga Lambamai 2017 u itela vhupfiwa ha nnyi na nnyi. Tshiṱirathedzhi tsha elekiṱhironiki tshi amba nga ha bono ḽine vhathu vha kovhelana na u bva kha maitele a lushaka lu no tou ḓivha mafhungo fhedzi u ya kha lushaka lu re na nḓivho ya ikonomi.Tshi tandulula khaedu, ho katelwa u fhandekana ha didzhithaḽa vhukati ha vhashai na vhapfumi, vhukati ha zwigwada zwa muvhala wo fhambanaho, vha dzulaho fhethu ho fhambanaho na mafhungo a zwa mbeu. Tshi fha MaAfrika Tshipembe luvhanḓe lwa u ṱanganyisa thekhinoḽodzhi, zwine zwi a tshimbilelana zwa dovha zwa vha na vhushaka na u alusa mveledziso na u bvelela ha ikonomi u itela u vhuedza lushaka lwoṱhe. Muhasho wa Tshumelo dza Vhudavhidzani ha Dziṱhingo na Dziposwo u do ṋetshedza mafhungo nga vhuḓalo a hetshi tshiṱirathedzhi.   11.4. Khabinethe yo tendela Tshiṱirathedzhi tsha Muvhuso tsha eḽekiṱhironiki na Mapandendedzi wa Lushaka,, uri zwi anḓadziwe kha Gazethe ya Muvhuso. Zwi ḓo ḓisa tshanduko ya didzhithaḽa kha tshumelo dza muvhuso na u konisa nḓisedzo ya tshumelo dza ndeme ngeno hu tshi khou sedziwa kha dziṅwe nḓila kha thekhinoḽodzi dza didzhithaḽa. Tshiṱirathedzhi tshi sedza kha, ho tou topolwa kha zwinzhi, u thalangana ha vhurangeli ha muvhuso wa eḽekiṱhironiki na ndovholoso ya matshimbidzele, dathabeisi, sisteme khulwane ya zwi sa tshimbilelani na zwi sa fushi. Zwi ḓo dovha zwa alusa u shumiswa ha thekhinoḽodzhi ya vhudavhidzani na ya mafhungo a (dziICT),  u alusa u thoma zwiswa kha dzithekhinoḽodzhi na kushumiselwe kwadzo khaMuvhuso wa eḽekiṱhironiki.11.5. Khabinethe yo tendela Tshiṱirathedzhi tsha Mveledziso ya ICT ya  Mabindu Maṱuku, a Vhukati na Mahulwane. Hezwi ndi vhudzheneleli thwii kha sekithara u itela u tandulula khaedu dzine dziSMME dzo livhana nadzo dzi tshi khou shuma kha sekithara ya ICT.Tshiṱirathedzhi tshi dzinginya vhudzheneleli u itela u ṱavhanyiswa ha mveledziso na nyaluwo ya mabindu maṱuku kha sekithara ya ICT, ngeno tshi tshi khou tshimbidza u aluswa ha tshikalo tsha vha dzhiiwaho na vha shumisaho dziICT nga sekithara ya mabindu maṱuku zwao.Tshiṱirathedzhi tshi khou sedza kha u tikedza mabindu ane a khou tou thoma a ICT, u khwaṱhisa mabindu a re hone khathihi na u navhisa thikhedzo kha dziSMME dzi no vhonala dzi tshi nga kona.11.6. Khabinethe yo tendela   u anḓadziwa ha Muvhigo wa nga ha Vhulavhelesi ha Mbekanyamushumo ya Lushaka ya Pfushi dza Tshikolo. Hei ndi mbekanyamushumo ya muvhuso ine ya vha na mugaganyagwama wa R5.5 biḽioni une wa vhona uri vhana vha miḽioni dza ṱahe vhane vha bva kha zwitshavha zwi shayaho vha wane zwiḽiwa zwa pfushi ḓuvha ḽiṅwe na ḽiṅwe zwikoloni. Muvhigo u ṋetshedza zwine zwa khou shuma zwavhuḓi ngeno huṅwe u tshi sumbedzisa hune ha ṱoḓea u khwinisiwa.Muvhigo u ḓo itwa uri u wanale kha webusaithi ya Muhasho wa Tsedzuluso na Ndaulo ya Kushumele (www.dpme.gov.za).11.7. Khabinethe i tikedza Afrika Tshipembe kha u ima haḽo kha  u vha nketheni hafhu kha vhufaramuraḓo ha Khoro ya  Dzangano ḽa zwi Tshilaho Maḓini (IMO) .Hedzi khetho dzi ḓo farwa nga Dzulo ḽa Misi ḽa Guvhangano ḽa vhu30  ḽa u bva nga ḽa 27 Lara u swika ḽa 6 Nyendavhusiku 2017 ngei London, United Kingdom.  Afrika Tshipembe ndi lushaka lwa zwi tshilaho maḓini ḽine ḽa vha na mbambadzo ya dzitshaka ya zwa lwanzheni i ṱoḓaho u swika 80%. Vhufaramuraḓo ha Afrika Tshipembe kha Khoro ya IMO vhu a thusa kha nyaluwo ya mishumo zwi tshi bva kha Operation Phakisa: Ikonomi ya Maḓanzhe.      11.8. Khabinethe yo tendela uri Phalamenndeni hu ḓivhadzwe thendelano ya Khwiniso ya Phurothokhoḽo ya Montreal nga ha Zwidzidzivhadzi zwine zwa Fhelisa Ozone Layer ho katelwa na hydrofluorocarbons (dziHFCs).   Khwiniso i ṱoḓa u fhelisa dziHFC (Thendelano ya Kigali), dzine dza vha dzhiṅwe dza dzigese dzine dza khou engedza kha u fhelisa dzi ozone layer. Afrika Tshipembe ḽo no vha muraḓo wa Phurothokhoḽo ya Montreal.11.9. Khabinethe yo dovha ya tendela uri Phalamenndeni hu ḓivhadzwe thendelano ya Thendelano ya Minamata nga ha Mutobvu. Zwi ṋetshedza tshikhala tsha u tsireledza zwigwada tshayatsireledzo, nga maanḓa avho vha no dzula vhuponi vhune ha khou ebiwa migodi, vha sa londi masiandoitwa a mutobvu kha mupo na mutakalo wa vhathu.   11.10. Khabinethe yo nyeṱulelwa nga ha Muvhigo wa Khomishini ya Vhuṱoḓisisi kha Pfunzo ya Nṱha na Vhupfumbudzi kha Riphabuḽiki ya Afrika Tshipembe. Komithi ya Masheleni ya Ofisini ya Muphuresidennde i ḓo dzula hu si kale uri i sedze kha uri zwi ḓo itisa hani kha masheleni. Muhasho wa Pfunzo ya Nṱha na Vhupfumbudzi u ḓo tea u sedzulusa mbekanyamaitele na milayo yo teaho, hune zwi ḓo vha zwo tea. Muphuresidennde Vho Zuma vha ḓo ṋetshedza muvhigo kha lushaka hu si kale, na uri muambeli wa Muphuresidennde, Dr Vho Bongani Ngqulunga, vha ḓo ita nḓivhadzo malugana na heḽi fhungo.  C.  Milayotibe12.1. Khabinethe yo tendela Mulayotibe wa Muholo wa Fhasisa wa Lushaka u kwamesaho vhashumi vhane vha badelwa tshelede ya fhasisa kha Maraga wa Vhashumi Afrika Tshipembe. Mulayotibe u vhidzelela uri mushumi muṅwe na muṅwe a songo badelwa muholo wa fhasi kha muholo wa fhasisa wa lushaka. Musi Mulayotibe u tshi tou thoma u shuma, vhatholi vha ḓo lavhelelwa u badela vhashumi vhavho muholo u siho fhasi ha muholo wa fhasisa wa lushaka, une u ḓo dzula u tshi dzudzanyululiwa ṅwaha nga ṅwaha.12.2. Khabinethe yo dovha ya tendela u ṋetshedziwa ha Mulayotibe wa Khwiniso wa Mutheo wa Nyimele dza Mushumo wa 2017 Phalamenndeni. Hoyu mulayotibe u khwinisa Mulayo wa Mutheo wa Nyimele dza Mushumo,1997 (Mulayo 75 wa 1997)  u itela u vha na vhuṱanzi ha uri u tendelana na Mulayotibe wa Muholo wa Fhasisa.12.3. Khabinethe yo tendela u ṋetshedziwa ha Mulayotibe wa Khwiniso wa Vhushaka ha Vhashumi wa 2017 Phalamenndeni. Mulayotibe wo vha hone nga murahu ha vhukwamani na vhakwamei vho teaho. U amba nga, ho tou topolwa kha zwinzhi, nḓila dza u phikhetha, migwalabo ya tshifhinga tshilapfu na zwiimiswa zwa vhueletshedzi ha vhulamuli.  12.4. Khabinethe yo tendela u ṋetshedziwa ha Muvhuso Wapo: Mulayotibe wa Khwiniso wa Zwiimiswa zwa Masipala wa 2017 Phalamenndeni. Hoyu mulayotibe u khwinisa Mulayo wa Muvhuso Wapo: Mulayo wa Zwiimiswa zwa Masipala, 1998 (Mulayo 117 wa 1998). Mulayotibe u lilela u khwaṱhisa nzudzanyo dza mivhuso yo ṱanganelanaho na mavhusele a dimokirasi. U dovha wa sedza kha u tandulula mafhungo a ndaulo na vhulanguli ha khetho dza masipala, khathihi na u alusa mashumele a vhuḓi nga vhukoni ha Mulayo, khathihi na u khwaṱhisa vhulavhelesi na mavhusele a mimasipala.12.5. Khabinethe yo tendela u ṋetshedziwa ha Mulayotibe wa Sisiṱeme dza Vhuṅwalisi ha Maṅwalo a Vhuṋe ha Zwifhaṱo nga lwa Eḽekiṱhironiki wa 2017Mulayotibe wo no ya vhathuni u itela vhupfiwa ha nnyi na nnyi. U tendela u bveledziwa ha sisiṱeme ya vhuṅwalisi ha maṅwalo a vhuṋe ha zwifhaṱo nga lwa eḽekiṱhironiki (e-DRS), u itela u tshimbidziwa ha maṅwalo a vhuṋe ha zwifhaṱo,  u itela uri zwi ṱavhanyise vhuṅwalisi ha maṅwalo a vhuṋe ha zwifhaṱo sa zwine zwa khou ṱoḓiswa zwone u ya nga ha vhurangeli ha mbuedzedzo dza mavu.12.6. Sa tshipiḓa tsha u alusa u shumisiwa ha dziICT u itela u fhaṱa ikonomi i katelaho, Khabinethe yo tendela Mulayotibe wa iKamva wa Lushaka wa Tshiimiswa tsha Zwikili zwa eḽekiṱhironiki wa 2017 (Mulayotibe wa iNeSI) uri u anḓadziwe u itela vhupfiwa ha nnyi na nnyi.Mulayotibe wa iNeSI u tendela u thomiwa ha iNeSI sa tshiimiswa tsha lushaka tshine tsha vha na milayo yatsho, u itela u tandulula ṱhahelelo ya zwikili zwa eḽekiṱhironiki zwine zwi kundisa vhubindudzi, mveledziso ya ikonomi ya matshilisano na mveledziso ya vhukoni shangoni ḽashu.Hezwi zwi ḓo ḓisa u thomiwa ha zwiko zwa zwibveledzwa zwa ICT kha vundu ḽiṅwe na ḽiṅwe, zwine zwa ḓo kona u thusa iNeSI kha u bveledza na u ola mbekanyamushumo na matheriaḽa a u pfumbudza o teaho, u alusa na u ita vhuṱoḓisisi ha vhutumbuli vhuswa, khathihi na u ṋetshedza vhukoni ha vhuṱoḓisisi kha matshudeni vho no ambarelaho digirii dza u thoma.12.7. Khabinethe yo tendela u anḓadziwa ha Mulayotibe wa Khwiniso wa Tshumelo dza Dziposwo kha Gazethe ya Muvhuso u itela vhupfiwa ha nnyi na nnyi. Hoyu mulayotibe u khwinisa Mulayo wa Khwiniso wa Tshumelo dza Dziposwo Mulayo No. 124 wa 1998.Mulayotibe u tendela u vusuludzwa ha sekithara ya dziposwo nga u angaredza u itela u ḓo thusa kha mbetshelwa dza tswikelo ya ḽifhasi kha vhutumbuli vhuswa ha tshumelo dza eḽekhiṱhironiki ngeno dzi tshi khou bvela phanḓa na u ṋetshedza tshumelo dza ndeme nahone dzo tsireledzeaho nga maitele a kale.Hezwi zwi a thusa kha u lingana na tshirunzi tsha vhathu nga kha u swikela mafhungo na tshumelo dza dziposwo dzi swikeleleaho, zwine zwi leludza mveledziso ya matshilisano na u khwinisa matshilo a muthu nga muthu na zwitshavha.D. Zwi khou ḓaho      Khabinethe i dovha ya dzhiela nṱha zwiṅwe zwa zwine zwa ḓo vha zwi tshi khou itwa kha khaḽenda ya muvhuso.  13. Mbekanyamushumo ya Vhuvheaiṱo ya Siyahlola ya Ofisi ya Muphuresidennde13.1. Muphuresidennde Vho Zuma vho dzudzanyelwa u dalela Tshibadela tsha Akhademi tsha Steve Biko ngei Tshwane nga Ḽavhuṱanu, 3 Lara 2017 u ṱola nḓisedzo ya tshumelo dza ndondolamutakalo sa tshipiḓa tsha Mbekanyamushumo ya Vhuvheaiṱo ya Siyahlola ya Ofisi ya Muphuresidennde. Tshibadela itshi ndi tshiṅwe tsha zwibadela zwa nnyi na nnyi zwine zwa khou shuma zwavhuḓi shangoni ḽashu, na uri tsho irwa dzina ḽa Vho Steve Biko, munnawavhaṋe muhali mulwelambofholowo, mutshudeni wa kale wa zwa mishonga kha Yunivesithi ye kale ya vha i tshi pfi ya Natal, (ine zwino ya vhidzwa Yunivesithi ya KwaZulu-Natal).    Madalo a Muphuresidennde Vho Zuma ndi tshipiḓa tsha mbekanyamushumo ya vhuvheaiṱo ya muvhuso ine ya vha yo sedza kha u tandulula thaidzo dzine zwibadela zwa nnyi na nnyi dzo livhana nadzo khathihi na u khwinisa sisiṱeme ya ndondolamutakalo shangoni ḽashu, zwine zwa vha tshiṅwe tsha vhuvhekanyandeme vhuhulwane.  14. Ṅwedzi wa  Lushaka wa Tsivhudzo dza Pfanelo dza Vhuholefhali  14.1. Khabinethe i vhidzelela MaAfrika Tshipembe vhoṱhe u tikedza Ṅwedzi wa Lushaka wa Tshivhudzo dza Pfanelo dza Vhuholefhali vhukati ha ḽa 3 Lara na ḽa 3  Nyendavhusiku 2017, une u khou ṱangana na Ḓuvha ḽa Dzitshaka ḽa Vhathu     vha re na Vhuholefhali. MaAfrika Tshipembe vha khou ṱuṱuwedzwa u takula  tsivhudzo na u tsireledza pfanelo dza vhathu vha re na vhuholefhali, ngeno      vha tshi khou dzhiela nṱha mbuelo dze dza kaniwa u itela u tandulula khaedu dzine  vhathu vha re na vhuholefhali vho livhana nadzo.15. Khonifarentsi ya Lushaka ya Mveledziso ya Ikonomi Yapo15.1. Muhasho wa Tshumisano ya Mavhusele na Muhasho wa Mveledziso ya     Mabindu Maṱuku vha ḓo ramba Khonifarentsi ya Mveledziso ya Ikonomi     Yapo nga ḽa 9 na ḽa 10 Lara 2017 ngei Gauteng.Khonifarentsi ndi luvhanḓe lwo humbulelwaho u itela nyambedzano vhukati ha sekithara dza tshitshavha na dza phuraivethe nga ha mafhungo a zwino a ndeme a tshimbilelanaho na u ṱuṱuwedza ikonomi dzapo nga u sika vhupo ha khonadzeo u itela u swikela mveledziso ya ikonomi i katelaho.     E. Milaedza16.1. Khabinethe i ṱanganedza nḓivhadzo ya masheleni a vhubindudzi a fhiraho biḽioni nthihi ya dzidoḽara dza US ane a khou ḓa u bindudzwa kha miṅwedzi ya tshivhalo i ḓaho kha Ikonomi ya Afrika Tshipembe ya mabindu a thekhinoḽodzhi, pfunzo na zwa vhulimi. Hezwi zwo ḓivhadzwa nga Muambasada Vho Harold Doley, Jr, Muluvhisi wa Bannga ya Mveledziso ya Afrika.  16.2. Khabinethe i fhululedza Dr Vho Nono Simelela Kha u tholwa havho sa Muthusa Mulanguli Muhulwane wa Tshiimiswa tsha Mutakalo tsha Ḽifhasi (WHO). Dr Vho Simelela vha ḓo vha ṱhoho ya Khethekanyo ya WHO ya Miṱa, Vhafumakadzi, Vhana, Vhasidzanyana na Vhaṱhanngana u bva nga ḽa 13 Lara 2017. Ndi vhone mufumakadzi wa u tou thoma wa Murema wa u vha dokotela ḽa vhafumakadzi Afrika Tshipembe.16.3. Khabinethe i ṱanganedza nḓivhadzo nga Rugby ya Ḽifhasi ye ya ita themendelo ya uri Afrika Tshipembe ḽi khou takalelwa u vha ṋemuṱa wa thonamennde ya Tshiphuga tsha Ḽifhasi tsha Rugby nga 2023. Khabinethe i dovha ya takalela mushumo wa Minisiṱa wa Mitambo na Vhuḓimvumvusi Vho Thulas Nxesi, Tshanḓa tsha Muphuresidennde Vho Ramaphosa na tshigwada tsha u bida tsha Dzangano ḽa Rugby ḽa Afrika Tshipembe. Rugby ya Ḽifhasi i ḓo ḓivhadza tsheo yo fhelelaho nga ḽa 15 Lara 2017.  16.4. Khabinethe i fhululedza vhadzheneleli vhoṱhe na vhawini vha Awadi dza vhu15 dza Ṅwaha nga Ṅwaha dza Sekithara ya Tshitshavha ya Vhutumbuli Vhuswa. Hedzi awadi dzi dzhiela nṱha thangeli dza nḓisedzo dza tshumelo dzi khou shumaho zwavhuḓi dze dza swikelwa nga kha u shumisa mashumele a u shumisa maitele maswa, kushumele kuswa na thulusi ntswa.           16.5. Khabinethe i fhululedza SuperSport United FC kha u swikela makhaulatshele a CAF Confederation Cup nga murahu ha musi vho fhenya sia ḽa Tunisia Club Africa 3-1 na 4-2 dzo no ṱanganyiswa. Thimu iyi i no ḓivhea zwavhuḓi nga ḽa Matsatsantsa i ḓo ṱangana na TP Mazembe kha luṱa lwa vhuvhili lwa muṱaṱisano wa makhaulatshele wa kiḽabu dza dzhango ṅwedzi u ḓaho.16.6. Khabinethe i livhisa ndiliso dzayo kha muṱa na khonani dza Vho Ian McLeod, vhe u lovha havho ha vha ndozwo khulu kha bola ya milenzhe ya Afrika Tshipembe. Vho vha vhone MuAfika Tshipembe wa u tou thoma u vha malogwane wa thonamennde ya Tshiphuga tsha Ḽifhasi ya FIFA, musi vha tshi khou tshimbidza mutambo wa ḽifhasi ngei France nga 1998.F. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.17.1. Vhalanguli vha Bodo ya Export Credit Insurance Corporation of South Africa SOC Limited:a. Vho Lerato Herriette Mothae; nab. Vho Sisa Mayekiso.17.2. Miraḓo ya tshoṱhe ya Ṱhiribunaḽa ya Lushaka ya Murengi:   a. Vho Hazel Viloshni Devraj; nab. Adv Vho John Rinton Simpson.17.3. U dovha u tholwa hafhu ha miraḓo mivhili ya u shuma nga tshifhinga kha Ṱhiribunaḽa ya Muṱaṱisano:a. Prof Vho Imraan Valodia; nab. Vho Anton Roskan.17.4. Bodo ya Khoro ya Vhuṱodisisi ha Saintsi dza Vhathu:   a. Prof Vho Mvuyo Tom – (Mudzulatshidulo);b. Prof Vho Lindiwe Zungu;c. Vho Nasima Badsha;d. Prof Vho Relebohile Moletsane;e. Prof Vho Haroon Bhorat;f. Prof Vho Shireen Hassim;g. Vho Precious Nompumelelo Sibiya;h. Prof Vho Mark Bussain;i. Adv Vho Roshan Dehal; naj. Dr Vho Abdalia Hamdok.Mbudziso:Vho Phumla Williams – Mufarela Mulanguli Guṱe (GCIS)Luṱingo: 083 501 0139"
Tshiṭatamennde kha Muṭangano wa Khabinethe nga ḽa 15 Lara 2017,16 Nov 2017,https://www.gov.za/speeches/statement-cabinet-meeting-15-november-2017-16-nov-2017-0000,https://www.gov.za/ve/speeches/statement-cabinet-meeting-15-november-2017-16-nov-2017-0000,"Khabinethe yo ṱangana nga Ḽavhuraru, ḽa 15 Lara 2017 ngei Tuynhuys, Ḓoroboni ya Kapa.A. Mafhungo a Zwino kha Shango1. Vhubindudzi1.1. Khabinethe i ṭanganedza vhubindudzi ha R3-biḽioni u bva kha Khamphani ya Moḍoro ya ha Ford kha ḽimaga ḽa Silverton, ngei Pretoria, kha ḽa Gauteng. Vhubindudzi u vhu vhu ḍo vhuedza kha u sikwa ha mishumo thwii na i songo livhanaho thwii nga kha ndavhelelo ya nyegedzeo ya vhubveledzi ha modeḽe wayo wa Ford Ranger.1.2. Vhubindudzi ho raliho vhu khwaṱhisedza mushumo une ra isa phanḓa na u ita sa muvhuso kha u alusa ikonomi na u tandulula khaedu dza vhushayamishumo.  Nga kha tshikimu tsha ṱhuṱhuwedzo ya muvhuso ya R7.8 biḽioni kha Mbekanyamushumo ya Mveledziso na Vhubveledzi ha Vhumagi ha Dzigoloi, ho vulwa vhubindudzi ha phuraivethe ha R28.5 biḽioni.1.3. Hezwi zwi katela nḓivhadzo nga vha ha Toyota ya u bveledza modeḽe miswa ya Toyota Hilux na Fortuner sa tshipiḓa tsha vhubindudzi ha R6.1 biḽioni. Na pulane dza ha BMW dza u fhaṱa vhengele ḽa musalauno ḽi ḓuraho R6 biḽioni. Koporasi ya Dzitshakatshaka ya Beijing ya Vhumagi ha Dzigoloi yo pulana u bindudza R11 biḽioni kha ḽimaga ḽa vhubveledzi ha dzigoloi ha Afrika Tshipembe.2. Khalaṅwaha ya Muthelo ya 20172.1. Khabinethe i livhisa ndivhuwo dzayo kha vhoṱhe vhatheli vha muthelo vhane vho no isa mbuelo dza muthelo dzavho dza ṅwaha wa muthelo wa 2016/17.2.2. Mbuelo dzi wanwaho kha muthelo dzi shuma kha u vhona uri muvhuso u vhe na tshikhala tsha u ṋetshedza tshumelo dzi ṱoḓeesaho na thikhedzo ya matshilisano kha maAfrika Tshipembe vha dzimiḽioni vha shayaho.2.3. Khabinethe i humbudza vhatheli uri ḓuvha ḽa u vala ndi Ḽavhuṱanu ḽa 24 Lara 2017 na u vha ṱuṱuwedza uri vha ṋetshedze mbuelo dzavho dza muthelo.3.    Khonfarentsi ya Mveledziso ya Ikonomi ya Lushaka Yapo ya u Thoma (LED)3.1. Khabinethe yo takadzwa nga mvelelo dza Khonfarentsi ya Lushaka ya LED yo vhaho hone zwenezwino. Yo vha hone fhasi ha vhurangaphanḓa ha Minisṱa wa  Tshumisano ya Mavhusele na zwa Sialala Vho Des van Rooyen na Minisṱa wa Mveledziso ya Mabindu Maṱuku Vho Lindiwe Zulu.3.2. Yo ṋetshedza tshikhala tsha u ola adzhenda ntswa ya Mveledziso ya Ikonomi Yapo ya Afrika Tshipembe yo endedzwa nga vhuvhekanyandeme ha Pulane ya Mveledziso Yapo. Mvelelo dzayo dzi katela u thomiwa ha Khoro ya Mveledziso ya Ikonomi ya Afrika Tshipembe (EDCSA), ya u thoma yo sedzaho kha u ita uri sekithara ya mveledziso ya ikonomi i vhe ya phurofeshinaḽa. 3.3. Sa tshiimiswa tsha phurofeshinaḽa, EDCSA i ḓo langa na u lavhelesa kutshimbidzele kwa phurofeshinaḽa kha vhashumi vhane vha shela mulenzhe kha vhurangeli ha mveledziso ho fhambanaho.3.4. Khabinethe yo dovha ya dzhiela nzhele u thomiwa ha ḓivhazwakale ya Vhege ya Vhubindudzi ha Ḽifhasi (GEW) kha 22 ya Sloane, ine ya vha khamphasi ntswa, nga ḽa 10 Lara 2017, he Minisṱa Vho Zulu vha dalelwa nga muṱuṱuwedzi wa zwa mabindu Vho Richard Branson. Khamphasi iyi ndi ya u thoma u vulwa nga Nethiweke ya Vhubindudzi ha Ḽifhasi. I ṋetshedza thikhedzo na tshumelo thwii kha vhoramabindu u mona na Afrika khathihi na tswikelelo kha nethiweke ya dzitshakatshaka ya dzimentho, vhabindudzi na madzangano a thikhedzo ya mabindu.3.5. Nga musi wa GEW, vhashelamulezhe vha linganaho 10 miḽioni vho dzhenela vhuṱambo, mitambo na miṱaṱisano ya 35 000, kha mashango a fhiraho 165 u mona na ḽifhasi.4. Muvhigo wa Khomishini ya Heher4.1. Khabinethe yo dzhiela nzhele u bvisiwa nga Musumbuluwo, wa ḽa 13 Lara 2017, ha Muvhigo wa Khomishini ya Vhuṱoḓisi ha Khonadzeo dza u ita uri Pfunzo ya Nṱha na Vhugudisi zwi vhe zwa mahala Afrika Tshipembe. Khabinethe i ita khuwelelo kha maAfrika Tshipembe vhoṱhe uri vha vhale muvhigo uyo na zwine wa sumbedzisa kha shango ngeno themendelo dzi tshi khou dzhielwa nṱha nga muvhuso.4.2. Muphuresidennde vha ḓo ita nḓivhadzo ya tshiofisi kha muvhigo nga tshifhinga tsho teaho nga murahu ha musi wo no pfuka kha Komiti ya Minisṱa dza Tshivhalo dza Ndambedzo ya Pfunzo ya Nṱha na Komiti ya Masheleni ya Ofisi ya Muphuresidennde. Muvhuso u tshe wo ḓiimisela u tandulula zwithivheli zwa tswikelelo kha pfunzo ya nṱha, na u sedza phanḓa kha u khunyeledza thandululo iyaho phanḓa kha ndambedzo ya pfunzo ya nṱha.5.   Gomelelo5.1. Vhuimo ha madamu ha zwino kha shango vhu kha ḓi vhilaedza vhunga hu na u ḓimuwa hunzhi u fhira mvula. U sa na ha mvula yo linganaho Afrika Tshipembe ine ya ḓadza zwiko zwa maḓi u swika kha ḽeveḽe dzi fushaho zwi amba uri shango ḽashu a ḽi athu bva kha nyimelele ya gomelelo. Vhabvumbi vho sumbedzisa uri mvula i ḓo nesa mathomoni a ṅwedzi wa Phando nga 2018.5.2. Khabinethe i tama u fulufhedzisa tshitshavha uri muvhuso wa vhukati, vundu na wapo zwi khou shumisana na u vhona uri Afrika Tshipembe a ḽi nga fhelelwi nga maḓi. Khabinethe i ṱuṱuwedza muṅwe na muṅwe uri a shele mulenzhe kha u vhulunga na u shumisa maḓi nga nḓila ya vhuṱali na nga u vhavhalela.6.   Zimbabwe6.1. Khabinethe i tikedza vhudzheneleli nga Muphuresidennde Vho Jacob Zuma, kha vhuimo havho sa Mudzulatshidulo wa Tshitshavha tsha Mveledziso ya Tshipembe ha Afrika (SADC) kha u fhindula nyimele ya Zimbabwe. Vho rumela Vhaimeleli vho Khetheaho, Minisṱa wa Vhupileli na Masole a Vhalwela Mbofholowo, Vho Nosiviwe Mapisa-Nqakula na Minisṱa wa Tsireledzo ya Shango, Advokheithi Vho Bongani Bongo. Vha khou ḓo ṱangana na Muphuresidennde Vho Robert Mugabe na Mmbi ya Vhupileli ya Zimbabwe. Zwo ralo, vha ḓo nyeṱulela Muphuresidennde wa Angola Vho João Lourenço kha vhuimo havho sa Mudzulatshidulo wa Davhi ḽa Poḽotiki, Vhupileli na Tshireledzo ya SADC. Ofisi ya Muphuresidennde i ḓo davhidzana u ya phanḓa kha fhungo iḽi.7.  Square Kilometre Array (SKA)7.1. Khabinethe i ṭanganedza tswikelelo dza mveledziso ya ikonomi na matshilisandzo wanwaho kha vhubindudzi ho lumbamaho kha mveledziso ya matshilisano kha dzingu ḽa SKA ya Afrika Tshipembe. Zwitshavha zwa nga tsini na vhupo ha SKA zwi isa phanḍa na u vhuelwa nga kha thandela dza pfunzo na vhugudisi, vhubindudzi kha mabindu maṱuku na nyengedzeo ya zwikhala zwa mushumo.7.2. Muhasho wa Saintsi na Thekhinoḽodzhi, fhasi ha vhurangaphanḓa ha Minisṱa wa Saintsi na Thekhinoḽodzhi, Vho Naledi Pandor, u ḓo fara mbekanyamushumo ya u shela mulenzhe ha tshitshavha u pembelela zwo swikelelwaho na zwitshavha zwa tsini na Carnarvon, ngei Kapa Devhula u bva nga ḽa 16 u swika ḽa 19 Lara 2017.B. Tsheo dza Khabinethe8. Mivhigo ya mvelaphanḍa ya kushumele kwa kotara ya vhuvhili wa 2017/188.1. Khabinethe yo ḓivhadzwa nga ha mivhigo ya mvelaphanḓa ya kushumele kwa kotara ya vhuvhili wa 2017/18 (Fulwana u swika Khubvumedzi 2017) nga zwigwada zwoṱhe zwiṱanu. Hezwi ndi tshipiḓa tsha ṱholo na vhusedzulusi ho ṱanḓavhuwaho ha Mbekanyamushumo ya Nyito u bva kha Muhanga wa Maano a Themo ya Vhukati (MTSF) 2014 u swika 2019.8.2. Muhasho wa Vhupulani na Tsedzuluso na komiti dza Zwigwada zwa ofisi dza Minisṱa zwi ḓo tshimbidza miṱangano ya vhoramafhungo u amba nga ha mvelaphanḓa ya mivhigo iyi.8.3. GCIS i ḓo tshimbidza miṱangano ya vhoramafhungo na u anḓadza tshikeduḽu kha  www.gov.za nga tshifhinga tsho teaho.9. Nḓivhadzo kha vhurangeli ha u wana dziḓiresi na mushumo wa dziḓiresi9.1. Khabinethe yo nyeṭulelwa nga ha muvhigo wa mvelaphanḓa wa u thomiwa u shuma ha Khaṱhulo ya Khothe ya Ndayotewa ya u dzhenisa dziḓiresi kha mutevhe wa vhakhethi. Khabinethe yo livhuwa u tevhedzelwa ho fhelelaho kha mivhigo ya mvelaphanḓa lwa miṅwedzi ya rathi yo iswaho Khothe ya Ndayotewa.9.2. U swika zwino Khomishini ya Vhakhethi yo Ḓiimisaho (IEC), i tshi khou shumisana na maṅwe mazhendedzi a muvhuso, dzo swikelela tshivhalo tshi ṱoḓaho u swika 75% kha u kuvhanganya dziḓiresi dza vhakhethi. Khabinethe yo dovha ya nyeṱulelwa nga ha mbekanyamushumo yo pulanwaho nga SAPO u thusa avho vha si na dziḓiresi dza hayani.9.3. Khabinethe i khou takadzwa nga mvelaphanḓa ya mushumo wa tshumisano wo itwaho nga SAPO, IEC na maṅwe mazhendedzi a muvhuso kha mushumo wa thandela ya dziḓiresi.9.4. Khabinethe i isa phanḓa na u ita khuwelelo kha avho vha sa athu u ṋetshedza dziḓiresi dzavho ntswa uri vha ite nga u ralo kha vhege ya u ṅwaliswa vhakhethi nga Ṱhafamuhwe 2018.C. Mbekanyamushumo dzine dza khou ḓa10. Sesheni ya vhuṋa ya Khomishini ya Mashango mavhili Afrika Tshipembe na Botswana (BNC)10.1. Muphuresidennde Vho Zuma vha ḓo dala lwa tshiofisi uri vha shele mulenzhe na u thusa kha u rangaphanḓa Sesheni ya Vhuṋa ya Afrika Tshipembe na Botswana BNC ine ya ḓo farelwa ngei Gaborone, kha ḽa Botswana nga Ḽavhuṱanu, ḽa 17 Lara 2017.10.2. Afrika Tshipembe na Botswana a ṱangana ṅwaha muṅwe na muṅwe kha vhuimo ha Ṱhoho dza Mivhuso kha muhanga wa BNC wa u sedzulusa tshumisano ya mashango mavhili na u ambedzana nga ha mafhungo a dzangalelo ḽi fanaho.10.3. Mashango aya mavhili a ḓiphina nga vhushaka ha vhuṱama vhu itwaho nga ṱhumano ya mvelele na u dzulelana ha vhupo. A shumisana kha vhunzhi ha zwithu hu tshi katelwa, vhuendi, mbambadzo na vhubindudzi, mutakalo, zwa mupo na zwiṅwevho.10.4.  Afrika Tshipembe ndi ḽiṅwe ḽa vhafarani vhahulwane vha mbambadzo na Botswana, na khamphani dza tshivhalo dzi khou shuma kha shango iḽo.11. Madalo a Muphuresidennde wa Shango ḽa Angola11.1. Muphuresidennde Vho Zuma vha ḓo ṱanganedza Muhulisei, Muphuresidennde wa Riphabuḽiki ya Angola, Vho João Lourenço, kha Madalo a Shango a ḓivhazwakale a Afrika Tshipembe u bva nga ḽa 23 Lara 2017. Haya a ḓo vha a Madalo a u tou thoma a Shango kha shango ḽashu u bva tshe vha vhewa tshiduloni.11.2. Mashango aya mavhili a na vhuṱumani ha ḓivhazwakale u bva murahu nga maḓuvha a nndwa ya mbofholowo musi Angola ḽi tshi tikedza na u fha vhudzulo vhalwelambofholowo vha Afrika Tshipembe kha gammba dzo fhambanaho shangoni iḽo.11.3. Tshumisano ya mbambadzo na ikonomi vhukati ha aya mashango mavhili yo aluwa vhukuma, u swika kha vhuimo vhune Afrika Tshipembe ḽa vha mufarani muhulwanesa na Angola kha dzhango. Vhunzhi ha khamphani dza Afrika Tshipembe dzi khou ita zwa mabindu Angola kha sekithara dzo fhambanaho hu tshi katelwa tshumelo dza u fhaṱa, migodi, dzinnḓu, mavhengele, zwiḽiwa na zwinwiwa, dzihodela na vhumvumvusi, u bannga na nyalafho.Kha madalo avho, Muphuresidennde Vho Lourenço vha ḓo ṋetshedza na Ḽekitsha nga Ḽavhutanu, ḽa 24 Lara 2017 ngei OR Tambo Building kha ḽa Pretoria.12. Maḓuvha a 16 a Nyito12.1. Khabinethe i ḓibadekanya na maAfrika Tshipembe vhane vha khou dzhia maga a ulwa na u tambudzwa ha vhafumakadzi na vhana.12.2. Fulo ḽa Maḓuvha a 16 a Nyito ya u lwa na Khakhathi dzi itelwaho Vhafumakadzi na Vhana ḽi ḓo vha hone vhukati ha ḽa 25 Lara na ḽa 10 Nyendavhusiku 2017. Hoyu ndi ṅwaha wa vhu 19 wa fulo iḽi fhano Afrika Tshipembe na uri ḽi ḓo ya phanḓa fhasi ha thero: “Kha vha Mmbale: Ri Roṱhe ri Takulela Afrika Tshipembe Ḽi Si Na Dzikhakhathi Phanḓa”.”.12.3. Muphuresidennde Vho Zuma vha ḓo rwela ṱari fulo ḽa Maḓuvha a 16 a Nyito ngei Kapa Vhubvaḓuvha nga Mugivhela, wa ḽa 25 Lara 2017. Ḽi ḓo lumbama kha Nyambedzano na Lushaka dzine dza khou ya phanḓa, zwi ṱuṱuwedzaho vhathu uri vha ambe nga ha dwadze ḽa khakhathi dzo livhanaho na mbeu. Hezwi zwi ḓo rangelwa nga Ḓuvha ḽa Vhanna ḽa Dzitshakatshaka nga Swondaha, nga ḽa 19 Lara 2017, ine ya vha khuwelelo kha vhanna ya u shela mulenzhe kha u fhaṱa tshitshavha tsho tsireledzeaho tsha dovha tsha vhofhana.12.4. Muhasho wa Mveledziso ya Vhulamukanyi na Ndayotewa u ḓo tshimbidza fulo ḽa vhuvhili ḽa radio ya tshitshavha fhasi ha mutevhe waḽo wa Let’s Talk Justice, ḽi isaho tshumelo dza muvhuso kha vhathu nga u ṋetshedza vhathetshelesi tshikhala tsha u amba na vhaofisiri nga ha mafhungo mahulwane. U rwelwa ṱari ha Khothe ya Milandu ya Vhudzekani nga tshifhinga tsha fulo zwi ḓo dovha zwa vhona uri hu vhe na tswikelelo ya khwine kha sisiṱeme ya vhulamukanyi.12.5. Khabinethe i na fulufhelo ḽa uri nga u shumisana ri nga fhelisa u tambudzwa. Nga kha vhuḓidini ho ṱanganelaho ri nga ita nyito kha u thivhela u tambudzwa ngeno ri tshi khou vhona uri vhana na vhafumakadzi vho tsireledzea.12.6. Vhathu vhoṱhe vha Afrika Tshipembe vha ṱuṱuwedzwa uri vha ambare riboni tshena sa tshiga tsha mbofho ya u fhelisa dwadze iḽi kha tshitshavha tshashu.13. Ndugiselo dza Ḓuvha ḽa AIDS ḽa Ḽifhasi13.1. Khabinethe i ita khuwelelo kha zwitshavha zwoṭhe uri vha shele mulenzhe kha zwine zwa ḓo vha zwi tshi khou itiwa nga Ḽavhuṱanu ḽa Riboni Tswuku phanḓa ha Ḓuvha ḽa AIDS ḽa Ḽifhasi nga ḽa 1 Nyendavhusiku na u swika mafheloni a ṅwedzi. U ambara riboni tswuku ndi tshiga tsha vhuthihi kha vhuḓikumedzeli ha u lwa na HIV na AIDS.13.2. Ḓuvha ḽa AIDS ḽa Ḽifhasi ndi tshikhala tsha tshitshavha tshiṅwe na tshiṅwe uri tshi farane kha u lwisana na HIV, u sumbedza thikhedzo kha vhathu vhane vha khou tshila na HIV na u elelwa avho vho ri siaho. Vhuṱambo ha ṋaṅwaha vhu ḓo farwa fhasi ha thero: “Pfanelo Yanga ya u Ḓivha Tshiimo Tshanga, Thivhelo ndi Vhuḓifhinduleli Hanga”, zwine zwa ṱumana na thero ya ḽifhasi ya: “Pfanelo ya Mutakalo”.13.3. Hezwi zwi khwaṱhisedza u thoma u shuma ha Pulane ya Maano a Lushaka ya Afrika Tshipembe, ya HIV, Lufhiha na Malwadze a Pfukelaho nga Vhudzekani ya 2017 - 2022 (NSP), ine ya vha thikho ya mvelaphanḓa ya Afrika Tshipembe u ya kha u swikelela ndondola mutakalo ya ḽifhasi sa zwo sumbedzwaho kha NDP, i ṱuṱuwedzaho lushaka lu na mutakalo, lwo khwaṱhaho na u vha na ndinganyo.14. Vhege yo Lumbanaho ya Imbizo ya Lushaka14.1. Khabinethe i ita khuwelelo kha zwitshavha uri zwi ḓibadekanye kha u shela mulenzhe kha Vhege yo Lumbanaho ya Imbizo ya Lushaka ya vhusumbe, ine ya khou lavhelelwa u farwa u bva nga ḽa 27 Lara u swika 3 Nyendavhusiku 2017.14.2. Fhasi ha vhurangaphanḓa ha GCIS, luvhanḓe ulu lu ṱuṱuwedza ṱhanganelano ya nyito vhukati ha miraḓo ya Vhurangaphanḓa na zwitshavha. I khou vha hone nga tshifhinga tsha miṅwaha ya ḓana ya Vho Oliver Reginald Tambo, vhe vha ima na zwa ndinganyo ya mbeu. Nyito idzi dzo sedza kha thikhedzo ya fulo ḽa Maḓuvha a 16 a Nyito.14.3. Vhuṱambo vhu ḓḍo vhewa kha khaḽenda ya lushaka na kha webusaithi ya muvhuso (www.gov.za).D.  Milayotibe15. Khabinethe yo tendela u anḍadzwa ha nothisi uya nga khethekanyo 74(5) ya Ndayotewa ya Riphabuḽiki ya Afrika Tshipembe ya 1996. Ndivho yayo ndi u thoma maitele a nyambedzanokha lushaka na vundu zwi tshi itelwa u ita tshanduko kha mikaṋo ya vundu maelana na Masipala Wapo wa Matatiele wa Kapa Vhubvaḓuvha na vhuṅwe vhupo ha Ba Ga Mothibi ngei Devhula Vhukovhela.Maitele a u dovholola zwo teaho kha mikaṋo ya vundu a bva kha zwitshavha zwa vhuponi uvho vhane vha tama u pfuluselwa kha mavundu a nga tsini.E. Milaedza16. Khabinethe i fhululedza France sa ḽone shango ḽo nangwaho kha u vha ṋemuḍi wa Tshiphuga tsha Ḽifhasi tsha Rugby nga 2023 na u livhuwa vhurumelwa ha muvhuso, ho rangwaho phanḓa nga Mufarisa Muphuresidennde Vho Cyril Ramaphosa, Minisṱa wa Mitambo na Vhumvumvusi Vho Thulas Nxesina, Mbumbano ya Rugby ya Afrika Tshipembe, kha mushumo wo itwaho kha u alusa bidi ya Afrika Tshipembe kha u vha ṋemuḍi wa vhuṱambo uvhu.17. Khabinethe i fhululedza Minisṭa Vho Pandor, vhe vha pfufhiwa nga Pfufho ya  Mudededzi wa Nṭhesa. Pfufho iyo yo ṋetshedzwa Minisṱa Vho Pandor nga Tshantseḽa wa Yunivesithi ya Afrika Tshipembe, Muphuresidennde wa Kale Vho Thabo Mbeki.Pfufho ya Mudededzi wa Nṱhesa, iṅwe ya khethekanyo nṋa, i dzhiela nṱha u shela mulenzhe ha mudededzi wa nṱhesa muṅwe na muṅwe we a vha makone kha u bveledza u funza, u guda, mveledziso ya zwikili na tsedzuluso kha mabuḓo ane vha vha vhomakone.18. Khabinethe i khoḍa mushumo wo itwaho nga South African Astronomical Observatory, une wa vha tshipiḓa tsha Tsedzuluso ya Engele yo Ṱanḓavhuwaho kha khontsothiamu ya Dzipuḽanethe kha vhazwimi vha puḽanethe vhe vha tumbula puḽanethe tharu ntswa.19. Khabinethe i fhululedza vho shelaho mulenzhe na vhawini vha   Pfufho dza Govan Mbeki dza 2017, dzi hulisaho avho vha re kha sekithara ya u fhaṱa vhe vha konesa kha u ṋetshedza dzinnḓu. Pfufho idzi dzi ḓa musi shango ḽi tshi khou isa phanḓa na u pembelela nḓisedzo ya nnḓu dzi fhiraho 4.6 miḽioni na u dovha u dzi fhiwa nga mahala u bva nga 1994.20. Khabinethe i livhisa ndivhuwo kha nyito dza vhuhaga nga vha tshumelo ya shishi, vhavhudzimamulilo na vhomaḓilonga vhe vha thusa kha u lwa na mililo ya zwenezwino ngei Kapa Vhukovhela. Mbudziso:Vho Phumla Williams – Mufarela Mulanguli Guṱe (GCIS)Luṭingo: 083 501 0139"
"Tshiṱatamennde tsha Muṱangano wa Khabinethe wa Ḽavhuraru, ḽa 6 Nyendavhusiku 2017",7 Dec 2017,https://www.gov.za/speeches/statement-cabinet-meeting-wednesday-6-december-2017-7-dec-2017-0000,https://www.gov.za/ve/speeches/statement-cabinet-meeting-wednesday-6-december-2017-7-dec-2017-0000,"Khabinethe yo ṱangana kha muṱangano wayo wa u fhedza wa 2017 ngei Union Buildings kha ḽa Pretoria.A. Tsheo dza Khabinethe1. Khabinethe yo tendela u thomiwa ha Maano a Sekithara ya Vhuendelamashango ha Lushaka (NTSS) a 2016-2026. NTSS yo tewa kha thikho dza maano maṱanu, dzine dza vha zwa thengiso, u tshimbidzwa ha ndeludzo ya tswikelelo ya vhuendelamashango, u khwaṱhisa tshenzhemo ya vhaeni, ndango ya vhuyo na mbuelo dzo ṱanḓavhuwaho. Ḽiṅwalo ḽo fhelelaho ḽi kho wanala kha webusaithi ya Muhasho wa Vhuendelamashango: www.tourism.gov.za2. Khabinethe yo tendela muhanga kha u thomiwa ha Khamphani ya Nethiweke ya Burodibennde ya Lushaka. I ḓo vhumbwa u bva kha vhushumisani ha Sentech na Broadband Infraco. Hezwi zwi ḓo tshimbidza u rwelwaṱari ha zwipiḓa zwi tikedzanaho nga nḓila ya tshumisano na u sika vhugwena ha burodibennde ya lushaka.3. Khabinethe yo tendela Muvhigo wa u Thoma wa Mvelaphanḓa ya Ṅwaha nga Ṅwaha kha u Thomiwa ha Nḓivhadzamulayotibe kha Pfanelo dza Vhathu vha na Vhuholefhali (WPRPD). Muvhigo u katela themo ya u bva ḽa 1 Phando u swika ḽa 31 Nyendavhusiku 2016.Muvhigo u ṋetshedza ngaganyo ya maimo a nṱha a nḓila ine mihasho ya muvhuso yo no thoma u lugisa matshimbidzele a mbekanyamaitele dza WPRPD kha sisiṱeme ya kupulanele, mugaganyagwama na nḓisedzo ya tshumelo na sisiṱeme dza u vhiga.4. Khabinethe yo tendela u anḓadzwa ha Muhanga wa Mbekanyamaitele ya Maano a Vhuholefhali wa Pfunzo ya Nṱha na Sisiṱeme ya Vhupfumbudzi uri tshitshavha tshi bvise vhupfiwa.5. Khabinethe yo nyeṱulelwa nga ha mvelelo dza Tsedzuluso dza Mbekanyamushumo ya Nzudzanyululo ya Dzithekhisi dzo itwaho u bva nga Lara 2015 u swika Khubvumedzi 2016. Mbekanyamushumo iyi ndi tshipiḓa tsha Maano a Vhuendi ha Tshitshavha o ṱanḓavhuwaho, ane ndivho yao ha vha u ṋetshedza tsireledzo yo ṱanganelaho na sisiṱeme yo fanelaho ya vhuendi Afrika Tshipembe.Khabinethe yo tendela uri nyengedzeo kha vhuvhudzisi na mushumo zwi tea u itiwa na mihasho yo teaho phanḓa ha musi Muhasho wa Vhuendi wa Lushaka u tshi shumisa maitele o vusuluswaho.6. Khabinethe yo tendela u bviselwa tshitshavhani ha khanḓiso ya vhumalo ya Zwisumbi zwa Mveledziso (2016). Muvhigo wa Zwisumbi zwa Mveledziso wo sedza kha mveledziso ya Afrika Tshipembe u bva tshe demokirasi ya vha hone na u ṱola u thomiwa ha Pulane ya Mveledziso ya Lushaka: Bono 2030.7. Khabinethe yo tendela maga a u khwaṱhisa ndango ya ndaṱiso ya vhashumi vha muvhusoni maelana na vhaofisiri vhane vha ita zwa mabindu na zwiimiswa zwa muvhuso. I ṋea maaanḓa Ndangulo dza Tshumelo ya Tshitshavha dza 2016, dzi hanelaho vhashumi vha muvhuso uri vha ite zwa mabindu na Muvhuso. U bva nga 1 Ṱhafamuhwe, Vhufaragwama ha Lushaka, hu tshi tikedzwa nga Muhasho wa Tshumelo ya Muvhuso na Ndaulo (DPSA), zwi ḓo ṱola u ṅwaliswa hoṱhe hu itwaho kha inthanethe kha Central Supplier Database (CSD) i tshi vhambedzwa na Sisiṱeme ya Persal.8. Khabinethe yo tendela Ndangulo Ntswa ya Kushumele na Mveledziso ya Sisiṱeme kha Ṱhoho dza Mihasho, zwine zwa tou sumbedzisa zwavhuḓi vhuṱumani vhukati ha kushumele kwa muthu na dzangano. I ḓo thoma u shuma nga ḽa 1 Lambamai 2018.9. Khabinethe yo tendela u thomiwa na u shumiswa ha Muhanga wa Tshikimu tsha Tshumelo ya Tshitshavha ya u Thola Matshudeni vho Ṱhaphudzaho Pfunzo. Hezwi ndi tshipiḓa tsha mbekanyamushumo ya mveledziso ya kha Tshumelo dza Tshitshavha ya u kunga matshudeni vho fhedzaho pfunzo dza nṱha vha na vhukoni kha Tshumelo dza Tshitshavha.Muhanga u katela u vhetshela thungo masheleni a poso iṅwe na iṅwe i si na muthu kha mihasho hu u itela u thola matshudeni  vho fhedzaho pfunzo dza nṱha kha mishumo i si na vhathu vhanzhi. Minisiṱa wa Tshumelo ya Muvhuso na Ndaulo vha ḓo dovha vha livhanya muhanga uyu na Mbekanyamushumo ya Tshumelo dza Mishumo ya Vhaswa.10. Khabinethe yo tendela u anḓadzwa ha Nothisi dzi tevhelaho kha Gazete ya Muvhuso zwi tshi elana na Vhuḓiimeleli vhu Pfadzaho ha Mannḓalanga a Maga a Mulayo Dzikhothe, zwo sedzaho kha u engedza tswikelelo ya vhulamukanyi kha vhupo ha mahayani he ha vha ho tsikeledzea na u sa wana tshumelo.  Maitele a ya a mveledziso a kha zwiṱiriki zwa madzhisiṱirata ngei Free State na Kapa Devhula, na u bviswa ha zwiṅwe Zwiṱiriki zwa Madzhisiṱirata kha Khethekanyo ya Khothe Khulwane ya Gauteng uri zwi ye fhasi ha Khethekanyo ya Khothe Khulwane ya Devhula Vhukovhela.11. Khabinethe yo tendela Ndaulo kha Ndayo ya Vhupfumedzani u ya nga Mulayo wa Tsireledzo ya Vhubindundzi, wa 2015 (Mulayo wa vhu 22 wa 2015). Mulayo uyu wo sedza kha mubindudzi ane a sa tendelane na ḽiga ḽo dzhiiwaho nga muvhuso kha zwa vhubindudzi, uri a ise khumbelo kha Muhasho wa Mbambadzo na Nḓowetshumo (the dti) uri u dzhenelele nga kha maitele a khonadzeo ya vhupfumedzani.12. Khabinethe yo tendela u dzudzanywa na u tshimbidzwa ha khonfarentsi dzi tevhelaho:Khonfarentsi ya Vhuvhudzisi ha Mbekanyamushumo ya Vhashumi vha Mveledziso ya Tshitshavha ya Muvhuso ya 2018 nga DPSA.  Khonfarentsi ya Ṅwaha nga Ṅwaha ya vhu23 ya Dzangano ḽa Dzitshakatshaka ḽa Vhatshutshisi, ine ya ḓo tshimbidzwa nga Manḓalanga a Vhutshutshisi ha Lushaka ngei Durban nga Khubvumedzi 2018.Foramu ya Saintsi ya Ḽifhasi ya Afrika Tshipembe ya 2021. Muhasho wa Saintsi na Thekhinoḽodzhi u ḓo kwamana na Komiti i Tshimbidzaho Foramu ya Saintsi ya Ḽifhasi u itela khonadzeo ya u tshimbidzwa ha mushumo uyu.Mufhindulano wa Maimo a Nṱha wa Mbumbano ya Afrika (AU) wa 2017, une wa ḓo tshimbidzwa nga DPSA u bva nga ḽa 6 u swika ḽa 8 Nyendavhusiku 2017.    13. Khabinethe yo tendela miolo na vhakuvhanganyi vha tshihumbudzo na serisi ya khoini ya phaḓaladzo uri i bviswe nga 2018.Dizaini dza khoini, na nḓivhiso dzayo zwi ḓo ganḓiswa kha Gazete ya Muvhuso:  2018 2oz, 22-carat gold ya Krugerrand;2018 24-carat gold ya serisi dza khoini ya Natura (U vuwa ha dainasoso – Archosauria);2018 24-carat gold ya ya serisi dza khoini ya R1 (RZwikokovhi zwa Afrika Tshipembe – tshibode tsha mulomo wa pharoti);2018 bi-metal ya khoini ya R5 i phaḓaladzwaho (Senthenari ya Vho Nelson Mandela);2018 24-carat gold na sterling-silver ya serisi dza khoini ya Protea  (Vhutshilo ha Muthu a ḓivhiwaho ḽifhasini – Vho Nelson Mandela);2018 sterling-silver R2 Crown na 2 ½ ya serisi dzaTickey (Zwitumbulwa zwa Afrika Tshipembe – Computed Tomography); na2018 serisi dza khoini yo fhelaho ya muvhala wa silivhere (Zwiṋoni na Maluvha a Waterberg Biosphere Reserve).B. Mafhungo  a Vhuponi14. Mvelelo dza Zwibveledzwa GuṱeKhabinethe i khou takadzwa nga nyaluwo ya ikonomi ya Afrika Tshipembe yo aluwaho nga phesenthe mbili kha kotara ya vhuraru ya 2017, u bva kha 2.8% yo sedzululelwaho nṱha kha kotara ya vhuvhili. Kushumele ku fhiraho kwo lavhelelwaho kwo vha hone nga kha nyaluwo yo khwaṱhaho i yaho phanḓa kha sekithara ya vhulimi, ine yo engedzea nga phesenthe dza phoindi dza 0.9 kha nyaluwo yoṱhe yo katelaho ya 44.2% ya nyaluwo ya kotara nga kotara.    Kushumele kwo khwaṱhaho kha zwa vhulimi, kwe kwa ita uri hu vhe na nyaluwo yo dziaho kha kotara tharu nga u tevhekana, kwo vhangwa nga u vha hone ha zwibveledzwa zwinzhi zwa zwiliṅwa (sa mavhele) kha vhupo vhu naho mvula tshilimo na zwibvelezwa zwa maḓaka. Zwa migodi na vhubveledzi na zwone zwo shela mulenzhe kha nyaluwo yo rekhodwaho, he zwa migodi na zwa u bvisa matombo zwa khou engedzea nga 6.6% na u shela mulenzhe  kha nyaluwo nga phoindi dza phesenthe dza  0.5.Sekithara ya muḓagasi yo vha yo salelesa murahu, yo tsa nga 5.5%. Nyaluwo kha tshumiso ya hayani ya 2.6% yo vhangwa nga mannḓa nga u shumiswa ha zwishumiswa zwihulwane zwa nḓuni, zwe zwa ita phoindi dza phesenthe  dza 1.6 kha nyengedzo ya 2.6%. Nyaluwo i fhiraho yo lavhelelwaho na tsedzuluso ya nṱha kha mvelelo dza nyaluwo ya kotara ya vhuvhilli zwi amba uri nyaluwo i nga swika kha 0.9% nga 2017.Hezwi zwi nṱha nga 0.7% ye ya lavhelelwa nga tshifhinga tsha Tshiṱatamennde tsha Mbekanyamaitele ya Mugaganyagwama wa Themo ya Vhukati. Muvhuso u khou tea u vhona uri kualutshele ukwu ku dzule kwo rali nga u isa phanḓa na u shumisa maga a 14 a u engedza fulufhelo ḽi fhaṱaho kha u khwinisa fulufhelo ḽa murengi na uri zwi nga vhuedzedza fulufhelo ḽa mabindu.15. Tshiimiswa tsha InvestSA tsha ThusoKhabinethe i ṱanganedza u rwelwaṱari ha Tshiimiswa tsha InvestSA tsha Thuso ngei KwaZulu-Natal nga Muphuresidennde Vho Jacob Zuma sa tshipiḓa tsha vhuḓidini ha u khwinisa ndeludzo ya mabindu Afrika Tshipembe. Hetshi ndi Tshiimiswa tsha Thuso tsha vhuraru tshine tsha khou rwelwatari kha shango. Ndivho yatsho ndi u sika mupo u vhuedzaho nga u ṋetshedza fhethu hu re vhukati kha vhabindudzi uri vha wane tshumelo dzoṱhe u ṱavhanyisa thandela na u fhungudza zwithivheli musi hu tshi thomiwa bindu.16. Vhushaka ha Afrika Tshipembe na AngolaKhabinethe i ṱanganedza thendelano yo sainwaho nga musi wa Madalo a Tshiofisi Afrika Tshipembe nga Muphuresidennde wa Angola Vho João Manuel Gonçalves Lourenço. Ho sainwa thendelano dzi tevhelaho: Memorandamu wa u Pfesesa (MoU) kha u vhumbiwa ha Khomishini ya Ofisi ya Muphuresidennde ya Mashango Mavhili, MoU kha Tshumisano ya Sia ḽa Mupo, u Shumiswa ha Ndededzo dza waiva ya visa, Phurothokhoḽo kha Tshumisano ya Mapholisa na Thendelano kha Thikhedzo ya Vhulangi ha Ṱhanganelo kha Mafhungo a Mithelo.17. Samithi ya Vhuṱanu ya Mbumbano ya AU-Europe (EU)Khabinethe i ṱanganedza mvelelo dza Samithi ya Vhuṱanu ya AU-EU. Samithi yo ḓisa tshikhala kha Afrika Tshipembe tsha u engedza ikonomi ya maano na vhushaka ha vhudipuḽomati nga kha vhudzheneleli ho fhambanaho kha samithi na vhuṅwe vhuṱambo ha nga thungo vhu ngaho Foramu ya Bindu na Samithi ya Vhaswa, yo sedza kha nyaluwo ya ikonomi i katelaho, u tholwa ha vhaswa na vhubindudzi.18. Mbambadzo ya phuli dza ṱhunḓu dza AfrikaKhabinethe i ḓibadekanya na tshitshavha tsha dzitshakatshaka kha u lwa na mivhigo ya u rengiswa ha dziṱhunḓu ngei Libya sa dziphuli. Zwiito zwo ralo zwa tshiṱuhu a zwi tshimbilelani na AU, na zwishumiswa zwo teaho zwa Afrika na zwa dzitshakatshaka, hu tshi katelwa Thendelanonzwiwa ya Afrika nga ha Pfanelo dza Muthu na Vhathu.Khabinethe i ṱanganedza nḓivhadzo nga manḓalanga ya uri vha ḓo dzudzanya tshiimiswa tsha zwiendedzi na u ṱuwiswa ha tshavhi na dziṱhunḓu ngei Tripoli vhane vha ṱoḓa tsireledzo ya dzitshakatshaka19. U phaḓalala ha ListeriosisKhabinethe i ita khumbelo kha vhathu vhoṱhe uri vha dzhie tsirakhombo ya ndeme – u fana na u ṱamba zwanḓa phanḓa ha musi vha tshi lugisa zwiḽiwa na u litsha u ḽa zwiḽiwa zwi songo bikiwaho kana zwi songo vhibvaho – u itela u fhelisa u phaḓalala ha Listeriosis, ngeno tsedzuluso dzi tshi khou ya phanḓa dza u wanulusa tshiko tsha tshitzhili itshi.Vhulwadze uvhu vhu vhangwa nga tshitzhili tshi bvaho mavuni, maḓini, mirohoni na kha zwibveledzwa zwa mafhi zwi songo vhewaho ḓuvhani u vhulaya zwitshili, zwi nga ḓisa tsumbadwadze dzi ngaho mukhushwane na u shuluwa. Vhu ya alafhea nga u shumisa anthibayothiki, arali ho ṱavhanya ha wanala.Khabinethe i ita khuwelelo kha maAfrika Tshipembe uri vha ise phanḓa na u vhulunga maḓi vhunga shango ḽi tshi kha ḓi vha gomeleloni. Naho mvula dzi tshi khou na zwa zwino, ḽeveḽe dza madamu dzi khou ya phanḓa na u tsela fhasi.  Hezwi zwi khou vhangwa nga themparetsha dzire nṱha na uri ari athu vha na mvula dza mibvumbi.Khabinethe i khou ṱuṱuwedzwa nga nyambedzano dza mvelaphanḓa na mimasipala i na zwikolodo zwihulwane u itela u wana thandululo ya tshikolodo tsha masipala.C. Milayotibe20. Khabinethe yo tendela u ṋetshedzwa ha Milayotube i tevhelaho Phalamendeni.20.1. Mulayotibe wa Khwaṱhisedzo ya Tsikhedzo ya Matshilisano wa 2017.Mulayotibe u ṋetshedza mbuyelo dzo khwiniswaho maelana na magavhelo a thikhedzo ya vhana vha si naho vhabebi na vha kundelwaho, hu tshi katelwa avho vhane vha dzula kha miṱa i ṱhogomelwaho nga vhana.20.2. Mulayotibe wa Vhashumanaho na zwa Ndaka wa 2017Mulayotibe u fhelisa Mulayo wa zwino wa Zwa Zhendedzi ḽa Estate, wa 1976 (Mulayo wa vhu112 wa 1976). U ḓisa khonadzeo ya ndaulo ya mupo u engedza zwiito zwa ikonomi kha nḓowetshumo ya real estate ngeno u tshi khou tandulula ṱhoḓea ya u vhona uri hu na tshanduko kha sekithara.20.3. Mulayotibe wa Khwinisedzo ya Muhanga wa Ndalukanyo dza Lushaka wa  2016Mulayotibe u khwaṱhisedza Mulayo wa Muhanga wa Ndalukanyo dza Lushaka wa zwino, wa 2008 (Mulayo a vhu67 wa 2008). U ḓisa maga a u sedzana na mafhungo a u shanda zwo ambiwaho na u sumbedzisa masiandoitwa kha vhathu vhane vha netshedza ndalukanyo dzavho dzi si dzone kana madzangano ane a bveledza ndalukanyo dzi si dza vhukuma.20.4. Mulayotibe wa Vhutshinyi ha Dzitshakatshaka wa 2017Mulayotibe u ṋetshedza muhanga wo khwiniswaho wa vhusimamulayo u sedzanaho na vhutshinyi ha dzitshakatshaka ho itwaho Afrika Tshipembe na u mona na mikano yashu. U dovha wa ṋetshedza tsireledzo yo khwiniswaho na vhulamukanyi kha zwipondwa zwa vhutshinyi ha dzitshakatshaka.D. Milaedza21. Khabinethe yo fhululedza:21.1. Muphuresidennde Vho Uhuru Kenyatta kha u rwelwaṱari havho sa Muphuresidennde wa Riphabuḽiki ya Kenya na themo yavho ya vhuvhili kha muvhuso. Khabinethe i sedza phanḓa kha u fhaṱa vhushaka ho khwaṱhaho vhu takadzaho vhukati ha mashango aya mavhili.21.2. Muphuresidennde Vho Emmerson Dambudzo Mnangagwa kha u rwelwaṱari havho sa Muphuresidennde wa Riphabuḽiki ya Zimbabwe. Khabinethe i sedza phanḓa kha vhushaka ha tshumisano vhu yaho phanḓa na Muvhuso wa Zimbabwe.21.3. Vho Major Seitebatso Pearl Block kha u wina Pfufho ya Ṅwaha ya United Nations (UN) Military Gender Advocate. Pfufho iyi ndi ya vhuḓiimiseli na vhuḓidini ha muthu a ḓisaho mulalo kha u alusa ndaulo kha Thandululo ya Khoro ya Vhutsireledzi ya UN 1325, i itaho khuwelelo kha vhoṱhe vha lwaho kha u tsireledza vhafumakadzi na vhasidzana kha khakhathi dza vhudzekani na dzo livhanaho na mbeu.21.4. Ladysmith Black Mambazo, vhe vha nangiwa luvhili kha Pfufho dza Grammy dza 2018. Ya u thoma ndi ya tshitenwa tsha Alibamu ya Muzika wa Nṱhesa kha Ḽifhasi ya aḽibamu yavho ya Shaka Zulu Revisited: 30th Anniversary Celebration, ya vhuvhili kha tshiteṅwa tsha Alibamu ya Vhana ya Nṱhesa  ya Nyimbo dza Mulalo na Lufuno kha Vhana na Vhabebi u mona na Ḽifhasi. Pfufho dza Grammy dzi ḓo vha hone nga ḽa 28 Phando 2018.21.5. Vho Chad Le Clos, kha u vha mubammbeli wa munna wa u thoma u wina dzithaitili dza serisi nṋa dza Tshiphuga tsha Ḽifhasi tsha u Bambela tsha FINA. Ri ḓihudza nga tswikelelo yavho na u vha na fulufhelo ḽa uri vha ḓo isa phanḓa na u imela Afrika Tshipembe nga vhukoni ha nṱhesa.21.6. SuperSport United, kha u swikelela makhaulatshele a Tshiphuga tsha Khonfiderationi ya Bola ya Milenzhe ya Afrika.21.7. Miss South Africa, Demi-Leigh Nel-Peters, kha u ambadzwa khare ya Miss Universe kha muṱaṱisano wa lunako wa vhu66 ho farelwaho United States of America zwenezwino.21.8. Vho Dokotela Nkosazana Dlamini-Zuma, vhe vha pfufhiwa Pfufho ya Lifetime Achievement nga Foramu ya Vhafumakadzi ya Ḽifhasi ya Vharangaphanḓa vha Polotiki.22. Khabinethe i livhisa ndiliso kha:22.1. Muvhuso na vhathu vha Egipita zwi tshi tevhela u ṱhaselwa nga matherorisi kha mosque wa Sinai Peninsula zwo siyaho ho vhulawa vhathu vha fhiraho 300 na vhaṅwe vha tshivhalo vho huvhalaho. Khabinethe i lwisana na u ṱhaselwa uhu hu sa ḓivhaleiho kha vhathu vha si na mulandu.22.2. Muvhuso na vhathu vha Nigeria zwi tshi tevhela bomo ya u ḓivhulaha nga ḽa 21 Lara 2017 yo vhulayaho vhathu vha fhiraho 50 na u huvhadza vhaṅwe vhanzhi. Khabiinethe i dovholola tsatsaladzo yayo i re na vhungoho i sa dzinginyei kha maitele a vhutherorisi na dzikhakhathi dzo kalulaho.22.3. Muṱa na khonani dza Dokotela Vho Mochubela ‘Wesi’ Seekoe, mulwela mbofholowo wa kale na Muambasada wa Afrika Tshipembe kha Feḓeresheni ya Russia. Vho shumela shango lwa nṱhesa sa Muambasada wa Afrika Tshipembe ngei Russia na musi vha Mudzulatshidulo wa Koporasi ya Fulufulu ḽa Nyukiḽia Afrika Tshipembe. Muphuresidennde Vho Zuma vho bula uri vha itelwe Mbulungo ya Tshiofisi yo Khetheaho ya Vundu.22.4. Muṱa na khonani dza Mulwela mbofholowo na mufariwa wa kale wa Robben Island, Vho Eddie Daniels, vho ri sia zwenezwino. Vha ḓo elelwa kha vhuḓikumedzeli havho ha u sa humbulela vhone vhaṋe fhedzi na tshumelo yavho kha vhathu vha Afrika Tshipembe.22.5. Muṱa na khonani dza Minisṱa wa Vhupileli na Vhalwela Mbofholowo vha Kale, Vho Nosiviwe Mapisa-Nqakula, kha u ṱuwa shangoni ha khotsi avho, Vho Douglas Mapisa. Vho lovhela Sibadela tsha Cecilia Makiwane ngei East London, kha ḽa Kapa Vhubvaḓuvha vha na miṅwaha ya 96.E. Mbekanyamushumo Dzine Dza Khou Ḓa23. U elelwa ha Senthenari ya Vho Nelson MandelaKhabinethe i ḓibadekanya na maAfrika Tshipembe kha u elewa anivesari ya vhuṋa ya u ṱuwa shangoni ha Vho Nelson Mandela nga ḽa 5 Nyendavhusiku 2013. Nga 2018 shango ḽi ḓo swaya senthenari ya vhutshilo ha Vho Mandela na uri maAfrika Tshipembe vhoṱhe vha ṱuṱwedzwa u vha tshipiḓa tsha u pembela ha ṅwaha woṱhe musi ri tshi khou livhuwa na u elelwa muṅwe wa vharwa vhahulwanesa vha Afrika.Khabinethe i livhuwa maAfrika Tshipembe vhoṱhe kha u shela mulenzhe kha vhuṱambo ho fhambanaho ha u elelwa Vho OR Tambo na uri hu khou lavhelelwa uri vhathu vha shele mulenzhe nga nḓila i fanaho na yeneyi musi ri tshi elelwa Muphuresidennde wa u thoma u khethwa lwa tshidemokirasi Afrika Tshipembe Vho Madiba.24. Maduvha a MadakaloKhabinethe i tamela maAfrika Tshipembe vhoṱhe maḓuvha a madakalo avhuḓi na o tsireledzeaho. Ri ita khuwelelo kha avho vhoṱhe vhane vha ḓo vha vha tshi khou enda uri vha vhone uri goloi dzavho dzo lugela u tshimbila badani. Vhashumisi vhoṱhe vha bada, vhareili na vhaendangaṋayo vha tea u tevhedza milayo ya badani.Minisiṱa wa Vhuendi, Vho Joe Maswanganyi, vho rwelaṱari fulo ḽa Arrive Alive ngei Bela-Bela, kha ḽa Limpopo nga ḽa 5 Nyendavhusiku. SAPS i khou thoma fulo ḽayo u mona na shango ḽa uri maḓuvha a madakalo avhe o tsireledzeaho na uri roṱhe ri vhe na vhuḓifhinduleli ha u tikedza SAPS nga u tevhedza mulayo na u ḓifara zwavhuḓi.Muhasho wa Zwa Muno u ḓo ḓivhadza pulane dzawo dza maḓuvha a madakalo dza 2017/18 mikanoni ya Afrika Tshipembe. Hezwi zwi khou itelwa uri hu vhe na ndango yavhuḓi ya u enda ha vhathu na thundu dzi bvaho na u dzhena Afrika Tshipembe kha tshifhinga itshi tsha shishi.Ri dovha ra ita khumbelo kha vhabebi na vhaunḓi uri vha songo sia vhana hu si na muthu o vha lindaho vhu nga ri tshi tea u londota vhana vhashu tshifhinga tshoṱhe.Khabinethe yo takadzwa nga Milingo ya Maṱiriki yo khunyelelaho hu si na khakhathi khulwane na u tamela mashudu kiḽasi ya 2017 musi vha tshe vho lindela mvelelo dzavho dza mafhelo a ṅwaha.F. U TholwaU tholwa ho itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.25. Vho Ilise Karg sa muimeli wa dti kha Khoro ya Vhutsivhudzi tsha Lushaka kha tshanduko ya Mveledziso.26. Bodo ya Trustees kha Tshikwama tsha Manḓafhadzo ya Lushaka:26.1. Vho Nonkqubela Helen Maliza;26.2. Vho Lerato Cynthia Molefe;26.3. Vho Nthabiseng Mateboho Moleko;26.4. Vho Ernest Kwinda; na26.5. Vho Sipho Zikode (muimeleli wa dti).27. Vho Sandile Mkhize, sa Muofisiri Muhulwane (CEO) wa Magalies Water.28. Vho Wiseman Mkhize, sa muraḓo wa Bodo wa tshiimiswa tsha Ndangulo ya  Fulufulu tsha Lushaka tsha Afrika Tshipembe.29. Vho Phakamani Buthelezi, sa CEO wa Overberg Water.30. Advokheithi Vho Samuel Vukela, sa Mulanguli Gute (DG) wa Muhasho wa Mishumo ya Muvhuso.31. Vho Brenda Sibeko, sa Mufarisa DG (DDG) wa Vhutsireledzi ho Fhelelaho ha Matshilisano kha Muhasho wa Mveledziso ya Matshilisano.32. Vho Zephania Nhleko, sa DDG wa Tshumisano na Pulane ya Ikonomi kha Muhasho wa Mveledziso ya Ikonomi.33. Vho Mandla Victor Ngcobo, sa DDG: Muofisiri Muhulwane wa Mafhungo a Muvhuso kha DPSA.Mbudziso:Vho Phumla Williams – Mufarela Mulanguli Guṱe (GCIS)Lutingo: 083 501 0139"
Tshitatamende tsha Muṱangano wa Khabinethe wa ḽa 28 Luhuhi 2018,1 Mar 2018,https://www.gov.za/speeches/statement-cabinet-meeting-28-february-2018-1-mar-2018-0000,https://www.gov.za/ve/speeches/statement-cabinet-meeting-28-february-2018-1-mar-2018-0000,"Khabinethe yo ṱangana nga Ḽavhuraru ḽa 28 Luhuhi 2018, ngei Tuynhuys Kapa Vhukovhela.A. Mafhungo a Zwino kha Shango1. Tshipitshi tsha Mugaganyagwama wa Lushaka1.1. Khabinethe i ṱanganedza fulufhelo ḽihulwane vhukuma ḽo sumbedziswaho kha Mugaganyagwama wa Lushaka wa 2018 we wa ḓo ṋetshedzwa Phalamenndeni, Kapa Vhukovhela vhege yo fhiraho. Kha muya wa zwino wo kavhaho  lushaka lwashu lwavhuḓi,  Khabinethe i khou humbela MaAfrika Tshipembe vhoṱhe uri vha farisane na muvhuso kha u alusa ikonomi yashu na u sika mishumo ine ya khou ṱoḓea vhukuma.1.2. Phungudzo kha masheleni a shumiswaho a R85 biḽioni kha miṅwaha miraru i ḓaho i sumbedzisa vhuḓiimiseli ha muvhuso kha khuvhanganyo ya masheleni na mukovho wa tshomedzo nga vhuṱali u itela u alusa ikonomi.1.3. Maga o ḓivhadzwaho a u fhungudza luvhilo lwa u hudza tshikolodo na u kona u langa ṱhahelelo kha mugaganyagwama a khwinisa muhanga wa zwa masheleni vhukuma na u ṋea MaAfrika Tshipembe fulufhelo kha vhumatshelo ha ikonomi yashu. 1.4. Khabinethe yo ḓiimisela tshoṱhe uri vhudzheneleli vhu ḓo vhonala kha nyaluwo ya ikonomi yashu, u khwaṱhisa vhuimo ha ikonomi na u tsireledza tshiimo tsha gireidi ya vhubindudzi.1.5. Mugaganyagwama wa Lushaka wa 2018 u tikedza vhashai tshitshavhani tsha hashu nga kha mbekanyamushumo dza thikhedzo ya matshilisano yo katelaho na pfunzo ya nṱha ya mahala kha matshudeni vha bvaho kha miṱa i shayaho.1.6. Sa phindulo ya mbilaelo ye ya sumbedziswa nga ha u gonyiswa ha Muthelo wa VAT we wa dzinginywa, Khabinethe i khou humbula u engedza mutevhe wa thundu dza ndeme dzine dzi sa vhe na muthelo wa VAT.2. Senthenari ya Vho Nelson Mandela2.1. Khabinethe i ḓibaḓekanya na Muphuresidennde Vho Cyril Ramaphosa kha khuwelelo yavho kha MaAfrika Tshipembe ya u khwaṱhisedza vhuḓiimiseli vhu fanaho ha u shumela vhathu musi ri tshi khou bvela phanḓa na u pembelela senthenari ya mabebo a Muphuresidennde wa kale Vho Nelson Mandela. Vho Madiba ndi Muphuresidennde wa u tou thoma wa Afrika Tshipembe ḽa Dimokirasi nahone vho vha vha tshi ḓo fara miṅwaha ya 100 nga ḽa 18 Fulwana 2018. 2.2. Vho Madiba ndi murangaphanḓa muhulwane wa ḽifhasi vha ṱhomphiwaho ḽifhasini ḽoṱhe sa Ngweṋa ya Pfanelo dza Vhathu, vha si na tshiṱalula na u sa khethulula nga mbeu. Vho ita mushumo muhulwane vhukuma kha u vhumba vhuthihi ha MaAfrika Tshipembe, na u ṱuṱuwedza vhuthihi ha dimokirasi u mona na Afrika khathihi na ḽifhasi.2.3. Vhuṱambo ha u thoma ha u pembelela senthinari ya Vho Nelson Mandela ho vha hone nga tshifhinga tsha Samithi ya Mbumbano ya Afrika ngei Addis Ababa, Ethiopia nga ṅwedzi wa Phando 2018. Vhuṱambo ho vhalaho vhu ḓo fariwa u mona na shango kha ṅwaha uno ho sedza kha vhutshilo ha Vho Tata Madiba.2.4. Khabinethe i khou ramba MaAfrika Tshipembe vhoṱhe u ṱanganela kha u pembelela senthinari mishumoni yavho, zwikoloni, kerekeni na kha madzangano a tshitshavha. I khou ramba muṅwe na muṅwe washu u  edza mikhwa ya ndeme ya Vho Nelson Mandela nga u shuma nga maitele ashu u fhaṱa shango ḽo pfumaho, ḽo faranaho, ḽi si na tshiṱalula nahone  ḽi si na khethululo nga mbeu.2.5. Shango ḽi dovha hafhu ḽa pembelela senthinari ya muṅwe wa vhananyana vhahulwane vhukuma vha mavu a Afrika Vho Mama Albertina Sisulu, vhe vha kumedzela vhutshilo havho kha u lwela mbofholowo ya vhafumakadzi na mbofholowo ya Afrika Tshipembe. Kha muṱangano wayo u tevhelaho, Khabinethe i ḓo sumbedzisa mbekanyamushumo ya u pembelela Senthinari ya Vho Mama Albertina Sisulu.3. Gomelelo3.1. Khabinethe i livhuwa u shuma nga maanḓa ha Komiti ya Minista dza Tshivhalo nga ha Gomelelo khathihi na vhathu vha kwameaho kha masia oṱhe a muvhuso na tshitshavha kha u lingedza u lwa na tshiimo tsha gomelelo ḽine ḽa sa khou fhela ḽe ḽa wela zwipiḓa zwo vhalaho kha shango.3.2. Nga nnḓa ha uri Afrika Tshipembe ndi shango ḽine ḽa vha na ṱhahelelo ya maḓi, tshanduko ya kilima ya ḽifhasi i khou bvela phanḓa na u kwama kunele kwa mvula, zwine zwa ita uri tshikalo tsha maḓi madamuni ashu tshi dzule tshi fhasi.  3.3. Tshigwada tsho Hwedzwaho Mushumo tsha Minista dza Tshivhalo tshi isa phanḓa na u tshimbidza mushumo vhukati ha muvhuso wa lushaka, mavundu na mimasipala kha vhupo hoṱhe ho kwameaho nga gomelelo. Hezwi zwi katela u thoma u shumisa maga a tshifhinga tshipfufhi, tsha vhukati na tshilapfu u itela u fhungudza masiandaitwa ane a vhangwa nga gomelelo iḽi.3.4. Muvhuso wo ṋetshedza masheleni a thikhedzo ya tshifhinga tshipfufhi kha mavundu o kwameaho nga gomelelo. Wo ṋetshedza masheleni a thikhedzo a linganaho R473 miḽioni na iṅwe R6 biḽioni kha ṅwaha wa muvhalelano wa 2018/19 u ḓo thusedza kha themamveledziso ya maḓi ngei Kapa Vhukovhela, Kapa Vhubvaḓuvha na Kapa Devhula.3.5. Khabinethe i khou ita khuwelelo kha vhathu vhoṱhe u bvela phanḓa na u shumisana na muvhuso kha u vhulunga maḓi nga u a shumisa nga nḓila yavhuḓi na u vhulunga. Khabinethe yo ḓiimisela tshifhinga tshoṱhe u ita uri Afrika Tshipembe ḽi vhe shango ḽine vhadali vha khetha u dalela ḽone khathihi na vhabindudzi vha ṱoḓaho u bindudza khaḽo nga u ralo. 4. Mabulayo a Mapholisa4.1. Khabinethe i swikisa ndiliso kha miṱa na dzikhonani dza mapholisa maṱanu khathihi na ḽiswole ḽa kale vhe vha vhulawa nga nḓila ya tshiṱuhu kha ṱhaselo ya Tshiṱitshi tsha Mapholisa tsha Ngcobo ngei Kapa Vhubvaḓuvha.4.2. Khabinethe i sasaladza vhukuma mabulayo a sa pfadziho maṅwe na maṅwe a vhanna na vhafumakadzi vha shumelaho lushaka. Lufu lwa pholisa ḽithihi, ḽiswole kana muthu muṅwe na muṅwe ane a tsireledza tshitshavha na vhathu vha hashu a lwo ngo ṱanganedzea.4.3. Khabinethe yo ḓiimisela, nga kha Minista wa Mapholisa, u ita zwoṱhe zwi konadzeaho uri zwiṱitshi zwa mapholisa zwi kone u ḓitsireledza kha ṱhaselo dzenedzo tshifhinga tshi ḓaho.4.4. Khabinethe i khou dovha ya ita khumbelo kha vhabebi na tshitshavha nga vhuphara u khwaṱhisedza uri vhana vha khou tsireledzwa tshifhinga tshoṱhe na u shumisana na mazhendedzi a vhutevhedzeli ha mulayo u tsireledza pfanelo dza vhana vhashu. Maitele maṅwe na maṅwe a u tambudza ṅwana a tea u ambululwa na u vhigiwa nga u ṱavhanyedza. Nga tshumisano, ri nga zwi kona u tsireledza zwitshavha zwa hashu na u vhona uri zwigevhenga a zwi na vhudzumbamo.B. Tsheo dza Khabinethe1. Khabinethe yo ṱanganedza Mvetomveto ya Nḓivhadzamulayotibe yo Sedzuluswaho nga ha Mbekanyamaitele ya Vhuendi ha Lushaka ine ya ḓo anḓadzwa u itela u wana mahumbulwa a tshitshavha. Ndivho ya mbekanyamaitele ndi u ṋetshedza sisteme ya vhuendi yo ṱanganelaho na pulane dza sekhithara dzi elanaho u itela u fhungudza u ḓurelwa ha u namela na u tshimbilela zwa mabindu. I dovha ya vhekanya pulane dza zwa vhuendi dza shango na maitele a zwa vhuendi a ḽifhasi.2. Khabinethe yo ṱanganedza Mvetomvetothangeli nga ha Mbekanyamaitele ya Bada dza Afrika Tshipembe ine ya ḓo anḓadzwa u itela u wana mahumbulwa nga tshitshavha. Mbekanyamaitele i ṋetshedza muhanga wo katelaho u khwaṱhisedza uri bada dza Afrika Tshipembe dzi khou langiwa khwine, dzo tsireledzea nahone dzi katela tshaka dzoṱhe dza vhuendi u bveledza maitele o khwaṱhaho kha ndangulo ya dzibada. U sumbedzisa ndaulo dza bada, themamveledziso, tsireledzo, ndambedzo ya dzibada na vhuendi vhu fanaho na ha baisigira na vhuenda nga ṋayo.3. Khabinethe yo ḓo ṋewa muvhigo nga ha mawanwa a Ṱhoḓisiso ya Saveyi ya Lushaka ya 2015/16 na Mveledziso ya Tshenzhemo (Saveyi ya R&D)R&D ndi muṱoḓo wa mveledziso ya ikonomi na matshilisano shangoni. Hezwi zwo konadzea nga nungo dzo ṱanganelaho dza muvhuso, nḓowetshumo na zwiimiswa zwa ṱhoḓisiso. Muvhigo u a wanala kha Muhasho wa Saintsi na Thekhinoḽodzhi (DST) ,webusaithi:  www.dst.gov.za.4. Khabinethe yo ṱanganedza dizaini dza mutevhe wa dza khoini dzi kuvhanganyiwaho dza tshihumbudzo, dzine dza ḓo bveledzwa nga Khamphani ya South African Mint. Khuvhanganyo ya dizaini dza 2018 dzi ḓo vha dzi tshi khou pembelela Senthenari ya Vho Nelson Mandela. Khuvhanganyo idzi dzo rangelwa phanḓa nga khoini dza tshihumbudzo dza 2017 dze dza pembelela Afrika Tshipembe nga fhasi ha thero ya Mbofholowo, Dimokirasi na Mvelele.C. Milayotibe1. Khabinethe yo ṱanganedza makumedzwa a Mulayotibe wa U fumbisa nga maitele a Mvelele wa 2018 Phalamenndeni. Mulayotibe u khou itela u tsireledza, u bveledza na u langa tshipiḓa tsha vhuvhusi ha maitele a u fumbisa a mvelele.U ṋetshedza maitele na matshimbidzele a fanaho o livhiswaho kha tsireledzo ya vhutshilo na thivhelo ya khuvhalo na maitele oṱhe a u tambudzwa ane vhafumbi vha ṱangana nao.2. Khabinethe yo ṱanganedza u kumedzwa ha Mulayotibe wa Khwiniso ya Muhanga wa Ndalukanyo dza Lushaka wa 2016 kha Phalamennde. Mulayotibe, une wa khwinisa Mulayo wa Muhanga wa Ndalukanyo dza Lushaka (Mulayo wa 67 wa 2008) , u khwaṱhisa Mulayo nga u khwinisa maga a u sedzana na mafhungo a u shanda zwo ambiwaho na u sumbedzisa masiandaitwa kha vhathu vhane vha ṋetshedza ndalukanyo dzavho dzi si dzone kana madzangano ane a bveledza ndalukanyo dzi si dza vhukuma.U dzinginya hafhu ndaulo dza u khwaṱhisedza uri ndalukanyo dza vhufhura dzi fhiriselwe kha zwiimiswa zwa phurofesheni (dathabeisi ya vhathu vha sa ambi ngoho nga ha ndalukanyo dzavho). I dovha ya sedza na kha u ṱanganedzwa  ha ndalukanyo dza mashango a sili.3. Khabinethe yo ṱanganedza Mulayotibe wa Tsireledzo ya Raliwei wa 2017 uri u anḓadzwe u itela u wana mahumbulwa a tshitshavha. Mulayotibe u khou ṱoḓa u khwinisa tsireledzo ya raliwei na u sika zwiṱirakitsha zwa vhuvhusi zwine zwa ḓo ingamela mushumo wa Tshiimiswa tsha Ndaulo ya Tsireledzo ya Raliwei tsha Afrika Tshipembe.U dovha wa vhekanywa na Mbekanyamaitele ya Reiḽi ya Lushaka malugana na u khwaṱhiswa ha u vhea  iṱo kha tsireledzo, u bveledzwa na u tevhedzwa ha tsireledzo kha raliwei dzashu.4. Khabinethe yo ṱanganedza Mulayotibe wa Mvetomveto ya Ndaulo ya Ikonomi ya Vhuendi wa 2017 uri u anḓadzwe u itela u wana mahumbulwa a tshitshavha na vhukwamani.  Mulayotibe u sedza magake kha kulangele na vhukoni malugana na mbetshelwa dza sisteme ya vhuendi yo pulaniwaho i sa ḓuriho.D. Mbekanyamushumo dzine dza khou ḓa1. Afrika Tshipembe ḽi khou ḓo vha ṋehaya wa Minista dza zwa Mishumo, Mushumo na Vhutsireledzi ha zwa Matshilisano ha Tshitshavha tsha Mveledziso Tshipembe ha Afrika,  sa , u bva nga ḽa 1 swika nga ḽa 2 Ṱhafamuhwe 2018 ngei Cape Town International Convention Centre. Thero ya khoniferentsi ndi: “Vhusendekamisi ha mushumo wavhuḓi:”U bveledza vhuṱumani, vhu pfadzaho hu katelaho vhoṱhe”. Vhadzheneli vha ḓo katela vhashumisani  tshitshavhani – mabindu o dzudzanyeaho,  zwa mishumo na tshitshavha.2. Muphuresidennde Vho Ramaphosa kha vhuimo havho ha u vha Mudzulatshidulo wa SADC vha ḓo ita madalo a vhukwamani ngei Angola, Botswana na Namibia u bva nga ḽa 2 u swika ḽa 3 Ṱhafamuhwe 2018. Vha ḓo fheletshedzwa nga Minista wa Vhushaka ha Dzitshaka na Tshumisano Vho Lindiwe Sisulu na Minista wa zwa Vhupileli na Maswole vha Kale Vho Nosiviwe Maphisa Nqakula.3. Afrika Tshipembe ḽi ḓo vha ṋehaya nga huvhili wa Khoniferentsi ya Ḽifhasi ya vhu 17 nga ha Fola kana Mutakalo (WCTOH) u bva nga ḽa 7 u swika nga ḽa 9 Ṱhafamuhwe 2018 ngei Kapa Vhukovhela nga fhasi ha thero: “ U ṱanganya Ḽifhasi u itela u vha na Murafho u sa dahi Fola”. Ndi lwa u tou thoma Afrika ḽi tshi vha ṋehaya wa khoniferentsi iyi.WCTOH i ita khuwelelo ya mushumo wa u ḓiimisela na u ṋetshedza luvhanḓe lwa mivhuso, madzangano a tshitshavha, mazhendedzi a Mashangombumbano, madzangano a dzitshaka, vhashumeli vha mutakalo na vhaṅwe vhathu vha kwameaho u ṋetshedzana nḓivho na tshenzhemo, zwihulwane malugana na vhaswa na vhafumakadzi vhane vho dzheniswa kha zwa u daha mafola.U vha ṋehaya wa khoniferentsi ndi u shela mulenzhe kha u swikelela zwipikwa zwa Pulane ya Mveledziso ya Lushaka nga u ḓisa tsivhudzo na pfunzo nga ha mutshinyalo u vhangiwaho nga u daha fola, na ṱhoḓea ya u engedzedza maga u laula fola..4. Nga ḽa 10 na ḽa 11 Ṱhafamuhwe Khomishini ya Khetho yo Ḓiimisaho (IEC) i ḓo vula Senthara dza U ḓiṅwalisela u Vouta uri vhathu vha ḓe vha ṅwaliswe na u khwinisa zwidodombedzwa zwavho zwe vha ṅwalisa arali zwo shanduka. Khabinethe i khou ṱuṱuwedza vhathu vhoṱhe vho lugelaho u vouta uri vha dalele zwiṱitshi zwa u vouta zwa havho u sedza uri zwidodombedzwa zwavho zwa vhuṋe ndi zwone naa kha mutevhe wa vhakhethi sa tshipiḓa tsha ndugiselo dza khetho dza lushaka dza 2019.  Khabinethe i khou ita khuwelelo zwihulwane kha avho vhane vha khou ḓo vha vha tshi khou vouta lwa u thoma uri vha vhone uri vha a dzhenela kha pfanelo ya dimokirasi ya ndayotewa yavho ya u vouta nga u ya vha ḓiṅwalisela u vouta.Mafhelo a vhege a u ḓiṅwalisa ndi ḽiga ḽihulwane vhukuma kha u swika kha maṱhakhe a thandela ya miṅwaha mivhili ya u wana ḓirese dza vhudzulo dza vhakhethi vhoṱhe vho ḓiṅwaliselaho u vouta.Zwiṱitshi zwa u vouta zwi ḓo vula vhukati ha awara ya 08:00 na 17:00 u thusa vhakhethi vhaswa u ḓiṅwalisela u vouta, na u tendela vhakhethi vho no ḓiṅwalisaho vho pfuluwaho uri vha ḓiṅwalise hafhu kha tshiṱiriki tsha u vouta tsha vhukuma na u khwinisa zwidodombedzwa zwa ḓiresi dzavho kha mutevhe wa vhakhethi.E. Milaedza1. Khabinethe i fhululedza vhagudisi vhoṱhe vhe vha huliswa kha Pfufho dza Vhugudisi dza Lushaka dza vhu18 dze dza farelwa ngei Johannesburg nga Mugivhela, wa ḽa 17 Luhuhi 2018. Pfufho dzi fhululedza vhugudisi ha maimo a nṱhesa na vhurangaphanḓa kha khethekanyo dzo fhambanaho, hu tshi katelwa na Nelson Mandela Lifetime Achievement Award ha Pfufho ya Muphurofesa Vho Kader Asmal.2.  Khabinethe i swikisa ndiliso dzayo kha Mufarisa Minista Vho Obed Bapela vho lovhelwaho nga mufumakadzi wavho Vho Constance Bapela, vhe vha lovha vha tshi khou shumela shango sa mukhantseḽara. 3. Khabinethe i ṱanganela na Muphuresidennde Vho Ramaphosa kha u swikisa ndiliso kha muṱa, dzikhonani na vhashumisani vha raikonomi wa zwa poḽotiki  na muṅwali, Vho Phurofesa Johannes “Sampie” Terreblanche, vhe vha lovha vha na miṅwaha ya 84.4. Khabinethe i fhululedza Minista Vho Naledi Pandor kha u ṱanganedzwa havho nga Yunivesithi ya Leiden  ngei Netherlands sa Oort Honorary Visiting Professor of Astronomy and Development. Hezwi zwi khou bva kha u ṱanganedzwa ha mushumo muhulwane we Minista vha u swikelela kha kushumisele kwa saintsi, zwihulwane kha zwa ḓivhaṋaledzi, sa tshishumiswa tsha mveledziso ya ḽifhasi na mbuelo tshitshavhani.F. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vho Lerato Mataboge sa Mufarisa Mulanguli Guṱe (DDG): Vhuvhambadzi na Vhubindudzi Afrika Tshipembe, Muhasho wa Vhuvhambadzi na Nḓowetshumo (dti).2. Vho Shandokane Evelyn Masotja sa DDG: Ndaulo ya Mabindu na Vharengi dti.3. Vho Vuyelwa Vumendlini sa DDG: Mbekanyamaitele ya zwa Ikonomi ya Dzitshaka na Dzingu, Vhufaragwama ha Lushaka4. Vho Joseph Tebogo Leshope sa Muofisiri wa Mishumo Muhulwane wa SENTECH.5. Vho Vuyo Zitumane sa Muofisiri Muhulwane (CEO) wa Amatola Water.6. Muimeleli Vho Seeng Catherine Ntsaba-Letele sa Muimeleli Muhulwane Tshumelo ya Muimeleli wa Zwikimu wa Tshitshavha.7. Vho Edward Mamadise sa CEO ya Tshiimiswa tsha Ndaulo ya Lushaka ya Mbetshelwa dza Khombekhombe8. Vho Dokotela Sagren Moodley sa muimeleli u bva kha DST nga ha Khoro ya Afrika Tshipembe ya Phurofesheni ya zwa Saintsi9. U tholiwa hafhu kha Bodo ya Mulingo wa Phethenthi:a. Vho Shanaaz Tiry Mahomed;b. Vho Sandra Cleiland;c. Vho Phurofesa Christiena Maria van der Bank; nad. Mueletshedzi Vho Nhlanhla Paul Sibisi.Mbudziso: Vho Phumla Williams – Muambeli wa o farelaho wa KhabinetheLuṱingothendeleki: 083 501 0139 "
Tshitatamennde tsha Muṱangano wa Khabinethe wa ḽa 14 Ṱhafamuhwe 2018,15 Mar 2018,https://www.gov.za/speeches/statement-cabinet-meeting-14-march-2018-15-mar-2018-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-14-%E1%B9%B1hafamuhwe-2018-15-mar-2018-0000,"Khabinethe yo ṱangana nga Ḽavhuraru ḽa 14 Ṱhafamuhwe 2018, ngei Tuynhuys, Ḓoroboni ya KapaA. Mafhungo a zwino kha Shango1. Nyaluwo ya ikonomi  1.1. Khabinethe i ṱanganedza nyaluwo ya ikonomi ya 1.3% nga 2017. Heyi ndi nyengedzedzo u bva kha 0.3% nga 2016. Kushumele kwa ikonomi fhasi ha nyimele i khou lemelaho nga u rali zwi a fulufhedzisa kha u bvelela ha vhumatshelo ha ikonomi ya shango.   1.2. Mbalo dza nyaluwo dzi sumbedzisa uri ikonomi i kha gundo ḽone ḽa u aluwa, ngeno vha Vhufaragwama ha Lushaka vha tshi khou lavhelela nyaluwo nga 1.5% ṋaṅwaha hune ya ḓo gonya u ya kha 2.1% nga 2020.    1.3. Khabinethe i ita khuwelelo kha sekithara dzoṱhe dza tshitshavha uri vha thusedze u fhaṱa kha ṱhuṱhuwedzo ya nyaluwo yavhuḓi ya 2017, na uri vha shume na muvhuso kha u pindulela pulane dzawo kha nyito dzi vhonalaho u itela u vhulunga nyaluwo ya ikonomi na u sika mishumo.    2. Mbuedzedzo ya Mavu  2.1. Khabinethe i ṱanganedza u ṱanganedzwa ha ḽikumedzwa ḽa u khwinisa Mulayotewa wa Riphabuḽiki ya Afrika Tshipembe wa 1996 u itela uri u ḓo kona u tendela u dzhiululwa ha mavu hu si na ndiliso.  2.2. Muvhuso wo shumesa u bva nga 1994 u humisela murahu zwiito zwi si zwavhuḓi zwa u dzhielwa shango nga fhasi ha vhukoloni na khethululo nga muvhala. Muvhuso u tshi khou shuma fhasi ha mulayo, wo ita zwinzhi u vhona uri mveledzo u bva kha mavu i khou ya phanḓa ngeno wone u tshi khou ṱavhanyisa maitele a u khakhulula zwa u dzhielwa ha mavu kha havho vho kwameaho.2.3. Fhungo iḽi ḽo hwedzwa kha Komiti ya Vhusedzulusi ha Ndayotewa, ine i tea u vhiga murahu Phalamenndeni nga ḽa 30 Ṱhangule 2018. Themendelo kha Buthano ḽa Lushaka dzi ḓo rangelwa nga mutevhe wa vhupfiwa ha nnyi na nnyi ha ḓo tevhela miṱangano ya komiti.2.4. Khabinethe i ita khuwelelo kha vhoṱhe vha kwameaho u ḓisa vhupfiwa havho nga zwifhinga hezwi zwa nyambedzano, zwine zwi ḓo sumbedza thandululo dzine ra tea u dzi dzhia u isa shango ḽashu phanḓa. Sa muvhuso une wa vha na ndavha wa dovha wa ḓitika nga vhathu vhawo, vhathu kwameaho vhoṱhe vha ḓo ambedzaniwa navho nga tshifhinga hetshi tsha nyambedzano.  2.5. Khabinethe i dovha ya ṱuṱuwedza zwitshavha u ḓibvisa kha zwa u dzhavhula mavu zwi siho mulayoni. Ri shango ḽa mulalo ḽi tevhedzaho mulayo na u wana nḓila dzi fushaho dza u shuma na mafhungo, ho katelwa fhungo ḽa mavu.2.6. Afrika Tshipembe ḽi dzula ḽo vulela zwa mabindu nahone vhubindudzi kha zwa vhulimi na zwa vhufuwi zwo ṱanganedzwa. Ndi dzangalelo ḽa Afrika Tshipembe u vha na vhalimi vha limelaho u rengisa, na uri haya maitele a nga khwaṱhisedza uri ri vhe na tshivhalo tshihulwane tsha vhalimi vha limelaho u rengisa vho bvelelaho.3. Thandela ya Ikonomi ya Zwipuka na Zwimela zwa Ḓaka zwa Double Drift  ya tshitshavha tsha Nofingxana     3.1. Khabinethe i ṱanganedza u rwelwa ṱari ha Thandela ya Ikonomi ya Zwipuka na Zwimela zwa Ḓaka zwa Double Drift ya tshitshavha tsha Nofingxana, kha Ndondolamupo ya Double Drift ngei Kapa Vhubvaḓuvha nga Minisiṱa wa Muhasho wa zwa Mupo Vho Dokotela Edna Molewa. Hezwi zwi katela u ṋetshedzwa ha tsumbavhuṋe ya mavu kha vha Likhaya Lethu Communal Property Association (CPA) vho imelwa Minisiṱa wa Mveledziso ya Mahayani na Mbuedzedzo ya Mavu, Vho Maite Nkoana-Mashabane.3.2. Tshitshavha tsha Double Drift tsho vha tsho dzhielwa pfanelo dza madzulo na dza pfulo nga Mulayo wa Mavu wa 1913. Nga 1994, hetshi tshitshavha tsho ita mbilo dza mavu he vha lifhelwa nga 2012, he ha vhumbwa Likhaya Lethu CPA.  3.3. Likhaya Lethu CPA i na miraḓo ya Tshitshavha tsha Double Drift vha 1 500 vhe vha ṋetshedzwa masheleni a R6 miḽioni nga Muhasho wa zwa Mupo uri vha dzhene kha zwa u bveledza bindu ḽa ikonomi ya zwipuka na zwimela zwa maḓaka  bulasini ya Naudeshoek (hekithara dza 1 400). Fhungo iḽi ḽo tshimbidzwa nga Muhasho wa Mveledziso ya Mahayani na Mbuedzedzo ya Mavu.  4. VBS Mutual Bank4.1. Khabinethe yo dzhiela nṱha nḓivhadzo ya Bannga ya Mbulungelo ya Afrika Tshipembe malugana na VBS Mutual Bank. Vhaimeleli vha mulayo vho tholwaho u langa vha ḓo tikedza VBS Mutual Bank u vhuedzedza khaedu dza vhuwatshiṱoko hayo nga na u sedza kha madzangalelo a tshitshavha na vha vhulungaho masheleni kha VBS. Khabinethe i dzula yo ḓiimisela kha phambanyiso na tshanduko ya sekithara ya zwa masheleni hu si na u vhea dzangalelo ḽa vhavhei vha masheleni khomboni.5. Fulo ḽa vhubindudzi  5.1. Khabinethe i ṱanganedza fulo la ‘dziCEO Know’ nga Brand South Africa, vha tshi khou shumisana na Vhurangaphanḓa ha Mabindu Afrika Tshipembe, u itela u bveledzisa Afrika Tshipembe sa fhethu ha vhubindudzi.5.2. Hezwi zwi ḓadzisa kha themamveledziso dzashu dza maṱhakheni nga kha InvestSA One-Stop Shop, vhuṱoḓisisi na vhukoni ha mveledziso, vhuthoma zwiswa na u thoma fhethu ha vhubveledzi u itela u tikedza vhabindudzi. Fhethu huswa ha nyaluwo nahone ho vulwa kha ikonomi ya maḓanzhe, fulufulu ḽo bikululwaho, ikonomi i fhungudzaho tshutshedzo kha mupo na u bveledzwa ha zwivhaswa zwa mupo u bva kha lutombo.5.3. Fulo ḽi na dziCEO u bva kha khamphani dza mashango a tshivhalo dzine dza vha fhano Afrika Tshipembe vhane vha khou kovhelana kuvhonele kwavho nga u bvela phanḓa na u bindudza Afrika Tshipembe.5.4. Khabinethe i ṱuṱuwedza MaAfrika Tshipembe nga kha muya wa “Thuma Mina” (Kha vha Rume Nṋe) une wa khou swiela u ya kha lushaka lwoṱhe u ita tshavho tshipiḓa nga u kovhelana zwiṱori zwavhuḓi u itela u fhaṱa dzina ḽavhuḓi ḽa shango ḽashu na u alusa dzangalelo ḽa vhubindudzi.6. Mbekanyamshumo ya Thengo ya Tshumelo ya Vhabveledzi vha Muḓagasi vho Ḓiimisaho (dziIPP)  6.1. Khabinethe i dzhiela nṱha mulandu wo hwelelwaho Khothe Khulwane nga zwiimiswa zwivhili zwa vha sa shumeli malamba nga ha tsheo ya muvhuso ya u saina thendelano dza u renga muḓagasi kha dziIPP dza 27. Fhungo iḽi ḽi ḓo sengwa ḽa pendelwa nga Khothe Khulwane nga ḽa 27 Ṱhafamuhwe 2018. Nga muya wa zwa ndayotewa na maitele a mulayo, zwa u sainiwa zwo fhiriselwa phanḓa.  6.2. Khabinethe i khwaṱhisedza u ḓiimisela hayo kha u tandulula mafhungo a tshimbilelanaho na hedzi mbekanyamushumo. Mbekanyamushumo ya Thengo ya Tshumelo ya Vhabveledzi vha Muḓagasi vho Ḓiimisaho na Fulufulu ḽo Bikululwaho i ḓo khwaṱhisedza uri shango ḽashu ḽi na fulufulu ḽo kunaho ḽi sa ḓuriho nahone zwi ḓo ḓisa vhubindudzi vhu khou lileswaho Afrika Tshipembe. Hedzi thandela dzi ḓo ḓisa mishumo ya tshoṱhe ya 61 600, hune 95% ha ḓo vha ya vhadzulapo vha Afrika Tshipembe, nga maanḓa ho sedzeswa vhaswa.6.3. Khabinethe i khwaṱhisedza u ḓiimisela hayo kha u fhaṱa vhufarisani ho khwaṱhaho ha tshitshavha tsha phuraivethe  zwenezwi ri khou tevhela zwipikwa zwa tshanduko ya fulufulu zwashu u itela vhumatshelo na vhutshilo ha khwine ha vhoṱhe. Hezwi zwi a ṱoḓea u itela u vha na mbekanyamaitele na maanḓalanga o fhelelaho, na u dzudza Afrika Tshipembe kha vhuimo ha vhubindudzi ha fulufulu ha u tou ḓinangela.       7. Ḽisiṱeriosisi7.1. Khabinethe i swikisa ndiliso dzayo kha dzikhonani na mashaka vha avho vhe vha xelelwa nga matshilo avho nga murahu ha musi vho kavhiwa nga Ḽisiṱoriosisi, na u tamela mashudu avho vha khou fholaho uri kha vha fhole nga u ṱavhanya. Vhathu vha fhiraho 180 vho lovha ngeno ho vhigwa zwiwo zwa 940 Afrika Tshipembe.  7.2. Khabinethe i ṱuṱuwedzwa nga ndingedzo dzoṱhe dza Muhasho wa Mutakalo, na Tshiimiswa tsha Lushaka tsha Malwadze a Phirela (NICD) na Dzangano ḽa Mutakalo ḽa Ḽifhasi u imisa u phaḓalala ha tshitzhili tsha ḽisiṱeria. U dovha u khwaṱhisa u ndingedzo idzi, Vho Dokotela Aaron Motsoaledi, vha ḓo ṱangana na Khoro ya Vhaongi ya Afrika Tshipembe nga Ḽavhuṋa ḽa 15 Ṱhafamuhwe 2018.7.3. Khabinethe i khou ṱanganedza zwivhuya zwo no swikelwaho kha u topola na u khethela thungo vhubvo ha dwadze ḽa Ḽisiṱeriosisi ḽi vhulayaho ḽo ṱahaho. Zwibveledzwa zwa zwiḽiwa zwine zwa kha ḓi bva u humiselwa murahu u bva kha mamaga mararu a u gaya ṋama a Enterprise na Rainbow – he tshitzhili tsha waniwa hone – tsho vha tshifhinga tsha ndeme tsha u imisa dwadze iḽi. Vhulwadze vhu ḓiswaho nga  zwiḽiwa ho thoma u topolwa nga Fulwi 2017.  7.4. Ḽisiṱeriosisi ndi vhulwadze ha khombo vhu thivheleaho, vhune ha lafhea ha fhola nga dzianthibayothiki. Vhane vha vha khomboni khulwanesa ndi vhaimana, vhana vhaṱuku, vhaaluwa na vhane masole a muvhili ha tsha shuma zwavhuḓi. Vhathu vha thoma u vha na tsumbo dza mufhiso, misipha i vhavhaho, u silingwa kana u tshuluwa vha tea u ya ha dokotela wavho kana kiḽiniki yapo nga u ṱavhanya.7.5. Khabinethe i na fulufhelo ḽa uri Afrika Tshipembe ḽi ḓo fhenya dwadze ḽi re hone zwino ḽo ṱahaho na u ṱuṱuwedza vhathu vhoṱhe u dzhiela nṱha milayo miṱanu ya tsireledzo ya zwiḽiwa nga zwifhinga hezwi:  Kha vha ṱambe zwanḓa nga tshisibe na maḓi vha sa athu fara zwiḽiwa, na musi vha tshi bva bungani;Kha vha bike zwiḽiwa zwi vhibve, vha songo ḽa zwiḽiwa zwi songo bikwaho zwa vhibva sa i zwi tshitzhili tsha Ḽisiṱeria tshi tshi fa musi zwiḽiwa zwo bikwa zwa vhibva;Vha songo fara zwiḽiwa zwivhisi na zwo bikwaho khathihi;Kha vha vhulunge zwiḽiwa kha murotho wo teaho; na uriKha vha vhe na vhuṱanzi ha uri zwibveledzwa zwa mafhi zwo vhewaho kha mufhiso kana zwo vhiliswa zwiṱuku khathihi na u ṱanzwa zwiḽiwa zwi sa bikiwi nga maḓi a khou elaho vha sa athu zwi ḽa kana maḓi o thomaho a vhiliswa.7.6. Vhane vha sa tou vha na nḓivho yo fhelelaho nga ha Ḽisiṱeriosisi vha nga kwama NICD kha 011 386 6400.8. Mindende8.1. Khabinethe yo ṱalutshedzwa nga tshiimo tsha u ḓilugisela nga Zhendedzi ḽa Tsireledzo ya zwa Matshilisano ḽa Afrika Tshipembe (SASSA) u ṋetshedza modeḽe nga mivhili ya  u holela mindende kha vhaholi nga ḽa u 1 Lambamai 2018. Hezwi zwi tshimbilelana na khaṱhulo ya Khothe ya Ndayotewa (ConCourt) ye ya ṋea ndaela ya u engedziwa ha khonṱhiraka ya Cash Paymaster Services (CPS) u swika nga ḽa 31 ḽa Ṱhafamuhwe 2018.  8.2. Khabinethe i dovha ya khwaṱhisedza vhuḓiimiseli hayo kha thikhedzo ya mbekanyamushumo dza zwa matshilisano dza muvhuso,  ine i tou vha mbiluni ya vhurangeli ha u fhungudza vhushai na u dovha ya tou vha phanḓa kha u vhuedzedza tshirunzi tsha vhathu vhashu. Yo fushea uri vhaholi vha mundende vha ḓo badelwa mindende nga ḽa 1 Lambamai 2018.  Khadi dza zwino dza SASSA dzi ḓo vha dzi tshi kha ḓi shuma u swika nga Nyendavhusiku 2018. Zwa u shandukisa dzikhadi zwi ḓo itwa nga nḓila yo leluwaho lune a zwi nga khakhisi u holela mindende. Vhaholi vhoṱhe vha mindende vha ḓo holelwa mindende yavho hune vha hola hone ho katelwa dzibanngani, Poswoni dza Afrika Tshipembe (SAPO) na kha maṅwe mavhengele.8.3. Khabinethe i ita khuwelelo kha avho vha si na akhaunthu dza bannga uri vha dalele matavhi a Poswo dza Afrika Tshipembe (SAPO) dza tsinisa navho uri vha vule akhaunthu dzavho. Khabinethe yo ṋea ndaela SASSA, khathihi na Sisiṱeme ya Vhudavhidzani na Mafhungo a Muvhuso (GCIS), uri vha ite zwoṱhe nga hune vha kona u ḓivhadza vhaholi vha mundende nga ha tshanduko dzine dza nga vha hone musi vha tshi khou bva kha CPS u ya kha modeḽe miswa nga mivhili. Khabinethe i dzula yo ḓiimisela u vhona uri muvhuso u tevhedza khaṱhulo ya Khothe ya Ndayotewa (ConCourt). Ofisi dza SASSA dzi ḓo vha dzo vula na u lugela u tshimbidza khumbelo ntswa.8.4. Khabinethe i ṱuṱuwedza miraḓo yoṱhe ya tshitshavha, nga maanḓa vhaholi na miṱa yavho, uri vha kwamane na SASSA kha 0800 60 10 11 kana u itela u wana vhuṱanzi nga vhuḓalo vha dalele ofisi dza tsini dza SASSA.9. U ḓiṅwalisa ha vhakhethi9.1. Khabinethe i ḓibaḓekanya na Khomishini yo Ḓiimisaho ya Dzikhetho (IEC) na Muphuresidennde Vho Cyril Ramaphosa kha u livhuwa MaAfrika Tshipembe vhoṱhe vhe vha pfa khuwelelo ya u ḓiṅwalisela u khetha kana u sedza zwidodombedzwa zwavho zwa ḓiresi arali zwi zwone mafheloni a vhege o fhiraho he ha vha ho vulelwa u ḓiṅwalisa ha vhakhethi. Heyi ndi tswikelo khulwane ya   ndugiselo dza khetho dza lushaka na dza vundu dza vhurathi dzine dza khou lavhelelwa u farwa nga 2019.9.2. Ṱhanganyelo ya vhadzulapo vha 2 767 139 vho dalela zwiṱitshi zwa dzikhetho mafheloni a vhege o fhiraho.  9.3. Kha vhakhethi vha 2.76 wa miḽioni na u fhira vhe vha dalela zwiṱitshi zwa u khethela:  Vha ṱoḓaho u fhira 1.3 miḽioni vho dovha vha ḓiṅwalisa kha zwiṱiriki zwavho zwa zwino zwa u khethela;Vha fhiraho 800 000 vho shandukisa he vha ḓiṅwalisa hone u ya   kha zwiṱiriki zwiswa zwa u khethela;Vha ṱoḓaho u fhira 500 000 vho vha vha vhakhethi vhane vha khou tou ḓiṅwalisa lwa u tou thoma;  Kha vho ḓiṅwaliselaho u khetha vhaswa, 82% vho vha vhe vha miṅwaha ya fhasi ha 30 na uri vha ṱoḓaho u swika 54% vho vha vhe vhafumakadzi;Gauteng ndi hone he ha vha na vhathu vhanzhi vhaswa vho ḓiṅwalisaho vha linganaho 23.69%, ha tevhelwa nga KwaZulu-Natal nga 18.78% na Limpopo nga 17.03%.   9.4. Kapa Vhubvaḓuvha ho vha na u ḓiṅwalisa ha nṱhesa ha 87%, ha tevhelwa nga Free State ye ya fhirisa 82%, na KwaZulu-Natal, Limpopo na Kapa Devhula nga 79% nga u ralo. U ḓiṅwalisa Gauteng nga u angaredza ho vha 67.3%.9.5. IEC yo vhiga uri mutevhe wa vho ḓiṅwalisela u khetha zwa zwino u na vhakhethi vha tshivhalo tsha 26 250 939, ndi tshine tsha ṱoḓa u lingana na 75% ya murafho wo lugelaho u khetha, u ya nga kuanganyele kwa murafho wo lugelaho u khetha, u bva kha vha Mbalombalo  Afrika Tshipembe.    9.6. Vhadzulapo vha ṱoḓaho u swika 300 000 vhe vha dalela zwiṱitshi zwa u khethela vha vhukati ha tshivhalo tsha  vhakhethi vha ṱoḓaho u swika 2.8 miḽioni vhe IEC yo vha i si na ḓiresi dzavho musi ri tshi ya kha mafhelo a vhege9.7. Mutevhe wa vhakhethi une wa vha na zwidodombedzwa zwiswa zwa vhukuma u khwaṱhisedza vhungoho ha mutevhe wa vhakhethi na u khwaṱhisa dimokirasi yashu nga u vhona uri khetho dzo vhofholowa, dzi khou tshimbila zwone na u vha dza vhukuma.   9.8. Khabinethe i ita khuwelelo kha MaAfrika Tshipembe vhoṱhe vhe vha si kone u dalela zwiṱitshi zwa havho zwapo mafheloni a vhege o fhiraho u khwaṱhisedza arali ḓiresi dzavho dzi dzone uri vha dalele ofisi dza IEC dzapo u khwaṱhisedza na u ṋetshedza zwidodombedzwa zwa ḓiresi dzavho. Zwiṅwe zwine vha nga ita ndi u dalela tshishumiswa tsha inthanethe tsha IEC kha www.elections.org.za/MyIEC nahone  app i dzula i hone iri dza 24 nga ḓuvha u itela vhakhethi vho ḓiṅwalisaho uri vha sedze na u ṋetshedza zwidodombedzwa zwavho arali zwi songo fhelela.10. U tamela mashudu ramitambo Mhlengi Gwala  10.1. Khabinethe i farisana  na Minisiṱa wa zwa Mitambo na Vhuḓimvumvusi Vho Thokozile Xasa, kha u sasaladza havho zwiito zwa tshiṱuhu kha ramitambo ane a kha ḓi vha muswa, Mhlengi Gwala, we a sahiwa nga saha musi a tshi khou tshimbila nga baisigira yawe ngei KwaZulu-Natal.  10.2. Khabinethe i tamela mashudu ramitambo uri a fhole nga u ṱavhanya na u livhuwa zwihulwane tshigwada tsha vha zwa dzilafho Sibadela tsha St Augustine vhane vha khou mu ṱhogomela.Vhugevhenga a vhu na vhudzulo tshitshavhani tshashu na uri Khabinethe i ita khuwelelo kha vhoṱhe zwitshavhani uri vha shume na mazhendedzi a u vhona uri mulayo u a tevhedzwa u itela uri zwigevhenga zwi farwe.       11. Gomelelo ḽo vhigwa u vha tshiwo tsha lushaka11.1. Fhasi ha vhurangaphanḓa ha Minisiṱa wa Muhasho wa Tshumisano ya Mavhusele na Mafhungo a zwa Sialala, Vho Zweli Mkhize, muvhuso wo vhiga tshiwo tsha shango u itela u sedzana  na gomelelo ḽo welaho shango na thaidzo ya maḓi.11.2. Khabinethe i livhisa ndivhuwo dzayo kha avho vhane vha khou bvela phanḓa na u vhulunga maḓi Afrika Tshipembe khathihi na Khomiti ya Minisiṱa dza Tshivhalo vhane vha khou shuma na zwa Gomelelo vhane vha khou lwisa vha sa neti , khathihi na vha kwameaho kha masia oṱhe a muvhuso na lushaka, kha u lwisana na nyimele dza gomelelo ḽi sa imi ḽine ḽo wela zwipiḓa zwo vhalaho zwa shango.11.3. Nga nnḓa ha uri Afrika Tshipembe ḽi na ṱhahelelo khulwane ya maḓi, Khabinethe i na fulufhelo ḽa uri ri dzula ri ḽone shango ḽi takalelwaho zwihulwane nga vhaendelamashango.B. Tsheo dza Khabinethe  1. Khabinethe yo tendela uri Tshipiḓa tshiṱuku tsha 1 tsha u Khwinisa Thendelano (Tshumisano nga ha Vhubindudzi) ya Phurothokhoḽo ya Masheleni na Vhubindudzi (FIP) ha Tshitshavha tsha Mveledziso ya Tshipembe ha Afrika (SADC) uri tshi swikiswe Phalamenndeni u itela uri tshi ṱanganedzwe..1.1. Tshipikwa tsha FIP ndi u itela uri mbekanyamaitele dza masheleni na dza vhubindudzi dza Mashango a re Miraḓo dzi tshimbilelane, u ri dzi tshimbilelane na zwipikwa zwa SADC. Hezwi zwi ḓo ita uri tshanduko iṅwe na iṅwe ine ya vha hone kha mbekanyamaitele dza masheleni na dza vhubindudzi kha ḽiṅwe ḽa Mashango a re Miraḓo dzi sa ṱoḓe uri hu vhe na tshanduko dzi si ṱanganedzeiho zwavhuḓi kha maṅwe Mashango a re Miraḓo.    .1.2. Khwiniso dzo livhiswa kha u vhulunga pfanelo dza mivhuso dza u langa u ya nga lutambo lwa tshitshavha, na u linganyisa pfanelo na mishumo ya  vhabindudzi na mivhuso.2. Khabinethe yo tendela u ḓivhadzwa ha Milayo ya Mutheo ya Mbumbano ya Dzitshaka (UN) ya Kufarelwe kwa Vhafariwa yo Sedzuluswaho na U ṋewa dzina ḽiswa (“Milayo ya Vho Nelson Mandela”) Phalamenndeni.  2.1. U ṋewa dzina ḽiswa ha Milayo ya Mutheo u ya kha “Milayo ya Vho Nelson Mandela” zwi hulisa zwivhuya zwa Muphuresidennde vha kale, vhe vha dzula dzhele miṅwaha ya 27.2.2. Ho vha na u engedza zwine zwa ḓo itwa nga Ḓuvha ḽa Dzitshakatshaka ḽa Vho Nelson Mandela u mona na ḽifhasi ḽoṱhe nga vhuphara, hune Mashango a re Miraḓo ya UN a ḽi pembelela nga ḽa 18 Fulwana, u itela u alusa nyimele dza vhuthu dza vhafarwa, u ṋea tsivhudzo nga ha vhafariwa sa tshipiḓa tsha lushaka khathihi na u dzhiela nṱha mushumo wa ndeme wa vhashumi vha dzidzhele sa tshumelo ya matshilisano.2.3. Milayo i ḓo thusa Afrika Tshipembe u ṱavhanyisa tshanduko u ya   kha sisiṱeme ya vhululamisi ha mveledziso ya vhathu ine ya tshimbilelana na milayo na maitele o fhambanaho a dzitshakatshaka.C. Milayotibe  1. Khabinethe yo tendela u ṋetshedzwa ha Mulayotibe wa u Thivhela na u Lwa na Vhugevhenga ha Vengo na Kuambele kwa Vengo wa 2018 Phalamenndeni.Mulayotibe u khou sedza kha u sika milandu ya vhugevhenga ha vengo na kuambele kwa vengo, na u vhea maga a u thivhela na u lwa na hei milandu. U khou itela u sedza kha u tandulula khakhathi dzine dza itelwa vhathu zwi tshi bva kha vhuvhengelambiluni. U ḓo dovha wa fha mutsindo kha mishumo ya Afrika Tshipembe malugana na zwishumiswa zwa pfanelo dza vhathu dza dzitshakatshaka.2. Khabinethe yo tendela Mulayotibe wa wa Tshiimiswa tsha Lushaka tsha Zwikili zwa Didzhithaḽa tsha iKamva (iNeSI)  wa 2018 uri u ṋetshedzwe Phalamenndeni. Mulayotibe u ṋetshedza u thomiwa ha iNeSI sa tshiimiswa tshi re mulayoni tshine tsha vha na mulayo watsho u itela u tandulula khaedu dza vhukoni dzine dza vha hone dza zwikili zwa didzhithaḽa shangoni ḽashu. U bveledza vhukoni ha zwikili zwa didzhithaḽa zwi vhonala zwi zwiṅwe zwa ndeme kha muvhuso kha u fhaṱa ikonomi yo katelaho, khathihi na u thoma shango ḽine ḽa kona na u bveledzisa.iNeSI u ḓo shuma sa tshiṱuṱuwedzi na zhendedzi ḽa tshanduko, u itela mveledziso ya zwikili zwa didzhithaḽa na vhukoni ho dzudzanyeaho shangoni ḽashu.3. Khabinethe yo tendela u ḓivhadziwa ha Mulayotibe wa Haidrografi wa 2018 Phalamenndeni. Mulayotibe u sedza kha u dzhiela nṱha na u ṋetshedza tshiimo tsha mulayo kha Ofisi ya Haidrografi, ye ya vha i tshi ḓi vha hone kha Muhasho wa Vhupileli (Vhupileli ha Maḓini ha Afrika Tshipembe) u bva tshe ha thoma u shumiswa tshumelo dza haidrografi Afrika Tshipembe.  U ḓo ita uri Haidrografi ya Vhupileli ha Maḓini ha Afrika Tshipembe i dzhielwe nṱha sa Haiḓrografi ya Lushaka. U ḓo vhona uri u ṋetshedzwa ha tshumelo dza haidrografi zwi vha mulayoni na u itwa mulayo. Hezwi zwi tshimbilelana na zwa Tshiimiswa tsha zwa Maḓini tsha Dzitshakatshaka na Thendelano ya Dzitshakatshaka u itela Tsireledzo ya Vhutshilo ha Lwanzheni, zwine ya vha thendelano ya dzitshakatshaka ya zwa maḓini ine ya vhea mutheo wa tsireledzo kha u fhaṱa, zwishumiswa na mushumo wa zwikepe zwa mabindu.D. Zwi khou ḓaho1.  Ṅwedzi/Ḓuvha ḽa Lushaka ḽa Pfanelo dza VhathuVhuṱambo ha tshihumbudzo tsha  Ṅwedzi/Ḓuvha ḽa Lushaka ḽa Pfanelo dza Vhathu ḽa 2018 vhu ḓo farwa fhasi ha thero: “Ṅwaha wa Vho Nelson Rolihlahla Mandela: u bveledzisa na u khwaṱhisedza mvelele ya pfanelo dza vhathu kha tshitshavha tshoṱhe”.Vhuṱambo ha lushaka vhu ḓo farwa nga ḽa 21 Ṱhafamuhwe 2018 ngei Mudavhini wa Khirikhethe wa George Thabe, Sharpeville ngei Vereeniging. Khabinethe i ṱuṱuwedza sekithara dzoṱhe uri vha dzhiele nṱha heḽi ḓuvha ḽa lushaka, ḽine ḽi pembelela mvelele ya pfanelo dza vhathu vha Afrika Tshipembe na u hulisa vhathu vha nga ho Vho Madiba vhe vha badela mutengo u lemelaho na u vha tshiṱhavhelo tsha u wana mbofholowo ine ra khou ḓifhelwa ngayo ṋamusi.2. Vhege ya Lushaka ya ImbizoVhege ya Lushaka ya Imbizo i ḓo vha nga ḽa 9 u swika ḽa 15 Lambamai 2018 fhasi ha thero: “Ri roṱhe ri isa Afrika Tshipembe phanḓa”. Ṋaṅwaha, u pembelela Senthinari ya Vho Mandela zwi ḓo vha tshipiḓa tshihulwane tsha vhege yo sedza kha zwo no khou bvelela kha shango, fhasi ha thero ṱhukhu: “Ivhani ifa”. Khorondangi i ḓo vha i tshi khou ambedzana na zwitshavha kha zwipiḓa zwo fhambanaho zwa shango. Mbekanyamushumo dza Dziminisiṱa dzi ḓo ambiwa nga hadzo zwenezwi zwifhinga zwi tshi khou ḓi ya.3. Mishumo ya Vhaswa3.1. Muphuresidennde Vho Ramaphosa vha khou lavhelelwa u rwela ṱari vhurangeli ha Tshumelo dza u Thola Vhaswa ngei Riversands Incubation Hub, Diepsloot nga la 27 Ṱhafamuhwe 2018. Vhurangeli, vhu tshi khou shumisana na sekithara dza phuraivethe, ho sedza kha u maanḓafhadza vhaswa vha miḽioni nthihi kha miṅwaha miṱanu i ḓaho uri vha kone u ḓo shela mulenzhe kha ikonomi, vha tshi khou shuma kana vha tshi khou tshimbidza mabindu avho kana u vha na dzangalelo ḽa u guda vha tshi ya phanḓa.4. Madalo a mushumo a u ya Mozambique na ZimbabweMuphuresidennde Vho Ramaphosa vha ḓo fara madalo a mushumo a u ya kha Riphabuḽiki ya Mozambique na Riphabuḽiki ya Zimbabwe nga Mugivhela wa ḽa, 17 Ṱhafamuhwe 2018. Madalo a ḓo vha o sedzesa zwihulwane kha u khwaṱhisa vhushaka ha mashango mavhili na ayo mashango o bulwaho afho nṱha.Muphuresidennde vha ḓo ṋetshedzana mihumbulo nga ha mafhungo a mulalo na vhutsireledzi kha dzingu na kha dzhango, vha dovha hafhu vha amba nga ha mafhungo a ḽifhasi ane a vha shumela vhoṱhe.                        E. Milaedza1. Khabinethe i fhululedza Vho Ntsiki Biyela, mufumakadzi vha u tou thoma vha murema Afrika Tshipembe vha itaho waini vhe vha rwela ṱari zwibveledzwa zwavho.  Vha na digirii ya zwa vhulimi ha dzinḓirivhe ye vha i gudela Yunivesithi ya Stellenbosch na tshenzhemo ya miṅwaha ya 13. Aslina Wines i ḓo rengisa maboḓelo a 12 000 nga 2018 ngei United States of America, Germany, Taiwan na Ghana.2. Khabinethe yo fhululedza Caster Semenya kha u vunḓa rekhodo ya Afrika Tshipembe ya 1 000m ye ya vha i hone lwa miṅwaha ya 35 kha muṱangano we wa farelwa Athletix Grand Prix ngei Tuks, Pretoria. Ṋaledzi yashu o wina muṱaṱisano nga tshifhinga tsha 2:35:44, he a vunḓa rekhodo ye ya vha yo vunḓwa nga Ilze Wicksell nga 1983 nga mithethe mivhili. Khabinethe i dovha ya pembelela Semenya kha u swikela tshipikwa tshawe tsha u wana ndalukanyo dza yunivesithi musi a tshi fhedza Dipuḽoma ya Saintsi ya Mitambo ngei Yunivesithi ya North-West ngei Potchefstroom.  3. Khabinethe i livhisa ndiliso dzayo kha dzikhonani na muṱa wa Muraḓo a ṱhonifheaho wa Phalamennde, Vho Loliwe Fazeka,  vhe vha lovha kha khombo ya goloi ngei Kapa Vhubvaḓuvha vhege yo fhiraho.4. Khabinethe i livhisa ndiliso dzayo kha vhafunwa vha avho vhe vha vha vha Muambasada wa Afrika Tshipembe ngei Sweden Vho Faith Radebe, vhe vha ri sia nga ḽa 13 Ṱhafamuhwe 2018. Vho vhuya vha vha Muingameli-Dzheneraḽa wa Vhuṱoli Afrika Tshipembe.F. U tholwa  U tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Dr Vho Philemon Mjwara sa Mulanguli Guṱe wa Muhasho wa Saintsi na Thekhinoḽodzhi lwa tshifhinga tsho engedzedzwaho tsha khonṱhiraka u ya kha miṅwaha miraru, u thoma nga ḽa 1 Lambamai 2018.2. Vho Memme Sejosengwe sa Muṅwaleli Guṱe wa Ofisi ya Mulamukanyi Muhulwane lwa tshifhinga tsho engedzedzwaho tsha khonṱhiraka u ya kha miṅwaha miraru, u thoma nga ḽa 1 Lambamai 2018.3. Vho Thuli E Radebe, sa Mulanguli Muhulwane kha Senthara ya Vhutumbuli Vhuswa ha Tshumelo ya Muvhuso lwa tshifhinga tsho engedzedzwaho tsha khonṱhiraka u ya kha miṅwedzi ya rathi.4. Mr Thilivhali Archibald Ramawa sa Muofisiri Muhulwane wa Masheleni wa Tshiimiswa tsha Lushaka tsha Nyanḓadzamafhungo a Eḽekiṱhironiki tsha Afrika Tshipembe.5. Bodo ya Sentech SOC Limited:a. Vho Magatho Mello (vho tou tholwa hafhu sa mulangi a sa shumiho hone vha dovha vha vha Mudzulatshidulo);b. Vho Lumko Mtimde (vho tou tholwa hafhu sa sa mulangi a sa shumiho hone);c. Dr Vho Sandile Malinga (sa mulangi a sa shumiho hone);nad. Vho Elizabeth Malaka (sa mulangi a sa shumiho hone).6. Bodo ya Broadband Infraco:a. Vho Mandla Ngcobo (vho tou tholwa hafhu sa mulangi a sa shumiho hone vha dovha vha vha Mudzulatshidulo);b. Vho Nokuthula Selamolela (vho tou tholwa hafhu sa sa mulangi a sa shumiho hone);c. Vho Gift Mphefu (sa mulangi a sa shumiho hone);d. Vho Zandile Matilda Kabini (sa mulangi a sa shumiho hone); nae. Vho Jennifer Schreiner (sa mulangi a sa shumiho hone).7. Bodo ya SAPO:a. Vho Comfort Ngidi (vho tou tholwa hafhu sa Mudzulatshidulo);b. Vho Nomahlubi Simamane (vho tou tholwa hafhu sa Mufarisa Mudzulatshidulo);c. Adv Vho Juliana Galetlane Rasethaba (sa mulangi a sa shumiho hone); nad. Dr Vho Charles Nwaila (sa mulangi a sa shumiho hone).Mbudziso:Vho Phumla Williams – Muambeli Mufareli wa Khabinethe (GCIS)Luṱingothendeleki: 083 501 0139"
Tshitatamennde tsha Muṱangano wa Khabinethe wa ḽa 25 Lambamai 2018,26 Apr 2018,https://www.gov.za/speeches/statement-cabinet-meeting-25-april-2018-26-apr-2018-0000,https://www.gov.za/ve/speeches/statement-cabinet-meeting-25-april-2018-26-apr-2018-0000,"Khabinethe yo ṱangana nga Ḽavhuraru ḽa 25 Lambamai 2018 ngei Tuynhuys, Ḓoroboni ya KapaA. Mafhungo a zwino kha shango1. Mbulungo dza vhahali na mazhakanḓila1.1.  Khabinethe i livhuwa vhathu vhoṱhe u mona na ḽifhasi, zwihulwane MaAfrika Tshipembe kha u sumbedza havho vhuthu havhuḓi nga murahu ha u pfa mpfu dza ‘imbokodo’ Vho Mama Winnie Madikizela-Mandela, muhali wa u lwela mbofholowo Vho Dokotela Zola Skweyiya na muraḓo wa dzangano ḽa vhashumi Vho Archie Sibeko.1.2. Vhahali vhashu vho ṋetshedza matshilo avho kha muloro wa Afrika Tshipembe ḽa khwine nahone vhanna na vhafumakadzi vha shango ḽashu vha wana ṱhuṱhuwedzo kha u lwela mbofholowo havho.1.3.  Khabinethe i dovha ha ṱanganela na Muphuresidennde Vho Cyril Ramaphosa kha u swikisa khuliso kha mudipulomati wa Mazhakanḓila o ri siaho Muambasada Vho George Nene, vhe vha shumela Afrika Tshipembe nga vhukoni ha nṱhesa na vhuḓikumedzeli nga tshifhinga tshavho musi vha vhuthubwani nga u ṱuṱuwedza dzingu na dzhango ḽashu u itela mbofholowo ya Afrika Tshipembe.2.  Migwalabo ya vunḓu ḽa Devhula Vhukovhela2.1. Khabinethe yo vha na nyambedzano nga ha tshiimo tshi si tshavhuḓi tshine tsha khou bvelela ngei Devhula Vhukovhela, tshe tsha kwama tshumelo dzo vhalaho, zwihulwane tshumelo dza zwa mutakalo. Sa Muvhuso u re na vhulondo, Khabinethe yo themendela vhudzheneleli ha shishi ha u vhuedzedza ndaulo na vhudziki kha vhupo.  2.2. Khabinethe yo ṱanganedza khumbelo ya u shumisa Khethekanyo ya 100(1)(b) ya Mulayotewa wa Riphabuḽiki ḽa Afrika Tshipembe wa 1996 u tandulula tshiimo tshivhi, zwihulwane kha sekhithara ya zwa mutakalo. Tshipikwa tshihulwane tsha vhudzheneleli uhu hu ḓo vha:u vhuedzedza fulufhelo vhukati ha vhashumi na muvhuso;u thusa vunḓu kha u khwinisa sisteme dzaḽo na khonadzeo ya u vhuedzedza tshiimo vhudzuloni;u khwaṱhisedza vhutevhedzeli ha muhanga wa vhulauli na vhusimamilayo ha muvhuso;uri hu vhe na vhudziki kha sia ḽa zwa mishumo, u vhuedzedza nḓisedzo ya tshumelo dzi sa nyeṱhi, u khwaṱhisedza tsireledzo ya vhashumi na u khwinisa ndangulo ya zwa masheleni.2.3. Khabinethe yo dovha ya ṋea ndaela tshigwada tsha mushumo tsha Dziminista uri tshi dalele Devhula Vhukovhela u pfesesa zwine zwa khou bvelela tshitshavhani. I khou lavhelela u rumelwa muvhigo kha vhege mbili dzi ḓaho. Muvhigo u ḓo thusa kha u sumbedzisa arali hu tshi nga ṱoḓea vhuṅwe vhudzheneleli.  2.4. Tshigwada tsha Mushumo tsho vhumbwa nga Dziminista dza U pulana, U vhea iṱo na Ela (Mutshimbidzi); Mutakalo; Masheleni; Tshumisano na Mavhusele na zwa Sialala, khathihi na Vhulamukanyi, Thivhelo ya Vhutshinyi na Tshigwada tsa Tsireledzo tsha Dziminista.2.5. Naho hu tshi khou dzhielwa nzhele mbilaelo dze dza sumbedziswa nga tshitshavha, Khabinethe i sasaladza zwihulwane u tshinyadzwa ha zwifhaṱo na ndaka zwo itwaho nga tshifhinga tsha migwalabo kha vhuṅwe vhupo ha vunḓu.3. Nyambedzano dza miholo ya sekhithara dza tshitshavha3.1 Khabinethe yo ḓo nyeṱulelwa nga ha nyambedzano dza miholo ya Tshumelo dza Tshitshavha dza zwino. Khabinethe i tama Muhasho wa Tshumelo ya Muvhuso na Ndaulo khathihi na komiti dzi ṋeaho ndaela dzi tshi shuma zwavhuḓi nga u ṱavhanyedza uri dzi tandulule u sa pfana kha nyambedzano dza miholo.4. Tshiṱereke dza Dzibisi4.1. Khabinethe i ramba vhathu vhoṱhe vha kwameaho kha sekhithara ya vhuendi ha tshitshavha u fhelisa nga u ṱavhanya tshiṱereke tsha dzibisi tsha lushaka. Ri humbela uri masia oṱhe a vhuelele kha nyambedzano u itela uri hu swikelelwe thendelano ine ya vhuedza masia oṱhe na shango.5. Khakhathi Mudavhi wa Moses Mabhida  5.1. Khabinethe i sasaladza khakhathi dzi sa pfadziho na zwiito zwivhi zwa u tshinyadza ndaka nga vhaṱaleli vha bola ya milenzhe nga murahu ha uri vha fuḓekanye vha dzhena luvhanḓeni ngei Mudavhini wa Moses Mabhida nga tshifhinga tsha Premier Soccer League mafheloni a vhege.5.2. Mazhendedzi a vhutevhedzeli ha mulayo vha humbelwa uri vha khwaṱhisedze uri vhoṱhe vho kwameaho kha zwiito izwi zwa khakhathi na vhuvemu kha mutambo uyu vha hweswa vhuḓifhinduleli ha zwiito zwavho.5.3. Khabinethe i ṱoḓa uri ṱhoḓisiso dzi itwe nga u ṱavhanyedza na u thoma u shumisa maga a tsireledzo a konḓaho u khwaṱhisedza tsireledzo ya vhaṱaleli na vhaofisiri. I humbela vhathu vhoṱhe vha kwameaho vha thuse kha ṱhoḓisiso u thivhela zwiito zwo raliho u bvelela hafhu tshifhinga tshi ḓaho.6. Zwiṱitshi zwa radio zwa tshitshavha6.1.  Khabinethe i ṱanganedza thendelano yo swikelelwaho ya u vula hafhu zwiṱitshi zwa radio zwa tshitshavha zwa 15 zwe zwa vha zwo imiswa nga Sentech nga mulandu wa u sa badela mbadelo dza o kovhiwa ha siginala, musi hu tshi khou ṱoḓiwa thandulo dzo khwaṱhaho..6.2. Thendelano yo ḓo swikelelwa nga murahu ha musi muvhuso wo ṱangana na Sentech, Foramu ya Radio ya Tshitshavha ya Lushaka, Zhendedzi ḽa Daivesithi na Mveledziso ya Midia na Ndangulo ya Vhudavhidzani yo Ḓiimisaho ya Afrika Tshipembe.6.3. Sekhithara ya radio ya tshitshavha ndi luvhanḓe lwa ndeme lwa vhudavhidzani lu ṋeaho vhathu vhashu tswikelelo kha mafhungo lune lwa shuma sa tshiitisi tsha u ṱuṱuwedza vhadzulapo vha re na nḓivho ya mafhungo. Masia oṱhe o tenda u ṱangana hu si kale uri vha wane thandululo yo khwaṱhaho ine ya ḓo ita uri zwiṱitshi izwi zwi shume lwa tshifhinga tshilapfu.7. Muṱangano wa Muvhuso wa Vharangaphanḓa vha Mulanganelo7.1. Khabinethe i tikedza u ṱanganedzwa ha Mbekanyamushumo ya Nyito ya Mulanganelo kha miṅwaha mivhili i ḓaho.7.2.  Muphuresidennde Vho Ramaphosa vho rangaphanḓa Vhurumelwa ha Afrika Tshipembe kha Muṱangano wa Muvhuso wa Ṱhoho dza Mulanganelo  (CHOGM 2018) nga fhasi ha thero: “U ya kha Vhumatshelo vhu Fanaho’ u bva nga ḽa 19 u swika 20 Lambamai  2018.7.3.  U vhea Afrika Tshipembe kha vhuimo ha u vha ḽiṅwe ḽa mashango o rangaho phanḓa sa fhethu ha vhubindudzi kha mimaraga yo no khou bvelela, Muphuresidennde Vho Ramaphosa vho dovha vha ṋea mulaedza kha muṱangano wa Dzulo ḽa Vharangaphanḓa Vha Afrika ḽa Foramu a Mabindu ya Mulanganelo, vha ambedzana na vhabindudzi vha dzitshaka vhahulwane na vharangaphanḓa vha mabindu. Vho ḓo ramba vhabindudzi vho rangaho phanḓa na vharangaphanḓa vha mabindu uri vha ḓe kha Samithi ya Vhubindudzi yo lavhelelwaho vhukuma  ya Afrika Tshipembe ine ya khou ḓo vha hone ṅwaha uyu u tshi ya mafheloni.7.4. Nga fhasi ha vhurangaphanḓa ha Muphuresidennde Vho Ramaphosa, vhurumelwa ha Afrika Tshipembe ho shumisa tshikhala tshe ha ṋewa nga CHOGM u bvela phanḓa na  kunguwedza  nkhetheni wa Afrika Tshipembe uri a dzhene kha Khoro ya Tsireledzo ya Mashango Mbumbano (UN) u thoma nga 2019 u swika nga 2020. Khetho idzi dzi khou lavhelelwa u vha hone nga ḽa 8 Fulwi 2018 ngei New York, USA.8. Vhubindudzi8.1.  Khabinethe i ṱanganedza u tholiwa ha vharumelwa vho khetheaho vhaṋa kha zwa vhubindudzi vhane vha ḓo ambedzana na vhabindudzi vha fhano hayani na vha dzitshaka nga ha zwikhala zwa u bindudza Afrika Tshipembe.8.2.  Vharumelwa avha vho ṋewa mushumo wa u kunga vhubindudzi nga nḓila ya vhuronwane i sa ḓuriho. Fulo ḽa vhubindudzi ḽi ḓo engedzedzea kha khoniferentsi ya vhubindudzi khulwane ine ya ḓo vha hone musi ṅwaha uno u tshi ya mafheloni u itela u kuvhanganya R1 thriḽioni u bva kha vhubindudzi vhuswa kha miṅwaha miṱanu i ḓaho..9. U rwela ṱari InvestSA One-Stop Shop ya Gauteng9.1. Khabinethe i ṱuṱuwedza vhukuma vhabindudzi vha dzitshaka na vha fhano hayani u shumisa zwiimiswa zwa vhubindudzi ha One- Stop Shop ha Vunḓu hune ha khou rwelwa ṱari u mona na shango – ha zwenezwino ndi One-Stop Shop ya Gauteng.9.2. InvestSA One-Stop Shop ndi mbekanyamushumo ya muphuresidennde ya u bveledzisa na u tshimbidza vhubindudzi Afrika Tshipembe. Zwa zwino, , InvestSA One-Stop Shop yo thoma u shuma zwavhuḓi ngei Kwazulu-Natal na Kapa Vhukovhela.9.3. Senthara dza vhubindudzi ha One-Stop Shop dzi khou thomiwa u mona na mavunḓu oṱhe, nahone dzi ḓo shumiswa u konanya na u ṱanganya zounu dza ikonomi dzo khetheaho, mazhendedzi a vhubindudzi ha vunḓu, ndangulo yapo na mihasho ya muvhuso yo teaho, redzhisiṱeresheni, phemithi na mafhungo a u wana ḽaisensi.10. Khadi ntswa dza Post Bank dza SASSA- dza Poswo  10.1. Khabinethe i ṱanganedza u thomiwa zwavhuḓi ha phaiḽotho ya khadi dza Zhendedzi ḽa Tsireledzo ya zwa Matshilisano (SASSA) ntswa kha dziṅwe dza poswo ngei Kapa Vhukovhela u itela uri vhaholi vha mundende vha kone u tshintsha khadi dzine vha vha nadzo vha wana khadi ntswa dza Postbank dza SASSA-  dza Poswo ya Afrika Tshipembe (SAPO).10.2.  Vhaholi vha mundende na vhaṋe vha khadi vha kha ḓi kona u shumisa khadi dzavho dzine vha vha nadzo u swikela nga Nyendavhusiku 2018, fhedzi Khabinethe i ṱuṱuwedza vhaholi vha mundende uri vha tshintshe khadi dzavho dza kale nga u ya dziofisini dza SASSA kana dza SAPO dzi re tsini na hune vha dzula hone u bva nga ḽa 2 Shundunthule u swikela mafheloni a Khubvumedzi  2018.11. Pfunzo ya Nṱha11.1. Khabinethe i ṱanganedza mvelaphanḓa ine ya khou vha hone kha u thoma u shuma ha pfunzo ya mahala sa zwe zwa dodombedzwa nga Minista wa Pfunzo ya Nṱha na Vhugudisi. Nḓivhadzo ya u gonya zwihulwane kha khovhelo ya mutheo kha NSFAS u bva kha R9,849 biḽioni ya 2017/18 u ya kha R35,321 biḽioni nga 2020/21 zwi sumbedza vhuḓiimiseli ha muvhuso kha u thusa matshudeni vha bvaho kha miṱa i shayaho na miṱa i holaho masheleni maṱuku.12. Mbekanyamushumo ya Thikhedzo ya SMME12.1. Khabinethe yo ṱanganedza u rwelwa ṱari ha Mveledzo ya Mushumo nga kha Mbekanyamushumo ya Thikhedzo ya mabindu maṱuku na a vhukati (SMME), ine ya vha tshumisano vhukati ha Muhasho wa Mveledziso ya Mabindu Maṱuku (DSBD) na Mashangombumbano a Europe.12.2. I ḓo tikedza dziSMME nga kha tshumelo dza mveledziso ya mabindu, u a thusa kha u swikelela mimaragani, u khwinisa tswikelelo yavho kha u wana masheleni na u thusa kha u leludza muhwalo wa zwa ndaulo na milayo kha mabindu maṱuku. 13. Saintsi na Thekhinoḽodzhi13.1. Khabinethe i khoḓa vhoṱhe vhe vha ita uri ZACUBE-2 i konadzee, ine ya vha satheḽaithi ya khubu khulwanesa ya maimo a nṱhesa Afrika. Satheḽaithi ya ZACUBE-2 ya tshileme tsha 4kg – ye ya bveledziswa nga Yunivesithi ya Thekhinoḽodzhi ya Cape Peninsula (CPUT) na  French South African Institute of Technology, na u langiwa nga Zhendedzi ḽa Tshikhalani ḽa Afrika Tshipembe – yo lambedzwa nga Muhasho wa Saintsi na Thekhinoḽodzhi. Ndi nanosatheḽaithi ya vhuvhili ye ya bveledzwa ngei CPUT.13.2. Satheḽaithi ya khubu yo ḓo rumelwa ngei India uri i rumelwe tshikhalani. I ḓo thusa u kuvhanganya data ine ya ḓo dzumbulula nyaluwo ya ikonomi kha ikonomi ya malwanzhe. Nanosatheḽaithi i ḓo thusa kha ṱhoḓea dza mbekanyamushumo ya Ikonomi ya Malwanzhe ya Operation Phakisa na u dovha ya thusa kha u sala murahu mishumo ya lwanzheni kha phendelashango ya Afrika Tshipembe na u kona u topola mililo ya ḓaka nga u ṱavhanya.14. KwaZulu-Natal Mining Indaba14.1. Khabinethe i ṱanganedza mvelelo dza KwaZulu-Natal Mining Indaba ya maḓuvha mavhili, he vhurumelwa ha amba nga ha mafhungo ane a ḓo thusa u shandukisa sekhithara na u vula zwikhala zwine zwa ḓo engedza ndeme kha migodi kha vunḓu.14.2. Zwa migodi ndi zwiṅwe zwa sekhithara khulwane ine ya nga thusa u shandukisa ikonomi ya shango ḽashu nahone Khabinethe yo humbela khamphani dza zwa migodi, zwa mishumo na zwitshavha u khwaṱhisa vhushaka u itela uri  zwa migodi zwi khwaṱhe na u bvela phanḓa.B. Tsheo dza Khabinethe1. Khabinethe yo ṱanganedza Muhanga wa U ela na U vhea iṱo wa Mbekanyamaitele ya Vhaswa (NYP) 2015-2020. Muhanga u ṋetshedza vhuḓifhinduleli na vhukoni kha tswikelelo ya zwipikwa zwa NYP 2020. Ndivho ya mbekanyamaitele ndi u khwinisa kushumele na u khwaṱhisedza nḓisedzo ya tshumelo, zwihulwane kha mbekanyamushumo dza vhaswa.2.  Khabinethe yo tenda uri Mbekanyamushumo ya Ṅwedzi wa Afrika ya Ṅwaha nga Ṅwaha ine ya ḓo vha hone nga Shundunthule 2018 i farelwe kha ḽino nga fhasi ha thero: Ṅwaha wa Vho Nelson Mandela – U fhaṱa Afrika ḽa Khwine na Ḽifhasi ḽa Khwine”. Ṅwedzi wa Shundunthule u pembelela tswikelelo yo itwaho kha mveledziso ya Afrika. Vhuṱambo vhu ḓo vha vhuhulwane nga Ḓuvha ḽa Afrika nga ḽa 25 Shundunthule, ḽine ḽa ha ḓuvha ḽo ḓivhadzwaho nga Mashangombumbano a Afrika nahone ḽi pembelelwa Afrika.3.  Khabinethe yo nyeṱulelwa nga ha muvhigo na vhudzheneleli ho itwaho nga ha vhuimo ha u fhuriwa lwa vhudzekani, u tambudzwa na milandu muhulwane ya vhuḓifari hu si havhuḓi kha miraḓo yo tholiwaho kha Mmbi ya Vhupileli ya Lushaka ya Afrika Tshipembe (SANDF) ine ya tikedza Mishini wa U ḓisa Vhudziki wa UN kha Riphabuḽiki ya Dimokirasi ya Congo.3.1.  Naho Khabinethe yo fushea nga vhudzheneleli ho itwaho kha u lwa na u tambudzwa uhu, i sasaladza nga nungo dzoṱhe zwiito zwiṅwe na zwiṅwe zwa u tambudza lwa vhudzekani na zwiito zwa vhuḓifari vhu si havhuḓi nga miraḓo ya SANDF kha vhupo ha mishini.3.2. Thimu yo tholiwa u ṱoḓisisa mabomepome oṱhe o vhigiwaho. Naho miṅwe ya milandu yo khunyeledzwa, miṅwe yo no ḓi vha kha ḽiga ḽa tsengo dza vhuswoleni. Ṱhoḓisiso dzoṱhe hedzi dzo itwa nga kha maitele a mulayo a tshiswole nga nḓila i re khagala na vhuḓifhinduleli.3.3. Afrika Tshipembe, sa nga nḓowelo, ḽi ḓo bvela phanḓa na sedzulusa nga u ṱavhanya zwiwo zwi fanaho na zwenezwi. U sa ḓifara zwavhuḓi na zwiito zwa vhugevhenga kha maimo a SANDF zwo khou vhengiwa nahone a zwi nga ḓo konḓelelwa. Avho vhane vha ḓo waniwa uri vho khakha vha ḓo dzhielwa vhukando nga kha Khoudu ya Vhuḓifari na Khoudu ya Ndayo ya Tshiswole.3.4. Khabinethe yo dovha ya tikedza khunyeledzo ya Mulayotibe wa Ndayo ya Tshiswole, une wa ṱoḓa u sedzana na ndayo nga vhuḓalo kha SANDF, hu tshi katelwa na u khwaṱhisa ṱhalutshedzo ya u fhuriwa lwa vhudzekani na gonyisa ndaṱiso ṱhukhu ya swika kha miṅwaha ya 10.  C. Milayotibe1. Khabinethe yo ṱanganedza khanḓiso ya Mulayotibe wa Sisteme dza Nḓisedzo ya Eḽekiṱhironiki na Ndaulo ya Zwibveledzwa zwa Fola wa 2017 kha Gazete ya Muvhuso u itela u wana muhumbulwa nga tshitshavha.Mulayotibe u fhelisa Mulayo wa Ndaulo ya Zwibveledzwa zwa Fola, wa1993 (Mulayo wa 83 wa 1993) u itela u bveledza mutakalo wa tshitshavha na uri mulayo wa ndaulo ya fola wa Afrika Tshipembe u tshimbilelane na Thendelano ya Muhanga wa Dzangano ḽa Mutakalo wa Ḽifhasi nga ha Ndaulo ya Fola. U sedza kha masia mahulwane a elanaho na vhupo ha tshitshavha ha nga ngomu, u ṱana zwibveledzwa zwa fola fhethu ha u rengisela, u shumisa dzidivaisi dza eḽekiṱhironiki na u thoma u shumisa phakhethe dzi si na dzilogo kha zwibveledzwa zwa fola.2. Khabinethe yo ṱanganedza khanḓiso ya Mulayotibe wa Muhanga wo Ṱanganelaho wa 2018 une wa ḓo ganḓiswa kha Gazete ya Muvhuso u itela u wana mahumbulwa nga tshitshavha. Mulayotibe u ṱoḓa u swikelela pulane yo konanywaho na yo ṱanganelaho u mona na madavhi oṱhe a muvhuso, ane o khwaṱhisedza nga nḓila i fanaho na shumisana u bveledza mathomo o khwaṱhaho a Pulane ya Mveledziso ya Lushaka (NDP).U dzhielwa nṱha ha pulane  kha tshiimiswa hu tshimbilelana na NDP nahone u ṱoḓa uri hu vhe na vhuḓiimiseli kha Muhanga wa Vhupulani ha Themo ya Vhukati ya 2014-2019 u itela u wana nḓila na vhukoni nga ngomu kha Muvhuso zwine zwa ḓo bveledza pulane ya mveledziso ya tshifhinga tshilapfu. U ḓo bveledza Muvhuso wo dzudzanyeaho u konaho u ita zwithu nga u ṱavhanya, une wa ḓo shuma zwavhuḓi kha u bveledza tshanduko dza tshivhumbeo dzi ṱoḓeaho kha nyaluwo yo katelaho, na u bveledzisa mutheo wa vhashumi kha shango na demokhrasi yo khwaṱhaho.D. Zwi khou ḓaho1. Ḓuvha ḽa MbofholowoKhabinethe i khoḓa MaAfrika Tshipembe vhoṱhe na sekhithara vhane vha khou shela mulenzhe nga nḓila dzo fhambanaho kha vhuṱambo ha zwino ha u pembelela Ṅwedzi wa Mbofholowo . Muphuresidennde Vho Ramaphosa vha ḓo  ṋetshedza mulaedza muhulwane kha vhuṱambo ha u pembelela Ḓuvha ḽa Mbofholowo ḽa Lushaka nga ḽa 27 Lambamai 2018 ngei Bloemfontein kha Mudavhi wa Dr Petrus Molemela, Free State nga fhasi ha thero: “Ṅwaha wa Vho Nelson Rolihlahla Mandela: u ya kha tswikelelo yo fhelelaho ya mbofholowo yashu nga kha tshanduko i sa shaedzi tshithu ya zwa ikonomi na matshilisano”.Vhuṱambo vhu ḓo tevhelwa nga Zwiphuga zwa Ṱhonifho zwa Lushaka 2018 nga Mugivhela wa ḽa 28 Lambamai 2018 ngei Pretoria, hune Muphuresidennde Vho Ramaphosa vha ḓo ṋea vhaṱanganedzi vho teaho  Order of the Baobab, The Order of Ikhamanga, The Order of Luthuli and The Order of the Companions of OR Tambo. Pfufho dza Lushaka ndi dzone khulwanesa dzine Afrika Tshipembe ḽa dzi ṋea, nga kha Muphuresidennde, kha vhadzulapo na miraḓo ya tshitshavha tsha dzitshaka vhe vha shela mulenzhe zwihulwane kha u ita uri shango ḽi vhofholowe, ḽi vhe lushaka lu bvelelaho lwa demokhrasi, lwo faranaho u ya nga u fhambana haḽwo2. Vhuṱambo ha u pembelela  Ḓuvha ḽa ShundunthuleKhabinethe i ramba vha shumi vhoṱhe u mona na shango uri vha ṱanganele kha u pembelela Ḓuvha ḽa Vhashumi nga Ḽavhuvhili ḽa 1 Shundunthule 2018 na u dovha vha sedza kha mbuelo dza pfanelo dza vhashumi u bva tshe ra wana demokhrasi. Ḓuvha iḽi ḽi shuma sa tshihumbudzo tsha uri mishumoni hu tea u vha fhethu ho tsireledzeaho na uri vhatholi vha fanela u ita zwinzhi u khwaṱhisedza tsireledzo ya vhashumi vhavho, zwihulwane kha sekhithara ya migodi.Khabinethe i swikisa ndiliso na pfelavhuṱungu kha miṱa, khonani na vhashumisani vha vhashumi vha mugodini vharathi vhe vha swa vha lovha musi bisi ye ya vha i tshi khou vha isa mushumoni i tshi fhiswa nga bomo ya peṱirolo nga vhaṱhaseli vha sa ḓivhiwiho.Khabinethe i ramba miraḓo ya tshitshavha u thusa mapholisa kha fulo ḽavho ḽa u wana vhuṱala nga u ṱavhanya kha mulandu uyu.E. MilaedzaKhabinethe i fhululedza:1.  Mutsila wa MuNdebele Vho Esther Mahlangu, vhe vha ṱanganedza  digiri ya nṱhesa ya yunivesithi sa ṱhonifho u bva kha Yunivesithi ya Johannesburg kha u shela mulenzhe zwihulwane kha vhutsila ha zwa sialala na mvelele.2.  Thimu ya Afrika Tshipembe ye ya ḓo takulela nṱha vhukuma shango ḽashu kha Mitambo ya Mulanganelo ngei kha Gold Coast ya Australia, musi vha tshi fhedza kha vhuimo ha vhurathi na u wana medala ya 37 (13 dza musuku, 11 silivhere na 13 dza buronzo). Tswikelelo yavho ndi mvelelo dza u shuma nga maanḓa, vhuḓiimiseli na u konḓelela. Hezwi ndi ṱhuṱhuwedzo kha vhagidimi vhaṱuku na khwaṱhisedzo ya uri mitambo ndi tshipiḓa tsha vhuthihi ha matshilisano vhu ri baḓekanyaho sa MaAfrika Tshipembe.2.1.    Vhakundi vha vhuimo ha nṱhesa vhe vha wina medala dza musuku hu katelwa:Caster Semenya –  800m na 1500m ya vhafumakadzi;Luvo Manyonga – u fhufha ha nṱha kha vhanna;Ndodomzi Ntutu – T12 100m ya vhanna;Henri Schoeman – thrathlono ya vhanna;Tatjana Schoenmaker – 100m na 200m bresitrouku kha vhafumakadzi;Chad le Clos – 50m, 100m na 200m bathafuḽai kha vhanna;Cameron van der Burgh – 50m bresitrouku kha vhanna;Akani Simbine – 100m ya vhanna; naMartin Erasmus – tsimbe ya  freestyle ya vhanna vha tshileme tsha 97kg3. Muphurofesa Vho Sibongile Muthwa na Vho Dokotela Geraldine Fraser-     Moleketi  kha u vhewa tshiduloni tsha vaisi-khanseḽara na khanseḽara vha Yunivesithi ya Nelson Mandela zwenezwino.4.  Thimu ya Afrika Tshipembe kha u wina pfufho tharu kha 10th Global  Entrepreneurship Congress ngeii Istanbul, Turkey nga Lambamai 2018, u livhuwa vhuḓiimiseli ha shango na u ḓiṋekedzela kha u khwinisa dziSMME. Muhasho wa Mveledziso ya Mabindu Maṱuku khathihi na mushumisani nawo, 22 on Sloane, khemphasi ya u thoma khulwanesa Afrika, wo wina Global Entrepreneurship Country of the Year Award. Thimu ya Afrika Tshipembe yo dovha ya wina Brand Champions and Research Champions Award,  ine ya ṱanganedza  mashango a Netiweke ya zwa Mabindu ya Ḽifhasi u mona na ḽifhasi ḽoṱhe.F. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1.  Mufarisa Minista Vho Mondli Gungubele sa Mudzulatshidulo wa Bodo ya Public Investment Corporation SOC Limited.2.  Vho Thandaza Zenobia Lungile Shandu sa Mufarisa Mulanguli Guṱe: Thikhedzo ya Zwiimiswa na Khonanyo kha Muhasho wa Tshumisano na Mahusele na zwa Sialala.Mbudziso: Vho Phumla Williams – Muambeli Mufareli wa KhabinetheLuṱingothendeleki: 083 501 0139Datumu: Ḽavhuṋa ḽa 26 Lambamai 2018 "
"Khabinethe yo ṱangana nga Ḽavhuraru ḽa 9 Shundunthule ngei  Tuynhuys, Ḓoroboni ya Kapa",10 May 2018,https://www.gov.za/speeches/statement-cabinet-meeting-9-may-2018-10-may-2018-0000,https://www.gov.za/ve/speeches/khabinethe-yo-%E1%B9%B1angana-nga-%E1%B8%BDavhuraru-%E1%B8%BDa-9-shundunthule-ngei-tuynhuys-%E1%B8%93oroboni-ya-kapa-10-may,"Tshitatamennde tsha Muṱangano wa Khabinethe wa ḽa 9 Shundunthule 2018A. Mafhungo a zwino kha shango1. Khakhathi dzo ḓisendekaho nga Mbeu (GBV)1.1. Khabinethe i ombedzela tsatsaladzo yayo ya khakhathi dzi itelwaho vhana na vhafumakadzi, na u ita khuwelelo kha riṋe roṱhe kha madzangano ashu uri ri dzhie vhukando ha u fhelisa khakhathi dzi itelwaho vhafumakadzi, vhana na, zwitshavha zwa vhasadzi-mutamambeungae (lesbiani), vhanna- mutamambeungae(geyi), mutamambeumbili na zwitshavha zwa vhathu vha shandukisaho mbeu dzavho.  1.2. Ndi mushumo wa MaAfrika vhoṱhe u funzana nga ha pfanelo dza vhafumakadzi na vhana, na u wana nḓila dzo fhambanaho dza phodzo dziṋe dza vha hone u itela u thusa vhapondwa vha khakhathi.1.3. Khabinethe i ṱanganedza tsheo ya Khothe Khulwane ya Tshipembe ha Gauteng ya u gwevha muvhulahi Sandile Montsoe miṅwaha ya 32 ya u valelwa dzhele nga waniwa mulandu wa u vhulaha we a vha e mufunwa wawe Karabo Mokoena.  Miṅwe milandu i fanaho na u wanala ha tshitumbu tsha Katlego Joja wa miṅwaha ya 10 ngei Vhukovhela ha Mamelodi, vhubvaḓuvha ha Pretoria na bulayo ḽa Zolile Khumalo, nga mutshudeni wa kale, Yunivesithi ya Mangosuthu ya Thekhinolodzhi ngei Durban, ndi vhuṱanzi ha khaedu dzine dza kha  ḓi bvela phanḓa dzo livhanaho na lushaka lwashu. Khabinethe i swikisa ndiliso dzayo kha vha muṱa wa ha Jola na wa Khumalo.1.4. Musi vhulamukanyi na mazhendedzi a vhutevhedzeli ha mulayo o sedzana na u khwaṱhisedza uri vhatshinyi vha khou gwevhiwa, sa tshitshavha, roṱhe ri na zwine ra fanela u ita u fhelisa vhugevhenga uhu. MaAfrika Tshipembe vha khou ṱuṱuwedzwa uri vha dzhenele kha mbekanyamushumo dza vhueletshedzi na tsivhudzo zwitshavhani zwa havho na kha dzisekhithara.1.5. Khabinethe i dovha ya ṱuṱuwedza vhapondwa uri vha vhige vhugevhenga ha tshiṱuhu uhu kha ndaulo dza vhutevhedzeli ha mulayo, dzine dza tea u ita ṱhoḓisiso dza khumbulelo dza GBV na u dzhia vhukando nga u ṱavhanyedza vha tshi khou tevhedza mulayo u vhona uri hu vhe na vhulamukanyi.1.6. Kha ḽiṅwe fhungo ḽa thungo fhedzi ḽi elanaho, Buthano ḽo Angaredzaho ḽa Mashango Mbumbano (UN) ḽo vheya ḓuvha ḽa 13 Fulwi u vha Ḓuvha ḽa Tsivhudzo nga ha vhathu vha re na Albinism ḽa Dzitshaka. Ndivho dza fulo ndi u ḓisa tsivhudzo nga ha vhathu vha re na albinism vhane vho tsireledzwa tshoṱhe nga Mulayotewa wa Riphabuḽiki ya Afrika Tshipembe wa 1996. Ndi mushumo wa MaAfrika Tshipembe oṱhe u ḓifunza na u funza vhaṅwe tshitshavhani nga ha albinism u itela u thudzela kule vhutendatenda ha kale hu si na ngoho. Hezwi zwi ḓo fhungudza vhuṱungu vhune vhathu vha re na albinism na miṱa yavho vha khou ṱangana naho.2. Tsheo ya Dzangano ḽa Dzitshaka ḽa Feḓerasi ya Zwipotso (IAAF)2.1. Khabinethe i khou vhilaedzwa nga mveledziso malugana na milayo miswa ya Dzangano ḽa Dzitshaka ḽa Feḓerasi ya Zwipotso (IAAF).2.2. Khabinethe i ṱanganedza mushumo une wa khou itwa nga Muhasho wa Mitambo na Vhumvumvusi wa Afrika Tshipembe, na uri phanele ya ḽevele ya nṱha ya vhomakone kha masia a elanaho a zwa mishonga na mulayo yo kuvhanganywa nga SRSA. Phanele iyi i ḓo guda milayo iyi zwavhuḓi na u sedzulusa vhuṱanzi ha zwa saintsi vhune IAAF ya khou ḓitika ngaho. I ḓo ela tsedzuluso dzoṱhe dzi re hone & vhuṱanzi ha zwa saintsi khathihi na uri i elana na mafhungo a vhuthu na u shumisa mvelelo dzenedzo u hanedzana na milayo iyi kha foramu dzo teaho.2.3. Khabinethe i ramba MaAfrika Tshipembe u tikedza vhatambi vhoṱhe vhane vha nga kwamea nga milayo iyi fhano hayani na kha ḽifhasi nga vhuphara.3. Tshiimo Devhula Vhukovhela3.1. Khabinethe yo ṋetshedzwa muvhigo nga Thimu ya Mushumo ya dziMinista (IMTT) nga ha tshiimo tsha Devhula Vhukovhela. Muvhigo wo ṋetshedza mushumo wa mathomo wo itwaho kha vhege mbili dzo fhira. Khabinethe yo fushea nga mvelaphanḓa yo itwaho nga IMTT kha ndingedzo yayo ya uri hu vhe na vhudziki kha Vundu..3.2. IMTT, yo rangwa phanḓa nga Minisṱa kha ofisi ya Muphuresidennde, Vho Dokotela Nkosazana Dlamini Zuma, i ḓo bvela phanḓa na u vhea iṱo kha nyimele ya Devhula Vhukovhela. Nḓivhadzo kha midia nga ha mvelelo dza mushumo wo itwaho nga IMTT i ḓo itwa ngei Devhula Vhukovhela vhege i ḓaho. 4. Foramu ya Ikonomi ya Phuraivethe- Muvhuso ya Japan-Afrika4.1. Muphuresidennde Vho Cyril Ramaphosa vho ṋetshedza mulaedza muhulwane kha vhuṱambo ha u rwelwa ṱari Foramu ya Phuraivethe- Muvhuso ya Japan-Afrika he ha ḓo farelwa ngei Sandton Convention Centre u bva nga ḽa 3 u swika 4 Shundunthule 2018. Afrika Tshipembe khathihi na muvhuso wa Japan na Dzangano ḽa Vhuvhambadzi ha nga Nnḓa ha Japan o farisana kha u vha ṋemuḓi wa vhuṱambo uhu.Khabinethe yo ṱanganedza vhuḓiimiseli vhune ha khou bvela phanḓa he ha itwa kha Khoniferentsi ya Dzitshaka ya Tokyo nga ha Mveledziso ya Afrika ngei Nairobi, Kenya nga 2016, he Japan ya ita muano wa  ṋetshedza Afrika US$30 biḽioni vhukati ha 2016 na 2019. Khamphani dza Japan dzi fhiraho 100 dzi hone Afrika.5. U gonya ha Mbadelo dza Aḽuminiamu na Tsimbi dza United States (US)  5.1. Khabinethe yo sumbedzisa u sa farea zwavhuḓi nga ha tsheo ya US ya u sa vhofholola Afrika Tshipembe kha khumbelo dza mbadelo dza tsimbi na aḽuminiamu.5.2. Muvhuso wa Afrika Tshipembe u ḓo bvela phanda na u ambedzana na ndangulo dza US u wana mvelelo dzi ṱanganedzeaho kha masia oṱhe. Khabinethe i dovha ya ṱuṱuwedza vha vhambadza nnḓa vha fhano hayani u bvela phanḓa na u ṱuṱuwedza vharengi vha US uri vha ite khumbelo ya u sa badeliswa muthelo, sa zwibveledzwa zwo khetheaho zwa zwivhambadzwaseli zwa khamphani dza Afrika Tshipembe na zwibveledzwa zwo songo bikululwaho tshoṱhe uri zwi fhedziswe u bikululwa US.6. Mvusuludzo ya Vhupo ha Mabindu6.1. Khabinethe i ṱanganedza u fhela ha luṱa lwa u thoma lwa mvusuludzo ya Vhupo ha Mabindu ha Phuthaditjhaba ngei Free State sa ḽiga ḽa vhuṱhogwa kha u thoma Mbekanyamushumo ya Mvusuludzo ya Vhupo ha Mabindu6.2. R50-miḽioni ya u ita mushumo wa u vusuludza i ḓo kunga vhoramabindu vhapo uri vha thome mishumo yavho zwi tshi bva kha themamveledziso na tsireledzo dzo khwiniswaho.7. Vhubindudzi7.1. Khabinethe i khou fhululedza vhushumisani vhukati ha Muhasho wa Nḓowetshumo na Mbambadzo (dti) na Aspen Pharmacare, he ha ḓo swikisa kha nḓivhadzo ya vhubindudzi ha R1 biḽioni kha maga ḽa u bveledza mishonga Port Elizabeth ngei Kapa Vhubvaḓuvha. Khamphani ya zwa mishonga yo vhuelwa nga kha Phungudzo ya Muthelo ya 121 ya dzidti hu na mbuelo ya muthelo u linganaho R209 miḽioni.7.2. U vulwa ha ḽimaga hu ḓo sika mishumo miswa ya 500, Hezwi ndi vhubindudzi ha ndeme vhune ha khou isa Afrika Tshipembe kha ḽevele ntswa ya bveledza tshikhala na u sika mishumo yo teaho ine shango ḽa khou i ṱoḓa.8. Mbadelo dza Data dza Fhasi8.1. Khabinethe i ṱanganedza milayo miswa yo dzinginywaho nga Mannḓalanga a Vhudavhidzani ho Ḓiimisaho ha Afrika Tshipembe (Icasa) ya u khwinisa milayo malugana na data, SMS, tshumelo dza u founa.8.2. Tshanduko ndi maga a yaho kha u khwaṱhisedza ndinganyiso kha maitele a bindu malugana na mitengo ya data na u khwaṱhisedza uri vharengi a vha tsha ḓo lozwa data dzavho dze vha si dzi shumise. Ṱhoḓisiso ya Maraga i khou itwa nga Competition Commission i ḓo sumbedzisa na u sedzesa kha maga o engedzwaho, u khwaṱhisedza uri mitengo ya data Afrika Tshipembe i khou tikedza tswikelelo ya didzhithala yo ṱanḓavhuwaho na uri lugisela zwikhala zwo sikwaho nga Mveledziso ya Nḓowetshumo ya Vhuṋa.  9. Sekhithara ya Migodi9.1. Khabinethe i ṱanganela na Muphuresidennde Vho Ramaphosa kha u pfa vhuṱungu nga murahu ha u lozwea ha matshilo a vhashumi vha mugodini ngei Sibanye-Stillwater’s Driefontein Mine tsini na Carletonville West Rand, na u dovha ya swikisa ndiliso kha miṱa na khonani dza vhafu. Minisṱa wa Zwiko zwa Minerala, Vho Gwede Mantashe, vha khou lavhelelwa u imela muvhuso kha tshumelo ya tshihumbudzo tsha vhashumi avha ine ya khou ḓo vha hone vhege yeneyi.9.2. Khabinethe i ṱuṱuwedza sekhithara ya migodi uri i ṱavhanyise ṱhoḓisiso yayo ine ya ḓo ri thusa kha uri ri vhe na vhukoni ha u ḓivha uri midzinginyo ya ḽifhasi migodini i itea lini uri ri ḓo kona u vhulunga matshilo a vhashumi.10. Tshikwama tsha Vhana tsha UN  (UNICEF)10.1. Khabinethe i ṱanganela na Muphuresidennde Vho Ramaphosa kha u swikisa ndivhuwo kha thikhedzo na tshumisano ya UNICEF kha u maanḓafhadza vhaswa vha Afrika Tshipembe.10.2. Mulanguli Muhulwane wa UNICEF, Vho Henrietta Fore, vho vha na muṱangano wa u sumbedza vhuthu na Muphuresidennde Vho Ramaphosa nga Musumbuluwo wa 7 Shundunthule 2018. Vho sumbedzisa muvhigo wa UNICEF nga ha vhurangeli ha Afrika Tshipembe kha masia a pfunzo, mveledziso ya zwikili zwa mushumo na zwikhala zwa ikonomi zwa vhaswa, zwihulwane avho vha miṅwaha ya vhukati ha 10 na 18. UNICEF yo khoḓa ndingedzo dza Afrika Tshipembe dza u sika zwikhala zwa vhaswa u dzhenela nga nḓila yo khwaṱhaho kha ikonomi., na u sumbedza lutamo lwa u thusa zwikolo zwa shango ḽashu nga ṋetshedzo ya maḓi na vhuthathatshili.10.3. UNICEF yo ramba Afrika Tshipembe u kovhelana nga tswikelelo yaḽo ya u maanḓafhadza vhaswa sa tshipiḓa tsha fulo ḽa ḽifhasi u khwinisa zwikhala zwa vhaswa – tshiga tsha vhukuma tsha u khwaṱhisa vhushaka ha shango ḽashu na UN.B. Tsheo dza Khabinethe1. Khabinethe yo ṱanganedza Pulane ya Mushumo wa Mbekanyamaitele ya Nḓowetshumo (IPAP) 2018/19 – 2020/21. Heyi ndi ndovhololo ya vhu10 ya pulane ya mushumo u itwaho ṅwaha muṅwe na muṅwe yo vhekanywaho nga mutevheṱhandu wa miṅwaha miraru nga u tevhelana ya Muhanga wa Tshinyalelo ya Themo ya Vhukati.IPAP yo sedzuluswaho i ṋetshedza manweledzo a tswikelelo ya mbekanyamitele ya nḓowetshumo ya miṅwaha ya ṱahe yo fhiraho. I ṋetshedza musaukanyo wa ikonomi wa ḽifhasi na ikonomi ya fhano hayani i elanaho na mbekanyamaitele ya nḓowetshumo, i ṋetshedza manweledzo a khaedu na vhuleme kha kushumele kwa khwinesa kwa mbekanyamaitele ya nḓowetshumo, khathihi na tsielano ya pulane dza mushumo muhulwane wo vhetshelwaho tshifhinga tsho khetheaho wa sekhithara wo ṋewaho mihasho yo tiwaho.2. Khabinethe yo ṱanganedza  Thendelano ya Tripartite Free Trade Area (TFTA) ine ya ḓo swikiswa Phalamenndeni uri i ṱanganedzwe lwa mulayo. Thendelo i thoma Maraga u Fanaho wa  Vhubvaḓuvha na Tshipembe ha Afrika, Tshitshavha tsha Vhubvaḓuvha ha Afrika na Tshitshavha tsha Mveledziso ya Tshipembe ha Afrika.TFTA thandela khulwane yo rangwaho phanḓa nga Afrika ine ya sumbedzisa maga o khwaṱhaho a u kunda vhufa ha vhukoloni ha dzhango ha mimaraga yo khethekanaho miṱuku, nga u bveledzisa vhubindudzi nga ngomu ha Afrika na u kunga vhubindudzi vhunzhi ha mashango a sili uri vhu dzhene kha vhupo ha mbambadzo mahala.Nga vhanga ḽa ndingedzo dza ṱhanganyelo ya dzingu na ikonomi dzo dzikaho, ho vha na nyaluwo yo khwaṱhaho kha vhubindudzi ha nga  ngomu ha Afrika.3. Khabinethe yo ṱanganedza Muvhigo wa Vhudavhidzani wa Lushaka wa Vhuraru wa Afrika Tshipembe uri u rumelwe kha Buthano ḽa Muhanga wa UN nga ha Tshanduko ya Kilima (UNFCCC).Tshipikwa tsha mutheo tsha UNFCCC ndi u swikelela ndango ya gesepfuḓi kha mufhe uri i vhe kha ḽevele ine ya ḓo thivhela tshikafhadzo ya mupo ine ya vha khombo uri i sa khakhise sisteme ya kilima.Muvhigo wa Afrika Tshipembe u na musaukanyo wa mvelaphanḓa yaḽo u bva kha Vhudavhidzani ha Lushaka ha u thoma u ya kha Vhudavhidzani ha Lushaka ha Vhuvhili he nga murahu ha vha Muvhigo wa Vhudavhidzani wa Vhuraru, sa zwe wa sedzuluswa nga tshitshavha tsha dzitshaka na vhathu vha kwameaho vha fhano hayani. C. Milayotibe1. Khabinethe yo ṱanganedza  u rumelwa ha Mulayotibe wa Mveledziso ya u fuwa  Zwipuka na  u ṱavha Zwimela  zwi ḽiwaho zwa lwanzheni (Aquaculture Development Bill) wa 2018 Phalamenndeni. Mulayotibe, wo bveledzwaho nga murahu ha vhukwamani ho fhelelaho na vhathu vha kwameaho vhoṱhe kha sekhithara ya u fuwa na u ṱavha zwimela na zwipuka zwa lwanzheni, u ṱoḓa u bveledza mveledziso ya u fuwa na u ṱavha zwimela na zwipuka zwa lwanzheni kha ikonomi ya malwanzhe. U ṋetshedza, nzudzanyo dza ndangulo  maitele a sekhithara; u vhekanya ṱhoḓea dza u ṋea ḽaisentsi na phemithi dza u fuwa na ṱavha zwimela na zwipuka zwi ḽiwaho zwa lwanzheni na mathoma a dzizounu dza mveledziso ya u fuwa na u ṱavha zwimela na zwipuka zwi ḽiwaho zwa malwanzheni.2.  Khabinethe yo ṱanganedza u rumelwa ha Mulayotibe wa Vhutsireledzi na  Mutakalo wa Vhashumi wa 2018 Phalamenndeni. Mulayotibe u khwinisa Mulayo wa Vhutsireledzi na Mutakalo wa     Vhashumi wa 1993 (Mulayo wa 85 wa 1993). Wa ṱanganedzwa, Mulayotibe u ḓo khwaṱhisedza tsireledzo khulwane ya vhashumi malugana  na khuvhalo na malwadze mushumoni..Mulayotibe u ṱalutshedza zwavhuḓi Sisteme ya Ndangulo ya Vhutsireledzi na Mutakalo nahone u tshimbilelana na maitele a khwinesa a dzitshaka. U ṋetshedza ndingo dza  khombo dza khombekhombe dziṋe dza tea u itwa nga vhatholi na pulane ya ndangulo ya khombo yo khetheaho mushumoni yo bveledzwaho na u shumisiwa u fhungudza khombo dzine vhashumi vha nga ṱangana nadzo.D. Milaedza1. U fhululedza1.1. Khabinethe i fhululedza Muphuresidennde Vho Ramaphosa, vhe vha rambiwa nga Dzangano Ḽivhusi ḽa Khoniferentsi ya Mishumo ya Dzitshaka (ILO) u vha muṅwe wa mudzulatshidulo kha Khomishini ya Ḽifhasi nga ha Vhumatshelo ha Mushumo.  1.2. Muphuresidennde vho dovha vha rambiwa u ṋea mulaedza kha khoniferentsi, ine ya khou pembelela miṅwaha ya 100 u bva tshe ya thoma.  Musi vhe henengei, vha ḓo luvha na u ṱhonifha Senthinari ya Muphuresidennde wa kale Vho Nelson Mandela. Khabinethe i livhuwa Tshigwada tsha Afrika kha dzangano ḽivhusi ḽa ILO nga u ranga phanda nyambedzano ngei Geneva na u takalela nyambedzano dze dza ḓo farwa nga dzangano ḽivhusi ḽa shango vhuponi ha vhukhethelo ha havho.2. Ndiliso2.1. Khabinethe  swikisa ndiliso kha muṱa na dzikhonani dza Minisṱa wa Masheleni wa wa kale wa u thoma kha dimokirasi ya Afrika Tshipembe, Vho Derek Keys vhe vha ita mushumo  vha vhuṱhogwa wa u pfukisela marambo zwavhuḓi  a Tshikwama tsha Lushaka u ya kha muvhuso wa khethiwaho nga nḓila ya dimokirasi nga 1994.   3. Ramadan3.1. Khabinethe i tamela mashudu tshitshavha tsha Mamusilemu musi vha tshi khou yo thoma u ḓidzima kha ṅwedzi mukhethwa wa Ramadan vhege i ḓaho. Nga tshifhinga tsha Ramadan, Mamusilemu vha a ḓidzima u bva nga ḓuvha ḽi tshi bva u swikela ḽi tshi kovhela, musi vha tshi fhedza tshifhinga vha thabeloni ya u ḓikhwaṱhisa muyani.E. Zwi khou ḓaho1. Muphuresidennde Vho Ramaphosa ṋamusi, nga ḽa 10 Shundunthule vha ḓo dalela Muvhuso wa Vhupileli na Muhasho wa Tshumisano na Mavhusele na zwa Sialala (CoGTA), sa tshipiḓa tsha ndingedzo dzavho dza u ambedzana na vhurangaphanḓa ha sialala u khwaṱhisedza uri mushumo wa muvhuso u khou tshimbidzwa nga nḓila i bveledzaho. Madalo aya ndi tshipiḓa tsha vhuḓiimiseli ha Muphuresidennde he vha ḓivhadza nga tshifhinga tsha Mulaedza wavho wa Lushaka (SoNA) wa u tou thoma nga Luhuhi 2018 uri vha ḓo dalela muhasho wa muvhuso muṅwe na muṅwe.  2. Mufarisa Muphuresidennde Vho David Mabuza ṋamusi, nga ḽa 10 Shundunthule 2018, vha ḓo ṋetshedza mulaedza kha Khoro ya Mveledziso ya Vhashumi ya vhuraru ya Samithi ya Afrika Tshipembe Emperors Palace ngei Johannesburg nga fhasi ha thero: “Vhufarisani kha u vusuludza mushumo na u guda’. Samithi ya maḓuvha mavhili i ḓo ṱanganya vharangaphanḓa vha nḓowetshumo khulwane, vhomakone vha mishumo na vha zwa pfunzo u amba nga ha mafhungo o fhambanaho, hu tshi katelwa na makumedzwa a u tandulula thaidzo ya u shaya mushumo ha vhaswa, u maanḓafhadza ho bvelaho phanḓa, na Mveledziso ya Nḓowetshumo ya Vhuṋa.3. Khabinethe i khou dovha hafhu ya ramba MaAfrika Tshipembe u ṱanganela kha vhuṱambo ha u pembela ṅwaha woṱhe Senthinari ya Vho Tata Nelson Mandela na Vho Mama Albertina Sisulu, vhe vha thusa kha u fhaṱa thikho ya dimokirasi ya Afrika Tshipembe ine ra khou ḓiphiṋa ngayo ṋamusi. Komiti ya dziMinisṱa nga ha Senthinari ya Vho Nelson Mandela na Senthinari ya Albertina Sisulu yo rwel ṱari Mbekanyamushumo dza Muvhuso vhege ino. Zwidodombedzwa zwa vhuṱambo ha u pembela zwi nga wanala kha webusaithi ya muvhuso (www.gov.za), hune zwiṅwe miṱangano yo dzudzanywaho/ vhuṱambo na zwiṅwevho zwa muvhuso zwi khou ḓaho zwa nga wanala henefho.F. U tholiwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vho Lerato Mataboge sa muimeli wa dti kha Bodo ya Khamphani Khulwane  ya Ndindakhombo ya Tshikolodo tsha Zwivhambadzwaseli ya Afrika Tshipembe SOC Limited.2. Vho RS Mogaladi sa Mufarisa Mulanguli Muhulwane: Thikhedzo ya Zwiimiswa na Khonanyo,  CoGTA.Mbudziso:Vho Phumla Williams – Muambeli Mufareli wa KhabinetheLuṱingothendeleki: 083 501 0139"
Tshitatamennde tsha Muṱangano wa Khabinethe wa ḽa 23 Shundunthule 2018 ,24 May 2018,https://www.gov.za/speeches/statement-cabinet-meeting-23-may-2018-24-may-2018-0000,https://www.gov.za/ve/speeches/statement-cabinet-meeting-23-may-2018-24-may-2018-0000,"Khabinethe yo ṱangana nga Ḽavhuraru ḽa 23 Shundunthule 2018, ngei Tuynhuys Ḓoroboni ya Kapa.A. Mafhungo a zwino kha Shango 1. Khakhathi dzo Ḓisendekaho  nga Mbeu (GBV) 1.1. Khabinethe i sathula zwihulwane khakhathi dzi itelwaho vhafumakadzi na vhana. Zwiwo zwa zwenezwino zwa Nonkululeko Mpanza na Nompumelelo Mhlongo ngei Thokoza, Ekurhuleni; Katlego Joja wa Mamelodi, Tshwane; Promise Mthembu ngei KwaZulu-Natal; na Jabulile Nhlapo, mutshudeni wa Unisa, zwi ita uri ri tou vhonesa u vhifha ha khakhathi dzine dza khou shushedza vhutshilo ha vhana na vhafumakadzi vhashu.  1.2. Khabinethe i livhisa ndiliso dza vhuṱungu vhuhulu kha miṱa na khonani dza avha vhana na vhafumakadzi. Fhungo ḽa vhugevhenga vhu itelwaho vhana na vhafumakadzi ḽi ṱoḓa uri roṱhe ri ḓidzhenise tshoṱhe kha u lwa naho. 1.3. Khabinethe i bvela phanḓa na u khwaṱhisa mazhendedzi a u vhona uri mulayo u a tevhedzwa kha nndwa ya u lwa na u fhelisa GBV. Kha Milayotibe yo tendelwaho kha Khabinethe yo fhiraho hu na Mulayotibe wa Khwiniso ya Matshimbidzele a zwa Vhugevhenga wa 2018, une wa khou khwinisa Mulayo wa Matshimbidzele a zwa Vhugevhenga wa 1977 (Mulayo 51 wa 1977). Mulayotibe u ḓo engedza mutevhe wa vhutshinyi ha zwa vhudzekani zwi tshi elana na u sengiswa zwine hezwo zwi ḓo ita uri milandu ya zwa vhudzekani i kone u ya khothe na nga murahu ha miṅwaha ya 20.1.4. U dzhenelela uhu hu engedza tshivhalo tsha maga ane muvhuso wo no a vhekanya. Senthara dza Ndondolo dza 54 nga tshivhalo dzo vulwa u mona na shango ḽoṱhe nga vhuphara uri dzi shume sa fhethu hune zwoṱhe zwa ḓo shumelwa hone u itela u fhungudza u dovha u pondiwa na u fhungudza tshifhinga tsha u vala hei milandu ya zwa vhudzekani.  1.5. Muvhuso wo vhekanya Khothe dza Milandu ya zwa Vhudzekani dzo tou itelwaho zwone fhedzi dza 75 uri dzi shumane na milandu i itelwaho vhana na vhafumakadzi hu si na u ṱungunudza. U ḓadzisa kha izwo, Tshumelo ya Mapholisa ya Afrika Tshipembe yo thoma zwiimiswa zwa 1 047 zwine zwa ḓo tou shumela vhapondwa fhedzi zwiṱitshini zwa mapholisa u mona na shango ḽoṱhe nga vhuphara u itela u ḓo ṱanganedza na u thusa vhapondwa vha GBV.1.6. Vhege ya Tsireledzo ya Vhana i ḓo farwa u bva nga ḽa 27 Shundunthule u swika 2 Fulwi 2018. Khabinethe i ita khuwelelo kha vhoṱhe, vhabebi, vhaunḓi na zwitshavha uri vha shumisane na mazhendedzi a u vhona uri mulayo u a tevhedzwa u tsireledza vhana. Khabinethe i amba ya dovholola uri arali vha tshi khou humbulela uri ṅwana wavho a nga vha o xela, vha tea u ṱavhanya vha vhiga tshiṱitshini tsha mapholisa tsha tsinisa. 1.7. Ri tea u shuma roṱhe sa lushaka lune lwa funa mulalo lwa dovha lwa ṱhompha mulayo u itela uri ri imedzane na vhugevhenga vhu itelwaho vhana na vhafumakadzi. Khabinethe i ita khuwelelo kha vhoṱhe vhane vha ḓivha vhugevhenga vhu itelwaho vhana uri vha lidzele luṱingo lwa mahala lwa zwa nga Vhana (Childline) kha 0800 055 555 kana u Imisa Vhugevhenga (Crime Stop) kha 086 0010111. Arali vha mufumakadzi ane a khou tambudzwa kana vha tshi ḓivha muṅwe mufumakadzi ane a khou tambudzwa, nomboro ya luṱingo lwa mahala lwa Senthara ya Ndango ya GBV 0800 428 428 kana (0800 GBV GBV).          1.8. Khabinethe i ita khuwelelo kha roṱhe uri ri shumisane u itela uri ri ite nga nungo dzoṱhe u thivhela khakhathi dzi itelwaho vhana na vhafumakadzi, u tikedza vhaponyi vha u tambudzwa na u vhona uri vhatambudzi vha livhana na mulayo. Ndi mushumo wa muṅwe na muṅwe u vhiga vhane vha vhaisa, u fara nga nḓila i vhaisaho na u tambudza vhana na vhafumakadzi u itela uri vhatambudzi vha farwe nahone vha gwevhiwe. 2. Ikonomi  Khabinethe i ṱanganedza nyaluwo yavhuḓi kha u tholwa mishumoni ha vha zwigidi zwa maḓana mavhili na rathi zwe zwa sumbedzwa kha kotara ya u thoma ya 2018, u bva kha Savei ya zwa Mishumo ya Kotara nga Kotara ye ya bviswa nga vha Mbalombalo Afrika Tshipembe. U gonya ha zwa mishumo zwo ṱuṱuwedzwa nga nyaluwo ya nḓowetshumo dza rathi kha dza 10. Honeha, vhushayamushumo kha vhaswa vhashu hu kha ḓi vha nṱha kha 52.4%, ho tou tholwa vha tshivhalo tsha 12.2% fhedzi. Khabinethe i ita khuwelelo kha sekithara dzoṱhe kha lushaka uri ri ite mutingati kha u lwa na vhushayamushumo kha vhaswa.Nga muya wa ‘Thuma Mina – Ruma Nṋe’ zwo ṱuṱuwedzwa nga Muphuresidennde Vho Cyril Ramaphosa kha Mulaedza wavho wa Lushaka nga Luhuhi 2018, Khabinethe i ita khuwelelo kha MaAfrika Tshipembe vhoṱhe, nga maanḓa sekithara dza phuraivethe, u thusa u sika mishumo na vhubindudzi hapo u itela uri MaAfrika Tshipembe vha dzheniswe kha ikonomi nga vhunzhi.3. Fulufulu Khabinethe i ṱanganedza u rwelwa ṱari ha Thandela ya Xina Solar One Concentrated Solar Power ngei Kapa Devhula sa tshithu tshihulwane tsho swikelwaho. Ndi iṅwe ya Thandela dza sumbe dza Concentrated Solar Power nga fhasi ha Mbekanyamushumo ya Muhasho wa Fulufulu ya Thengo ya Tshumelo ya Vhabveledzi vha Muḓagasi vho Ḓiimisaho.Puḽanthi Nthihi ya Xina Solar One i ḓo bveledzela Eskom fulufulu ḽo kunaho nga fhasi ha thendelano ya thengo ya muḓagasi ya miṅwaha ya 20. Hezwi zwi amba uri miṱa ya 95 000 ya MaAfrika Tshipembe vha ḓo vha vha tshi khou wana fulufulu ḽo kunaho, nga maanḓa nga zwifhinga zwine muḓagasi wa vha u tshi khou shumiseswa.4. Devhula Vhukovhela  4.1. Khabinethe yo ṱanganedza  muvhigo wa vhuvhili u bva kha Komiti ya Minisiṱa dza Tshivhalo (IMC) nga ha Devhula Vhukovhela, na uri yo fushea nga zwo no swikelwaho kha u dzikisa vundu.4.2. Kha muṱangano wayo wo fhiraho, Khabinethe yo tendela uri Devhula Vhukovhela ḽi vheiwe nga fhasi ha Khethekanyo ya 100 (1) ya Mulayotewa wa Riphabuḽiki ya Afrika Tshipembe wa 1996. Khabinethe yo dovha ya engedza miraḓo ya IMC nga Dziminisiṱa dza Muhasho wa Pfunzo ya Mutheo; Tshumelo ya Muvhuso na Ndaulo, Madzulo a Vhathu; Mveledziso ya Matshilisano; Vhuendelamashango; zwa Mupo na Vhuendi.4.3. IMC yo dovha ya humbelwa u ita muṅwe mushumo hafhu kha vundu na uri i eletshedze Khabinethe uri ndi ifhio mihasho ya vundu ine ya tea u vhewa nga fhasi ha Khethekanyo ya 100 (1) (a) kana khethekanyo ya 100 (1) (b) tsha Mulayotewa4.4. U itwa ha hoyu mushumo zwo ita uri Khabinethe i tendele u vheiwa ha mihasho miṱanu ya vundu nga fhasi ha Khethekanyo ya 100 (1) (b):Ofisi ya Mulangavundu;Muhasho wa Tsireledzo na Vhulanguli ha Vhuendi.Muhasho wa Pfunzo ya Mutheo na Mveledziso ya Mitambo;Muhasho wa Mutakalo; naMuhasho wa Mishumo ya Muvhuso na Dzibada.Mihasho miṱanu ine ya khou ḓa u vheiwa nga fhasi ha khethekanyo ya 100 (1) (a):Muhasho wa Gwama, Ikonomi na Mveledziso ya Mabindu;Muhasho wa Muvhuso Wapo na Madzulo a Vhathu;Muhasho wa Mveledziso ya Mahayani, Mupo na zwa Vhulimi; Muhasho wa Mveledziso ya zwa Matshilisano; naMuhasho wa Vhuendelamashango.Khabinethe yo tenda uri vhudavhidzani ho teaho vhu rumelwe kha Khoro ya Lushaka ya Mavundu na uri vhudavhidzani vhu vhe hone na vhakwameaho vho teaho vha Devhula Vhukovhela. Mushumo wa ṱhoḓuluso nga Tshigwada tsha Vhulamukanyi, Thivhelo ya Vhugevhenga na Vhutsireledzi u bvele phanḓa kha mafhungo oṱhe ane a ṱoḓa uri mazhendedzi a no vhona uri mulayo u a tevhedzwa a dzhenelele. 5. Vhushaka ha Dzitshaka 5.1. Khabinethe yo sathula vhukuma zwiito zwa dzikhakhathi nga tshiṱuhu zwe zwa itwa nga mmbi dzo ḓiṱamaho dza Israeli mikanoni ya Gaza, zwe zwa sia ho lovha tshivhalo tshinzhi tsha vhadzulapo zwavho. Nga u vhona u kalula ha u tshoṱela hu ngafha ha zwenezwino he hu sa ṱalule, muvhuso wa Afrika Tshipembe wo mboḓi dzhia tsheo ya u vhuisa Muambasada Vho Sisa Ngombane u swika zwenezwo. 5.2. Khabinethe i ita khuwelelo kha Mmbi ya Vhupileli ya Israeli uri i bve kha Gaza Strip na u fhelisa dzikhakhathi na u tshoṱela vha tshi tshinyadza vhupo ha Palestine. Zwiito izwi zwine vha dzulela u zwi ita zwi khou vha tshiṅwe tshikhakhisi tsha u wana thandululo ya tshoṱhe ya hedzi khakhathi, ine ya tea u waniwa nga kha aya mashango mavhili, Palestine na Israel, o ima oṱhe nahone nga mulalo.5.3. Khabinethe na yone i dovha ya ita khuwelelo yeneyo ye ya itwa nga miṅwe miraḓo ya mashango a Mbumbano ya Dzitshaka vhe vha ri kha hu itiwe tsedzuluso kha haya mabulayo, hu u itela uri vhavhulahi avho vha ḓo hwedzwa vhuḓifhinduleli.  6. Vhuvhava ha u Hombokwa ha Tshelede i khou Endedzwaho (CIT)  Khabinethe i khou vhilaedzwa zwihulu nga u dovha u vuwa ha vhuvhava ha CIT na u dovha ya sathula vhukuma izwi zwiito zwa vhugevhenga. I dovha ya fhululedza mazhendedzi a no vhona uri mulayo u a tevhedzwa kha u shuma havho nga luvhilo u fara vhahumbulelwa khathihi na u livhuwa miraḓo ya tshitshavha vhe vha thusa vha no vhona uri mulayo u a tevhedzwa kha u fara avho vhathu.Miraḓo ya tshitshavha ine ya nga wana vhuṱanzi zwi sa athu itea vha khou ṱuṱuwedzwa u thusa na uri vha kwame mazhendedzi a no vhona uri mulayo u a tevhedzwa. B. Tsheo dza Khabinethe 7. Khoro ya Muphuresidennde ya Mabindu a Muvhuso (PSEC) Khabinethe yo tendela u thomiwa ha PSEC ine Mudzulatshidulo wayo ha ḓo vha Muphuresidennde Vho Ramaphosa. Zwine zwa ḓo vha zwi tshi khou sedziwa nga vhuphara ndi u dovha u vhekanya hafhu mabindu a muvhuso (dziSOE) sa tshomedzo dza mveledziso ya ikonomi.PSEC i ḓo ṋetshedza vhulavhelesi ha poḽotiki na vhulangi ha vhuṱali. Tshiṅwe tsha zwine ya ḓo sedza khatsho ndi u khwaṱhisa muhanga wa dziSOE na u vha na vhuṱanzi ha uri vhuṱhaḓuli ho teaho vhu khou shumiswa u itela u dzikisa hezwi zwiimiswa.Vhafaramuraḓo kha PSEC vha ḓo katela Dziminisiṱa dzo teaho, vhomakone, vhashumi na vhadzulapo vha tshitshavha. Madzina a miraḓo ya PSEC a ḓo ḓivhadzwa hu si kale. PSEC i ḓo vha i tshi khou tou isa phanḓa kha mushumo we wa thomiwa nga IMC – SOE ye ya thomiwa nga Luhuhi 2015, he Mudzulatshidulo wayo ho vha Tshanḓa tsha Muphuresidennde.8. Khabinethe yo tendela Mbekanyamaitele ya Ndaka ya Vhutsila(IP) ya Riphabuḽiki ya Afrika Tshipembe - Luṱa 1. Mbekanyamaitele yo ṱanganyisa vhupfiwa u bva kha zwe zwa ṋekedzwa nga vhakwameaho na vhaimeleli. I khou fhindula kha thambo ya Pulane ya Mveledziso ya Lushaka (NDP) ya u thoma zwiswa, u khwinisa zwibveledzwa na u ḓidzhenisa tshoṱhe kha u ṱoḓa nḓivho ntswa ya ikonomi.Luṱa I lwa Mbekanyamaitele ya lP lwo ḓivhadzwa nga , ro tou topola, Mulayotewa, NDP, Pulane Khulwane ya Lushaka ya Zwidzidzivhadzi, Muhanga wa Mbekanyamaitele ya Nḓowetshumo ya Lushaka na dziṅwe ndovhololo dza Pulane ya Nyito ya Mbekanyamaitele ya Nḓowetshumo. I ḓo shuma sa tshishumiswa tsha mbekanyamaitele tsha vhuṱhogwa kha u bveledzisa zwiswa, u tshimbidza thekhinoḽodzhi, vhuṱoḓisisi, vhutsila, tsireledzo ya murengi, mveledziso ya nḓowetshumo  nga u ṱanḓavhuwa, nyaluwo ya ikonomi. 9. Khabinethe yo tendela khwaṱhisedzo ya Thendelano ya Nyiledzo ya Zwiṱhavhane zwa Nyukiḽia nga Phalamennde. Thendelano yo swikelwa sa vhurangeli ha ṱhogomelo ya vhathu kha zwiṱhavhane zwa nyukiḽia he ha rwelwa ṱari nga 2010. Ndi vhudzheneleli ha vhuṱali kha fhungo ḽa u ṱangulwa zwiṱhavhane na thendelano ya tshifhinga tshilapfu nga dzitshaka kha nyambedzano dza u ṱangulwa zwiṱhavhane. Thendelano i tshimbilelana na mbekanyamaitele dza u ṱangulwa zwiṱhavhane dza kale dza Afrika Tshipembe, mulayo wa fhano na ṱhoḓea dza dzitshaka. 10. Khabinethe yo tendela Khwiniso ya Thendelano ya Tsireledzo i Vhonalaho ya Zwishumiswa zwa Nyukiḽia, uri i ḓivhadzwe Phalamenndeni.Thendelano ya Tsireledzo i Vhonalaho ya Zwishumiswa zwa Nyukiḽia ndi yone i yoṱhe tshishumiswa tsha dzitshaka tshi re mulayoni kha zwa tsireledzo i vhonalaho ya zwishumiswa zwa nyukiḽia. Thendelano yo khwiniswaho ndi tswikelo ya vhuṱhogwa kha  ndingedzo ya dzitshaka u itela u khwinisa tsireledzo i vhonalaho ya zwishumiswa na zwiimiswa zwa nyukiḽia nga u vhea matsireledzele a fanaho.I katela, ro topola kha zwinzhi, tsireledzo i vhonalaho ya zwishumiswa zwa nyukiḽia zwi tshi khou shumiswa hayani, u vhulunga na u endedza, na u tsireledzwa ha zwishumiswa na zwiimiswa zwa nyukiḽia u itela uri zwi songo tshinyadzwa. 11. Khabinethe yo tendela vhuṋemuṱa ha mashango mavhili a Khonfarentse ya Vhu10 ya Dzitshaka ya Ombud ya Zwiimiswa zwa Dzimmbi dzo Ḓiṱamaho, nga Ofisi ya Ombud ya Vhuswole, ine yo vhetshelwa u vha hone nga Tshimedzi 2018. Hoyu mushumo wa ṅwaha nga ṅwaha une wa dzudzanywa nga Senthara ya Vhulanguli ha Tshidimokirasi ha Mmbi dzo Ḓiṱamaho, ine ya vha Geneva, Switzerland, ine lwa u tou thoma, Afrika na ḽone ḽi ḓo vha ḽi ṋemuṱa.C. Milayotibe 12. Khabinethe yo tendela Mulayotibe wa Khwiniso ya Zwikimu zwa Dzilafho wa 2018 uri u anḓadzwe kha Gazethe ya Muvhuso u itela vhupfiwa ha nnyi na nnyi.Mulayotibe u khwinisa Mulayo wa 1998 (Mulayo 131 wa 1998) u itela uri u tshimbilelane na Nḓivhadzamulayotibe ya Ndindakhombo ya Mutakalo ya Lushaka (NHI) na Mvetomveto ya Mulayotibe wa Tshikwama tsha NHI. Mulayotibe u ṱoḓa u, ro topola kha zwinzhi, khwinisa kulangelwe kwa nḓowetshumo ya zwikimu zwa dzilafho na u dovha hafhu u vhona uri muhanga wa kulangele u tshimbilelana na tshanduko dzo vhaho hone kha sekithara kha miṅwaha ya fumi yo fhiraho.  Mulayotibe u ḓo dovha wa vhona uri vhavhuelwa vho tsireledzea khwine na u dovha u alusa tswikelo ya khwine kha ndambedzo ya mutakalo ya phuraivethe.13. Khabinethe yo tendela u ḓivhadziwa ha Mulayotibe wa Khwiniso ya Vhuḓifhinduleli nga Muvhuso wa 2018 Phalamenndeni. Mulayotibe u khwinisa Mulayo wa Vhuḓifhinduleli nga Muvhuso wa 1957. U ṋetshedza tshivhumbeo tsha kubadelele kwa mbilo dzine dza itelwa Muvhuso dzine dza vhangwa nga u  ṋetshedza vhathu dzilafho ḽi si ḽone nga vhashumeli vha Muvhuso. Hezwi zwi ḓo fhungudza u hoṱefhadzwa ha migaganyagwama ya zwibadela zwa nnyi na nnyi nga u badelwa ha masheleni manzhi. Khwiniso dzi ḓo engedza zwiko zwa masheleni ane a vha hone kha zwibadela zwa mavundu na tshumelo dza ndondolamutakalo.14. Khabinethe yo tendela u anḓadziwa ha Mulayotibe wa Lushaka wa Tshanduko ya Kilima wa 2018 u itela vhupfiwa ha nnyi na nnyi. Mulayotibe u tendela ndivhanyo ya mbekanyamaitele dzine dza ṱuṱuwedza kuṱanganedzele kwa  tshanduko dza kilima Afrika Tshipembe. U ḓo khwaṱhisedza tshanduko ya shango ḽi tshi ya kha ikonomi i konḓelelaho kilima na u vha na khaboni ṱhukhu.Hezwi i tou vha ḽiga ḽa u ḓadzisa kha u ndingedzo dza Afrika Tshipembe dza u shumisa Mbekanyamaitele ya Lushaka ya u Fhindula kha Tshanduko ya Kilima u itela u alusa mveledziso ya tshoṱhe na u swikela zwo teaho zwa mupo une u si vhe tshinyadzo kha mutakalo kana muthu, sa zwe zwa vhekanyiswa zwone kha Mulayotewa.15. Khabinethe yo tendela u ḓivhadziwa ha Mulayotibe wa Khwiniso ya Matshimbidzele a zwa Vhugevhenga wa 2018, une wa khwinisa Mulayo wa Matshimbidzele a zwa Vhugevhenga wa 1977, Phalamenndeni. Mulayotibe wa Khwiniso wo dzinginywaho u ḓo engedza mutevhe wa vhutshinyi ha zwa vhudzekani zwi tshi ya nga u sengiswa na u ḓo tendela uri u hweswa mulandu hu ḓi dovha hu tendelwe naho hu nga murahu ha miṅwaha ya 20. Khwiniso dzi ita uri khaṱhulo ye ya ṋetshedzwa khothe Khulwane ya South Gauteng kha mulandu wa Vho Levenstein i vhe yone.Mulandu wo sumbedzisa uri Khethekanyo ya 18 ya Mulayo wa Matshimbidzele a zwa Vhugevhenga wa 1977 a u tshimbilelani na Mulayotewa na uri a u tsha shuma lwe wa swika hune wa thivhela, kha nyimele dzoṱhe, pfanelo dza u hwedza mulandu u itela uri u ye tsengoni kha vhutshinyi hoṱhe ha zwa vhudzekani, nga nnḓani ha uvho ho ambiwaho kha khethekanyo ya 18 (f), (h) na (i) ya hoyu Mulayo nga murahu ha musi miṅwaha ya 20 yo no fhira u bva tshe mulandu wa itiwa. Khwiniso dzi ḓo tendela Ndango ya Vhutshutshisi ha Lushaka u nanga ho ṱanḓavhuwaho u sengisa kha vhutshinyi ha zwa vhudzekani u ya nga Ndima ya 2 ya Mulayotewa.D. Zwi khou ḓaho 16. Ḽekitshara ya Miṅwaha ya Ḓana ya Vho Nelson Mandela ya Ḓuvha ḽa AfrikaMuphuresidennde Vho Ramaphosa vha ḓo ṋetshedza Ḽekitshara ya Miṅwaha ya Ḓana ya Vho Nelson Mandela ya Ḓuvha ḽa Afrika kha Khoniferentsi ya Mbebuluwo ya Afrika, nga ḽa 24 Shundunthule 2018 ngei Inkosi Albert Luthuli International Convention Centre ngei Durban.Mushumo uyu ndi tshipiḓa tsha minyanya ya ṅwaha woṱhe ya u pembelela miṅwaha ya ḓana ya matshilo a Muphuresidennde washu wa u thoma wa dimokirasi Tata Vho Nelson Rolihlahla Mandela na Mulwela mbofholowo Mama Vho Albertina Nontsikelelo Sisulu, ane a khou farwa u mona na dzhango na ḽifhasi ḽoṱhe nga vhuphara.  17. Ḓuvha ḽa AfrikaḒuvha ḽa Afrika ḽi farwa ṅwaha muṅwe na muṅwe nga ḽa 25 Shundunthule u mona na dzhango ḽoṱhe sa luswayo lwa u tumbulwa ha tshe tsha vha tshi tshi ḓivhea sa Dzangano ḽa Vhuthihi ha Afrika – ḽine  zwino ḽa vho ḓivhea nga uri Mbumbano ya Afrika – nga 1963. Ndi munyanya wa u pembelela tshaka dzo fhambanaho dza Afrika na u ita khuwelelo ya vhuthihi ha dzhango.Afrika Tshipembe ḽi pembelela Ḓuvha ḽa Afrika nga kha vhuṱambo ha Ṅwedzi wa Afrika vhune ha ḓo itwa ṅwedzi woṱhe ho ḓalaho madakalo na u dovha ha vha na pfunzo, hu na mbuelo dza zwa matshilisano-ikonomi kha vhathu vhashu vha Afrika Tshipembe na kha Dzhango. Thero ya naṅwaha ya Ṅwedzi wa Afrika i ri: “Ṅwaha wa Vho Nelson Mandela – U Fhaṱa Afrika ḽa Khwine na Ḽifhasi ḽa Khwine”.E. Milaedza18. NdilisoKhabinethe yo livhisa ndiliso dzayo kha muṱa na dzikhonani dza munnawavhaṋe ḽizhakanḓila razwifanyiso na muavhelwa wa National Order ya Ikhamanga, Vho Sam Nzima, vhe vha shumisa khamera yavho u ṱana tshiṱuhu tsha muvhuso wa tshiṱalula. Vha ḓo elelwa nga tshifanyiso tshavho tshi ḓivheaho vhukuma tsha  Hector Pieterson‚ nga 16 Fulwi 1976, tshe tsha kombetshedza ḽifhasi uri ḽi dzhiele nṱha na u lwa na muvhuso wa tshiṱalula.Khabinethe i livhisa ndiliso dzayo nga vhuṱungu vhuhulu kha muṱa wa Vho Dokotela Phillip Nchipi Tabane, vhe vha ri sia nga murahu ha vhulwadze ha tshifhinga tshilapfu nga ḽa 18 Shundunthule 2018. Sa vhone mutumbuli wa Malombo Jazzmen, vho vha vha muṅwe wa vhaimbi vha re na mpho khulwane vha Afrika Tshipembe.  Khabinethe i livhisa ndiliso dzayo kha muṱa na dzikhonani dza Vho Sonwabo Eddie Funde vhe vha vha vhe Muambasada wa kale wa Afrika Tshipembe ngei Germany vha dovha vha vha Mudzulatshidulo wa Bodo ya Khasho ya Koporasi ya Afrika Tshipembe (SABC).Khabinethe yo vhaiswa vhukuma nga mpfu dza vhasidzanyana vhavhili vhe vha lovha nga u welwa nga luvhondo ngei Durban. Ri livhisa ndiliso dzashu nga vhuṱungu kha miṱa yavho. 19. U fhululedzaKhabinethe i fhululedza Vusumuzi Ndlovu we a wana vhuimo ha vhusumbe kha zwiphuga zwa S. Pellegrino Young Chef 2018 zwe zwa farelwa Milan zwenezwino. Afrika Tshipembe ḽi ḓihudza ngae nga zwe a zwi swikela. Khabinethe i fhululedza vhane vha kha ḓi bva u rwelwa ṱari sa ngweṋa dza Federesheni ya Vhoramavili ya Dzitshakatshaka (IBF)‚ Asosiesheni ya Vhoramavili ya Ḽifhasi (WBA) Super na vhugwena ha fhasi ha mulemethunzi ha Ring Magazine, Vho Hekkie ""Hexecutioner"" Budler, vhe vha vha MuAFrika Tshipembe wa u tou thoma u vha na khare mbili khulwane nga khathihi nga murahu ha musi vho wina vhuimo ha fhasi ha mulemethunzi ha IBF na WBA.          F. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.20. Vho Boitumelo Mosako sa Muofisiri Muhulwane wa Masheleni wa Bannga ya Mveledziso ya Afrika Tshipembe.21. Vhalangi vha sa shumiho hone vha Bodo ya Bannga ya Mveledziso ya Vhulimi: a. Vho Mabotha Arthur Moloto (Mudzulatshidulo vho tou tholwaho hafhu);b. Vho Dudu Hlatshwayo (Mufarisa Mudzulatshidulo vho tou tholwaho hafhu);c. Vho Susan Ann Lund (vho tou tholwa hafhu);d. Vho Matome Sydney Makgoba; nae. Vho Dokotela Steven Thomas Cornelius.22. Bodo ya Vhuendelamashango ya Afrika Tshipembe:a. Vho Dokotela Tanya Ethel Abrahamse (vho tou tholwa hafhu);b. Vho Enver Duminy (vho tou tholwa hafhu);c. Vho Michelle Julie Constant (vho tou tholwa hafhu);d. Vho Thebeetsile Ikalafeng (vho tou tholwa hafhu);e. Vho Yacoob Abba Omar (vho tou tholwa hafhu);f. Vho Monwabisi Peter Fandeso (Mudzulatshidulo);g. Vho Pamela Bulelwa Yako;h. Vho Kathleen Elizabeth Rivett-Carnac;i. Vho Dawn Elizabeth Robertson;j. Vho Ravi Nadasen;k. Vho Lindiwe Sangweni-Siddo;l. Vho Mohamed Baba; nam. Vho Nomzamo Bhengu (muimeleli wa Muhasho wa Vhuendelamashango).23. Vho Dinizulu Kumalo Percival Sechemane sa Muofisiri Mulangi Muhulwane (CEO) wa Rand Water.24. Mueletshedzi Vho (Dokotela) Seswantsho Godfrey Lebeya sa Ṱhoho ya Khethekanyo ya Ṱhoḓuluso ya Vhugevhenga Vhuhulwane.25. Vho Goodman Ntandazo Vimba sa CEO kha Dzhendedzi ḽa Thikhedzo ya Themamveledziso dza Masipala kha Muhasho wa Tshumisano ya Mavhusele na Mafhungo a Sialala. 26. Vho Lindokuhle Cedric Mkhumane sa Tshanḓa tsha Mulanguli Guṱe: Mveledziso ya Mabindu na zwa Mabindu, kha Muhasho wa Mveledziso ya Mabindu Maṱuku.27. Vho Phakamani Hadebe sa Mulanguli Muhulwane wa Tshigwada kha Eskom Holdings SOC Ltd (Eskom) vha dovha vha vha muraḓo wa Bodo vhe mushumi wa tshiimiswa (Mulanguli wa Bodo vhe Mushumi).28. Vhalanguli vha si vha shumi vha tshiimiswa:  Bodo ya South African Express:a. Vho Mmakeaya Magoro Tryphosa Ramano (Mudzulatshidulo);b. Vho Ronald Ozzy Lamola;c. Vho Thulani Matiki Norman Kgomo;d. Vho Thandiwe January-McLean;e. Vho Kugan Harikrishna Thaver;f. Vho Bongisiwe Mpondo;g. Vho Hlengiwe Thandeka Makhathini;h. Vho Dokotela Thabi Leoka;i. Vho Ahmed Ismail Bassa; naj. Vho Trevor Abrahams (u tholwa hafhu).29. Vhalanguli vha sa shumiho hone vha Bodo ya Transnet:a. Vho Popo Molefe (Mudzulatshidulo);b. Vho Mpho Emily Letlape;c. Vho Louis Leon von Zeuner;d. Vho Ursula Nobulali Fikelepi;e. Vho Dimakatso Catherine Matshoga;f. Vho Ramasela Joyce Ganda;g.  Vho Phurofesa  Edward Christian Kieswetter;h. Vho Aluwani Percy Ramabulana;i. Vho Dokotela Fholisani Sydney Mufamadi;j. Vho Vivien McMenamin;k. Mueletshedzi Vho Oupa Motaung; nal. Vho Gratitude Ramaphaka.Mbudziso:Vho Phumla Williams – Muambeli Mufareli wa KhabinetheLuṱingothendeleki: 083 501 0139"
Tshitatamende tsha Muṱangano wa Khabinethe wa ḽa 6 Fulwi 2018 ,8 Jun 2018,https://www.gov.za/speeches/statement-cabinet-meeting-6-june-2018-8-jun-2018-0000,https://www.gov.za/ve/speeches/tshitatamende-tsha-mu%E1%B9%B1angano-wa-khabinethe-wa-%E1%B8%BDa-6-fulwi-2018-8-jun-2018-0000,"Khabinethe yo ṱangana nga Ḽavhuraru, 6 Fulwi 2018, ngei Union Buildings, Piṱori.A. Mafhungo a zwino kha Shango 1. Ikonomi       Khabinethe yo dzhiela nṱha u tsela fhasi ha Zwibveledzwa Guṱe Zwapo (GDP) nga 2,2% kha kotara ya u thoma ya 2018. Vha Mbalombalo Afrika Tshipembe (StatsSA) vho ṋetshedza mbalo dza hone vhege yeneyi. Nḓowetshumo dza vhulimi, zwa migodi na vhubveledzi dzo thusedza kha u tsela fhasi ha kotara ya u thoma. Khabinethe yo hwedza mushumo Minisṱa dza Kilasiṱa ya Ikonomi uri vha ṱavhanye vha ṱangane vha ambe nga uri vha ita mini u ya phanḓa vho sedza hedzi mbalo. Mvelelo dza GDP dzi ri ḓisela ṱhoḓea nga sekhithara dzoṱhe dza shango ya u sedzesa kha u shumisana u itela u tikedza ikonomi ya Afrika Tshipembe. Mabindu na vhashumi vha tea u bvela phanḓa u shumisana na muvhuso vha tshi tikedza vhurangeli vhu ngaho Pulane ya Nḓila dza Ṱahe u itela u ṱuṱuwedza nyaluwo ya ikonomi na u sika mishumo i khou lilwaho nga vhunzhi. Iṅwe ya thiko khulwanesa yayo ndi Pulane ya Nyito ya Mbekanyamaitele ya Nḓowetshumo (IPAP), ine ya sedzesa kha u alusa vhubveledzi, u sika mishumo na vhuvhambadzela nnḓa. Khabinethe i na fulufhelo ḽa uri IPAP i ḓo thusa u alusa sekithara ya nḓowetshumo na ikonomi yashu.   U ya mafheloni a ṅwaha uno, muvhuso u ḓo vha ṋemuṱa wa Samithi ya Vhubindudzi ha Dzitshaka u itela uri ri vhee Afrika Tshipembe sa fhethu ha vhubindudzi. Ndivho ya uyu mushumo ndi u shuma ro livha kha uri ri vhe na R1,2 ṱhirilioni kha vhubindudzi vhuswa u ya kha miṅwaha miṱanu i ḓaho, zwine zwi ḓo vha na zwivhuya zwa ndeme kha u alusa ikonomi na u sikwa ha mishumo.2.  Vhubindudzi  Khabinethe i ṱanganedza u rwelwa ṱari ha ḽimaga ḽa mavhaivhai ḽine ḽa khou bveledza zwibveledzwa zwa thekhinoḽodzhi ya mafhungo na vhudavhidzani ngei East London Kapa Vhubvaḓuvha nga ḽa 5 Fulwi 2018, nga Yekani Manufacturing, khamphani ine vhaṋe vhayo vha vha vharema fhedzi. Vhubindudzi ha R1-biḽioni vhu ḓo sika mishumo miswa ya ndeme ya 1 000 ine ya ḓo vha i tshi khou ḓadzisa kha vhashumi vha 450 vhane vha vha hone, nga maanḓa vhafumakadzi na vhaswa.  Vhubindudzi ho vhuelwa nga zwoṱhe, Ṱhuṱhuwedzo ya Themamveledziso ya Zounu dza Ikonomi dza Tshipentshele na Tshikimu tsha Ranḓowetshumo wa Murema (BIS). BIS yo vhona Muhasho wa Mbambadzo na Nḓowetshumo (dti) u tshi tendela thikhedzo ya ṱhaḓulo ya vhoranḓowetshumo vha vharema vha 103 kha lwa miṅwaha ya muvhalelano mivhili yo fhiraho. Khamphani dzi fhiraho fuiṋa malo na dzone dzo ṋetshedzwa thikhedzo ya tswikelo ya mimaraga, dzine dza malo khadzo dzi bva Kapa Vhubvaḓuvha.  3. Muholo wa Fhasisa wa Lushaka (NMW)    Khabinethe i ṱanganedza u phasisiwa ha Mulayotibe wa NMW nga Buthano ḽa Lushaka. I livhisa ndivhuwo dzaḽo kha vhoṱhe vhakwamei vha Mveledziso ya ikonomi ya Lushaka na Khoro ya Vhashumi kha u shela mulenzhe havho u swika hu tshi swikelwa thendelano. Hezwi ndi mathomo a u ya kha u fhungudza u sa lingana ha miholo, nga maanḓa kha vhaholi vha miholo ya fhasi. Vhashumi vha ṱoḓaho u swika 6,4 miḽioni Afrika Tshipembe vha ḓo vhuelwa musi Mulayotibe u tshi tou sainwa u vha mulayo. Khabinethe, honeha, i zwi dzhiela nṱha uri hu kha ḓi vha na mushumo munzhi une wa kha ḓi tea u itwa u vala u sa lingana ha miholo hune ha vha hone shangoni ḽashu. Mulayotibe u ḓo rumelwa kha Khoro ya Mavundu ya Lushaka u itela u tendelana phanḓa ha musi Muphuresidennde vha tshi u saina u vha mulayo. 4. Tshumelo dza mutheo  Khabinethe yo takadzwa nga mvelelo dza Sentsasi dzi si dza Masheleni dza Mimasipala dza 2017 dze dza bvisiwa nga StatsSA. Mvelelo dzo sumbedza uri vhathu vhanzhi vho wana tshumelo dza mutheo nga mahala dzi ngaho muḓagasi, maḓi na tshampungane nga 2017 musi ri tshi khou vhambedza na 2016. Muvhuso u dzula wo ḓikumedzela u ṋetshedza tshumelo dza mutheo dza ḓuvha na ḓuvha kha vhadzulapo vhoṱhe, nga maanḓa vhashai. Thandela ya zwenezwino ya zwa maḓi ndi Thandela ya Maḓi ya Mhlathuze ya R96-miḽioni i re Richards Bay ngei KwaZulu-Natal, ine ya ḓo ṋetshedza maḓi o kunaho kha miṱa ya 6 000.  5. Nyambedzano  dza miholo ya Tshumelo ya Muvhuso Khabinethe yo ṱanganedza u nyeṱulelwa u bva kha Minisṱa wa Tshumelo ya Muvhuso na Ndaulo nga ha nyambedzano dza miholo ya Tshumelo dza Muvhuso. Khabinethe i livhuwa u kumedzela nga vhakwamei vhoṱhe kha u wana thandululo i pfadzaho ine ya ḓo vhuedza vhoṱhe vha khou shelaho mulenzhe. Khabinethe i dovha ya khwaṱhisedza u ḓivhofha ha muvhuso kha u ambedzana na vhashumi u itela uri hu swikelelwe thendelano i shumaho kha vhoṱhe vha kwameaho.   6. Mindende  Khabinethe i fulufhedzisa vhaholi vhoṱhe vha mundende uri muvhuso u ḓo bvela phanḓa na u ṋetshedza tshumelo ya ndeme, sa zwe wa laelwa nga Mulayotewa wa Riphabuḽiki ya Afrika Tshipembe wa 1996. Mindende i ḓo bvela phanḓa na u holelwa ngeno zwa u wana nḓila ya u wana khadi ine ya ḓo imela ya kale ya Zhendedzi ḽa Vhutsireledzi ha Matshilisano a Afrika Tshipembe (SASSA) zwi tshi khou ya phanḓa u swika mafheloni a Khubvumedzi 2018. Vhufarisani vhukati ha SASSA na Ofisi ya Afrika Tshipembe hu khou bveledza zwivhuya sa izwi vhaholi vhanzhi vha tshi khou ḓi ya u swaipa khadi dzavho u bva nga Shundunthule 2018. Khabinethe i ṱuṱuwedza zwitshavha uri vha sa dzhiele nṱha milaedza mipfufhi ya zwenezwino ye ya vha i tshi khou ri vhaholi vha mindende vha dovhe vha ḓiṅwalise u itela u tinya u sa holelwa. Milaedza heyo ya u ḓaḓisa i khou ṱoḓa u ḓisa nḓaḓo vhukati ha vhashai na u khelusa muvhuso kha u vhona uri mindende i khou badelwa zwavhuḓi kha vhaholi vha mindende hu si na u kundelwa.    7. Devhula Vhukovhela    Khabinethe yo ṱanganedza muvhigo wa vhuraru u bva kha Tshigwada tsha Minisṱa dza Tshivhalo dzo Hwedzwaho Mushumo (IMTT) ngei Devhula Vhukovhela. Khabinethe yo fushea nga zwo no swikelwaho kha u shumisa mulayo wa Khethekanyo ya 100(1) (a) na (b) kha mihasho ya vundu ya Devhula Vhukovhela.  Ho dovha ha tendelwa uri IMTT i ḓo bvela phanḓa na u vhiga kha Khabinethe luthihi kha ṅwedzi u itela uri zwigwada zwe zwa isiwa kha vundu zwi bvele phanḓa na u shuma.  Khabinethe yo ṋea thendelo ya madalo a Devhula Vhukovhela nga ḽa 7 Fulwi 2018 u itela u amba na Khorondangi ya Devhula Vhukovhela, Vhusimamulayo ha Vundu na vhaṱolamuvhalelano vha nnḓa vhane vha shuma na vundu. 8. Zwiito zwa migwalabo Khabinethe i sathula zwihulu migwalabo ya dzikhakhathi u mona na shango ḽoṱhe, na uri i vhilaedziswa nga zwiito zwa dzikhakhathi na tshutshedzo ya vhalwadze na vhashumi vha zwa dzilafho ngei Tshibadela tsha Akhademi tsha Charlotte Maxeke Johannesburg. Vhagwalabi vhane vha khou shumisa pfanelo dzavho dza u gwalaba vha tea u shumisa pfanelo idzo vha sa kandekanyi dza vhaṅwe, nga maanḓa vhashayatsireledzo. A hu na mbilaelo na nthihi dziṋe  dza nga ita uri vhuḓifari ha dzikhakhathi na zwiito zwa tshutshedzo  zwe zwa vhonala vhege yo fhiraho zwi ṱanganedzwe.      9.  Tsireledzo na vhutsireledzi    Khabinethe i ṱanganedza na u tikedza ‘pulane ya vhudzheneleli ha vhudziki’ nga Tshumelo ya Mapholisa a Afrika Tshipembe (SAPS), vhane vha ḓo shumisana na MaAfrika Tshipembe kha ndingedzo dza u ita uri zwitshavha zwashu zwi tsireleledzee. Mbonalo nga huhulu ya vhaofisiri vha mapholisa vho ambaraho yunifomo vhane vha tshimbila nga milenzhe kana nga zwiendi – vha tshi khou tikedzwa nga mabufho a SAPS, u bvela phanḓa na u vala fhethu na mishumo ya u setsha, u thivha dzibadani na u dzulela u ṱoḓana na vhahumbulelwa – zwi ḓo shuma vhukuma u vhona uri vhathu vha shango ḽashu vha pfe vho tsireledzea.    Zwitshavha zwi ṱuṱuwedzwa u ṋetshedza vhuṱanzi vhu tshimbilelanaho na tsireledzo yavho kha tshiṱitshi tsha mapholisa tshapo kana u lidzela luṱingo lwa mahala kha nomboro ya Crime Stop: 086 00 10111. Khabinethe i humbela miraḓo yoṱhe ya tshitshavha u shumisa luṱingo lwa Crime Stop nga vhuḓifhinduleli. U shumiswa nga nḓila i si yone ya hetshi tshishumiswa zwi nga khakhisa luṱingo lwa shishi lwa vhukuma lwe lwa vha lu tshi nga vha lwo vhulunga vhutshilo.    10. Ṅwedzi wa Vhaswa Khabinethe i ṱuṱuwedza MaAfrika Tshipembe vhoṱhe uri vha ite tshavho tshipiḓa kha mbekanyamushumo na thandela dza u manḓafhadza vhaswa nga Ṅwedzi wa Vhaswa wa Fulwi. Ṋaṅwaha ndi ṅwaha wa vhuḓana wa Tata Vho Nelson Rolihlahla Mandela na Mama Vho Albertina Nontsikelelo Sisulu na uri Ṅwedzi wa Vhaswa wa 2018 u khou ṱanganedzwa fhasi ha thero: “Tshilani tshihumbudzo: Ro livha kha u manḓafhadza vhaswa lwa matshilisano na ikonomi”.  Vha tshi ṱuṱuwedzwa nga zwihumbudzo zwa vhahali, vhaswa vha tea u manḓafhadzwa u itela uri vha ḓo kona u shuma zwi tshi vhonala zwitshavhani zwa havho hu na kuvhonele kwa u bveledzisa Afrika Tshipembe. Muvhuso u khou shumesa u vhona uri vhaswa vha khou kona u swikela thikhedzo nnzhi na mbekanyamushumo dza muvhuso dza pfunzo dzine dza ḓo vha fha tshikhala tshihulwane tsha u shela mulenzhe kha ikonomi. 11. Milingo thangeli na ya vhukati ha ṅwaha Khabinethe i ita khuwelelo kha vhabebi vhoṱhe na vhaunḓi u tikedza nga nḓila dzoṱhe dzine vha kona, vhana vhane vha khou ṅwala milingo ya u rangela kana ya vhukati ha ṅwaha ine i kati zwazwino u ya kha shango ḽoṱhe. Khabinethe i ṱanganedza mushumo wa ndeme nga zwanḓa zwivhili une wa khou itwa nga vhaunḓi vha vhana kha u vha alusa nga nḓila kwao ya vharangaphanḓa vha matshelo ngeno ri tshi khou vhona uri fhethu ha u gudela ho tea nahone ho tsireledzea kha uri vhana vhashu vha gudele hone. Ri dovha ra ṱuṱuwedza vhagudi vhashu u bvela phanḓa na u guda na u lwela u shuma nga vhukoni. Khabinethe i dovha ya ṱanganedza u vulwa hafhu ha zwikolo kha zwipiḓa zwo fhambanaho zwa Devhula Vhukovhela ho katelwa Koster na Rustenburg. Hezwi zwo ḓa nga murahu ha vhege dzo vhalaho dza migwalabo na u khakhisea ha u funza na u guda vhuponi uvho. Khabinethe i ṱuṱuwedza vhabebi, vhagudi na vhadededzi u farisana kha u thivha tshifhinga tsho lozweaho na uri vha dovhe vha ḓivhofhe kha mbekanyamushumo dza u thivha tshifhinga tshe tsha lozwea. 12. Gomelelo na mulilo    Khabinethe i humbudza MaAfrika Tshipembe uri ri kha ḓi tshenzhema gomelelo. Afrika Tshipembe ndi ḽiṅwe ḽa mashango a 30 o omesaho ḽifhasini na uri u wana mvula ṱhukhu kha yo ḓowelaho zwi khou ṋaṋisa tshiimo. Vhathu vhoṱhe vha tea u bvela phanḓa na u farisana na muvhuso kha u vhulunga maḓi u itela u vhona uri roṱhe ri wana maḓi o linganaho.    Musi ri tshi khou dzhena kha khalaṅwaha ya vhuria, khabinethe i ita khuwelelo kha zwitshavha u ṱhogomela nga maanḓa u itela u thivhela mililo ya mikhukhuni na ya maḓaka. Muvhuso u bvela phanḓa na u shuma na zwitshavha u alusa maga a tsireledzo nga zwifhinga hezwi zwine vhanzhi vha shumisa zwivhaswa na nḓila dza u dudedza dzo fhambanaho uri vha dzule vha tshi khou dudelwa.  13. Saintsi na Thekhinoḽodzhi      Khabinethe yo dzhiela nṱha mvelelo dza zwa asitroḽodzhi kha mafhelo a vhege o fhiraho musi dziasitronomasi vhe vha vha vha tshi khou shuma na Catalina Sky Survey ngei Arizona, USA, vha tshi tumbula asiṱeroidi (2018 LA) tsini na obithi ya Ṅwedzi, ye nga murahu ha dziiri yo mboḓi kwamana na Ḽifhasi. Muthuthubo we wa rumela dziweivi dza firikhwensi dza mubvumo wa fhasi (infrasound) we wa unga u tshi fhira kha dzingamufhe wo topolwa nga monitara ya infrasound Afrika Tshipembe, ine yo vhewa sa tshipiḓa tsha Sisteme ya U vhea Iṱo ya Dzitshaka ya Thendelano ya Comprehensive Nuclear-Test-Ban.  Hezwi zwi khou sumbedzisa u aluwa ha vhukoni ha savei dza tshizwinozwino dza lutombo u wana dzi asiṱeroidi dzine dzi vha dzi tshi khou tshoṱela Ḽifhasi na uri Afrika Tshipembe ḽi khou dzhielwa nṱha nga dzitshaka kha vhukoni haḽo. B. Tsheo dza Khabinethe 14. Khabinethe yo tendela u ṋetshedziwa ha muvhigo wa 2016/17 wa nga ha kushumele kwa Mbekanyamushumo ya Mveledziso na Ṱhoḓisiso (R&D) ya Ṱhaḓulo ya Muthelo Phalamenndeni. Mbekanyamushumo ya ṱhaḓulo yo konisa dzikhamphani uri dzi navhise phothifoḽio yadzo ya R&D, u bveledza vhufarandaka ha vhutsila na u bveledza zwibveledzwa zwiswa. Mbekanyamushumo ya ṱhaḓulo, ye ya ḓivhadziwa nga Lara 2006, i khou thoma u shuma nga kha Muhasho wa Saintsi na Thekhinoḽodzhi vha tshi khou shumisana na Tshumelo ya Mbuelo ya Afrika Tshipembe na Vhufaragwama ha Lushaka. U bva nga Ṱhafamuhwe 2016 u swika nga Luhuhi 2017, ṱhanganyelo yakhumbelo dza 153 ya ṱhaḓulo ya muthelo wa R&D dzo ṱanganedzwa u bva kha khamphani dza 117, dzine khadzo, dza 58 dzo vha dzi tshi khou ita khumbelo lwa u thoma. Khumbelo dzo vha dzi dza thandela dza 571 dza R&D dzine dza anganyelwa u vha dza ndeme ya R3.6 wa biḽioni. Khabinethe yo fushea nga nyaluwo ya tshivhalo tsha khamphani dzine dzi khou bindudza kha R&D na u bvela phanḓa na u ita khuwelelo kha mabindu uri a bindudze nga vhunzhi kha R&D, ine i dzula i thikho khulwane kha ndingedzo dzashu dza u alusa ikonomi. 15. Khabinethe yo tendela u anḓadziwa ha savei ya 2016/17 ya nga ha ndambedzo ya Mishumo ya zwa Saintsi na Thekhinoḽodzhi. Savei i ṱola kushumele kwa sekhithara ya saintsi na thekhinoḽodzhi, na u shela mulenzhe hayo kha nyaluwo na mveledziso ya Afrika Tshipembe. Khabinethe yo dzhiela nṱha vhuleme ha masheleni he ha swikisa kha nyaluwo i ongolowaho kha kushumisele kwa masheleni a R&D u angalala u ya kha mihasho.   16. Khabinethe yo tendela Muhanga wa Mbekanyamaitele wo vusuludzwaho u itela Akhredithesheni ya Tshumelo dza Vhuḓimvumvusi dza Afrika Tshipembe. Muhanga wa mbekanyamaitele wo vhekanywa nga 2010 zwi tshi tshimbilelana na Mulayo wa Vhulamukanyi wa Vhana, 2008 (Mulayo 75 wa 2008). Maitele a u vusuludza a ḓo vhona uri vhaṋetshedzi vha tshumelo dza vhuḓimvumvusi na mbekanyamushumo ya vhuḓimvumvusi a tshimbilelana ni zwikalo zwo vheiwaho tshifhinga tshoṱhe. Ndima dza rathi dzo khwinifhadzwa u itela u khwinisa ndeme na tshikalo tsha mishumo ine ya ṋetshedzwa vhana vhane vha vha vha tshi khou lwa na mulayo.   17. Khabinethe yo tendela Tshiṱirathedzhi tsha Vhuḓikumedzeli ha Dzingu u itela Biosafety na u tendela uri tshi thome u shuma. Bayothekhinoḽodzhi i dzhiiwa sa tshiṅwe tshiṱuṱuwedzi tsha ndeme tsha khonadzeo ya u alusa ikonomi na u dovha ya vha tshishumiswa tshihulwane kha u lwa na nḓala na vhushai, nga maanḓa kha mashango a khou bvelelaho. Hetshi tshiṱirathedzhi tshi ḓo tendela mbambadzelano ya mashango a Afrika khathihi na u khwinisa vhuṱaṱisani ha dzingu kha mimaraga ya ḽifhasi. Tshi ḓo khwinisa u farisana na u shumisana na Afrika Tshipembe na maṅwe mashango kha dzingu ḽa Afrika. C. Milayotibe18. Khabinethe yo tenda uri Mulayotibe wa Lushaka wa Ndindakhombo ya Mutakalo (NHI) wa 2018 uri u anḓadziwe kha Gazethe ya Muvhuso u itela vhupfiwa ha nnyi na nnyi. Mulayotibe u khou lwisa u thoma Tshikwama tsha NHI tsha Afrika Tshipembe sa tshiimiswa tsha nnyi na nnyi, u itela u ḓo kona u ṋetshedza tswikelo ya mutakalo i swikeleleaho nahone ya ndeme kha vhoṱhe. I dovha ya vhekanya mishumo yayo, maanḓa na vhuḓifhinduleli.Mulayotibe u ṋetshedza muhanga wa u renga tshumelo dza ndondolamutakalo nga nḓila i shumaho nga tshikwama tshi tshi rengela vhashumisi, na u thoma maitele a linganaho, mashumisele a tshomedzo dza tshikwama avhuḓi nahone a shumaho nga u ṱavhanya u itela u swikela ṱhoḓea dza mutakalo dza vhashumisi. Minisṱa wa Mutakalo vha ḓo ṱangana na vhanyanḓadzamafhungo vhege i ḓaho hune vha ḓo ṱanḓavhudza zwoṱhe nga ha Mulayotibe uyu.   19. Khabinethe yo tendela u ḓivhadzwa ha Mulayotibe wa Khwiniso wa Milayo ya Saintsi na Thekhinoḽodzhi wa 2017 Phalamenndeni. Mulayotibe u ṱanganyisa zwavhuḓi mbetshelwa dzine dza langa mashumele na mavhusele a zwiimiswa zwa muvhuso zwine zwa vhiga kha Minisiṱa wa Saintsi na Thekhinoḽodzhi. Hezwi zwi ḓo ita uri hu vhe na mashumele a fanaho kha ṱhoḓea dzoṱhe dzine dza fanela u swikelwa na maitele ane a tea u tevhedzwa.   D. Zwi khou ḓaho 20. Samithi ya Tshigwada tsha a Sumbe (G7) Khabinethe i ṱanganedza thambo ya Afrika Tshipembe ya u dzhenela Samithi i khou ḓaho ya G7 ngei Canada. Afrika Tshipembe ḽo dzhenela hei samithi miṅwaha ya sumbe yo fhiraho lune hei thambo ndi tsumbo ya u fulufhela ikonomi ya Afrika Tshipembe nga huswa.  Muvhuso washu u ḓo lwela u shumisa tshikhala itshi kha u ramba vhabindudzi uri vha bindudze masheleni kha ikonomi yashu. Vhubindudzi ndi ha ndeme kha u alusa ikonomi yashu na u sika mishumo nga tshikalo tshine tshi ḓo fhungudza zwihulwane tshikalo tsha vhushayamushumo kha tshiimo tsha zwino. 21. Mushumo wa Anivesari ya Miṅwaha ya 125 nga Afrika Tshipembe –India Sa tshipiḓa tsha minyanya ya u pembelela miṅwaha ya ḓana ya Vho Nelson Mandela na Vho Albertina Sisulu, Khabinethe i ṱanganedza mushumo wa tshihumbudzo tsha u tsitsiwa ha Mahatma Gandhi tshidimelani ngei Tshiṱitshini tsha  Pietermaritzburg miṅwahani ya 125 yo fhiraho, une wa ḓo farwa nga ḽa 7 Fulwi 2018. Hezwi zwo ṱuṱula fiḽosofi ya Vho Gandhi ya Satyagraha (mmbi-ya vhungoho), ye ya vha na ṱhuṱhuwedzo ya ndeme kha vhurangaphanḓa ha poḽotiki yashu na u thusa kha nndwa yashu ya u lwela mbofholowo. 22. Madalo a Tshiofisi a Saharawi Arab Democratic Republic Muphuresidennde Vho Cyril Ramaphosa vho vha ṋemuṱa wa Muphuresidennde ngavho vha Saharawi Arab Democratic Republic, Vho Brahim Ghali, nga ḽa 4 Fulwi 2018 nga tshifhinga tsha musi vho dala fhano nga Madalo a Tshiofisi. Khabinethe i lilisana na vhathu vha Saharawi kha u lwela mbofholowo havho na u ita khuwelelo kha zwitshavha zwoṱhe zwa dzitshaka uri zwi ṋekedze thikhedzo yoṱhe yo teaho kha vhathu vha Saharawi.  E. Milaedza23. Ndiliso 23.1. Khabinethe i ḓibaḓekanya na Muphuresidennde Vho Ramaphosa nga u rumela ndiliso nga mbilu vhuṱungu kha miṱa na dzikhonani dza vhatukana vhaṱanu vhe vha lovhela muliloni ngei mikhukhuni ya Masiya, Philippi, Ḓoroboni ya Kapa.Mulilo wo sia vhadzulapo vha 30 vha mikhukhuni vha si na mahaya. Muvhuso u khou shumesa u vhona uri vhathu vha vhe na vhudzulo, vhutsireledzi na uri MaAfrika Tshipembe vhoṱhe vha ḓigeḓe.24. U fhululedza24.1. Khabinethe i tamela mashudu a ḓuvha ḽa mabebo naho ḽo no fhira, ḽizhakanḓila ḽa African National Congress Baba Vho Andrew Mokete Mlangeni. Baba Vho Mlangeni vho pembelela ḓuvha ḽavho ḽa mabebo ḽa u vha na miṅwaha ya 93 nga Ḽavhuraru ḽa 6 Fulwi 2018. Vho vha muṅwe wa vhathu vha u thoma u rumelwa u yo pfumbudzelwa vhuswole nnḓa ha Afrika Tshipembe na uri nga murahu ha musi vho no farwa u vhuyani havho, vho wanwa mulandu vha haṱulelwa tshigwevho tsha vhutshilo hoṱhe ngei Robben Island.24.2. Khabinethe i fhululedza mubauḽi wa luvhilo wa Proteas Kagiso “KG” Rabada, we maṱo oṱhe a vha o sedza ene kha mushumo wa u avhela Pfufho dza Khirikhethe dza Afrika Tshipembe he ha farelwa Sandton zwenezwino, Gauteng. O avhelwa pfufho dza rathi, ho katelwa pfufho dza Rakhirikhethe na Mutambi wa Vhatambi wa Ṅwaha. Ho vha vhuṱambo vhu mangadzaho ha ṅwaha kha muswa Rabada ane ro topola kha zwinzhi zwe a zwi swikela, o gonya a vha mubauḽi wa Vhuimo ha u 1 ḽifhasini kha mutambo wa khirikhethe wa Test. Zwazwino ndi ene ane a vha phanḓa kha wicket-taker kha 2018 na uri u kha Vhuimo ha 7 kha khirikhethe ya One Day International. 24.3. Khabinethe i ṱanganedza u tholiwa ha Siya Kolisi sa kapuṱeni wa u tou thoma wa murema wa thimu ya Springbok kha mutambo wa mitevhe miraru na England. Ri na fulufhelo ḽa uri Afrika Tshipembe ḽi ḓo ḓihudza ngae sa kapuṱeni washu, na uri u ḓo ṱuṱuwedza vhaṅwe nga mishumo yawe na vhurangaphanḓa hawe a tshi khou tamba kana e nnḓa. 24.4. Khabinethe i ṱanganedza u tholiwa ha Minisiṱa wa Gwama Vho Nhlanhla Nene sa Mudzulatshidulo wa Bodo ya Vhaluvhisi ya Bannga Ntswa ya Mveledziso (NDB). NDB ndi bannga ya mveledziso ye ya thomiwa nga 2014 nga mashango o ṱanganelaho ane a vha Brazil, Russia, India, China na Afrika Tshipembe (BRICS). Yo hwedzwa mushumo wa u kuvhanganya tshomedzo dza themamveledziso na thandela dza mveledziso ya tshoṱhe kha BRICS na dziṅwe ikonomi dzine dza khou takuwa na mashango a khou bvelelaho, u ḓadzisa kha ndingedzo dzi khou itwaho nga mashango o vhalaho na zwiimiswa zwa masheleni zwa dzingu u itela nyaluwo na mveledziso ya shango ḽoṱhe.  F. U tholwa  U tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu. 25. U tholwa hafhu ha Vho Ebrahim Mohamed sa Khomishinari ya khomishini ya Vharengi ya Lushaka.  26.  Bodo ya Sisiṱeme ya Akhiridithesheni ya Lushaka ya Afrika Tshipembe: a. Vho Fezile Flip Wetes;b. Vho Lulama Lloyd Mayedwa;c.  Vho Tom Tshitangano;d.  Vho Samuel Mlangeni;e.  Vho Lerato Herriette Mothae;f.  Dokotela Vho Matshwenyego Sarah Mohlala;g.  Vho Patricia Lindi Tlou; nah.  Vho Anna-Marie Lotter (vho tou tholwa hafhu sa muimeleli wa dti)27. Tshiimiswa tsha Lushaka tsha Meṱhroḽodzhi tsha Afrika Tshipembe (NMISA): a. Vho Ndwakhulu Samuel Mukhufhi (vho tou tholwa hafhu sa Muofisiri Mulangi Muhulwane).28. Miraḓo ya Bodo ya NMISA i sa shumiho hone:      b.  Vho Molelekoa Petrus Mohlomi;c.  Vho Odirile Welcome Dingoko;d.  Vho Bavelile Gloria Hlongwa;e.  Vho Nobom Gcinashe Mfabana;f.  Vho Lindie Lankalebalelo;g.  Vho Jabu Vuyiswa Mogadime (vho tou tholwa hafhu); nah.  Dokotela Vho Tshengedzeni Demana (muimeleli wa the dti).29. U tholwa hafhu ha Vho Rakesh Garach sa Mudzalatshidulo a sa Shumiho hone wa Bodo ya Dziṱhrasithii dza Tshikwama tsha u Manḓafhadza tsha Lushaka. 30.  Bodo ya Dzangano ḽa ya Ndindakhombo ya Khohakhombo ya Tshipentshele ya Afrika Tshipembe: a.   Vho Norman Tinyiko Baloyi (Mudzulatshidulo na Mulanguli a sa Shumiho hone);b.   Vho Priscilla Onkgodisitse Mokonyane (Tshanḓa tsha Mudzulatshidulo na Mulanguli a sa Shumiho hone);c.   Vho Bajabulile Luthuli (Mulanguli a Shumiho hone); na d.   Vho Christiaan Johannes van Dyk (Mulanguli a sa Shumiho hone).Mbudziso: Vho Phumla Williams – Muambeli wa Khabinethe vho tou Farelaho Luṱingothendeleki: 083 501 0139"
Tshitatamennde tsha Muṱangano wa Khabinethe wa ḽa 20 Fulwi 2018,21 Jun 2018,https://www.gov.za/speeches/statement-cabinet-meeting-20-june-2018-21-jun-2018-0000,https://www.gov.za/ve/speeches/statement-cabinet-meeting-20-june-2018-21-jun-2018-0000,"Khabinethe yo ṱangana nga Ḽavhuraru, 20 Fulwi 2018 ngei Union Buildings, Pretoria.A.  Mafhungo a zwino kha shango1.  Khoro ya Vhutsireledziha  Mashangombumbano (UNSC)1.1. Khabinethe i swikisa ndivhuwo kha miraḓo ya Mashangombumbano (UN) vhe vha tikedza  Afrika Tshipembe nga huhulu uri ḽi shume sa muraḓo u si wa tshoṱhe kha UNSC u bva nga 2019 u swika 2020.1.2. Khetho dzi khou vha hone nga murahu ha thendelano ya vhanzhi ya u fara Samithi ya Mulalo wa Ḽifhasi u itela u hulisa Muphuresidennde wa kale Vho Nelson Rolihlahla Mandela nga Khubvumedzi 2018, une wa vha ṅwaha wa senthinari ya khotsi o ḓisaho mbofholowo Afrika Tshipembe. Vhufaramuraḓo hashu kha UNSC ri hu kumedzela kha u hulisa ifa ḽa Vho Madiba. 1.3. Afrika Tshipembe ḽi ḓo shumisa vhufaramuraḓo haḽo kha UNSC u bveledzisa zwithu zwine zwa vha zwa vhuṱhogwa zwa Adzhenda ya Mbumbano ya Afrika ya 2063, zwine zwa vha muhanga wa pulane ya vhuṱali ya tshanduko ya ikonomi ya matshilisano ya dzhango kha miṅwaha ya 50 i ḓaho.2.  Nyambedzano dza miholo dza Eskom2.1. Khabinethe i ṱanganedza vhudzheneleli ho itwaho nga Minisṱa wa Mabindu a Tshitshavha Vho Pravin Gordhan kha phambano dza nyambedzano dza miholo vhukati ha ndangulo ya Eskom na vhashumi. Nḓisedzo ya muḓagasi ndi iṅwe ya tshumelo dza vhuṱhogwa kha nyaluwo ya ikonomi yashu na u sika miṅwe mishumo minzhi.2.2. Khabinethe i ita khuwelelo kha madzangano oṱhe uri vha shume nga u ṱavhanyedza kha u tandulula nyambedzano dza u gonyiselwa miholo u itela vhuvha ha ikonomi ya shango. 3.  Migwalabo kha magondo mahulwane 3.1. Khabinethe i sasaladza zwihulwane u thivhiwa ha magondo mahulwane ha zwenezwino nga vhagwalabi kha zwiṅwe zwipiḓa zwa shango. Magondo mahulwane ndi tshipiḓa tsha vhuṱhogwa tsha themamveledziso ya vhuendi tshine tsha tikedza u endedzwa ha thundu na tshumelo dza sekhithara dzo vhalaho dza ikonomi. Dimokirasi ya ndayotewa yashu i ṋetshedza luvhanḓe lune vhathu vha nga isa mbilaelo dzavho hu si na u thithisa tshithu na luthihi. 3.2.  Zwiito zwa vhugevhenga zwa swili  na u thithisa a zwi nga ḓo konḓelelwa nahone Khabinethe i ita khuwelelo kha vhaofisiri vha zwa vhutevhedzeli ha mulayo u dzhia maga o teaho u ya nga Mulayotewa wa Riphabuḽiki ya Afrika Tshipembe wa 1996, u vhona uri vhatshinyi vha khou livhana na mulayo.  B.  Tsheo dza khabinethe4.  Mbekanyamushumo ya Vhege ya U ṋea Mivhigo ya Mishumo yo itwaho4.1. Khabinethe yo ḓivhadzwa nga ha mivhigo i ṋewaho luvhili kha ṅwaha ya vhukalavhukoni ha kushumele ya tshifhinga tsha u bva nga ḽa 1 Tshimedzi 2017 u swikela nga ḽa 30 Ṱhafamuhwe 2018. Khabinethe i livhuwa mvelaphanḓa yo itwaho kha mvelelo ṱhukhu dzo vhalaho dza zwipikwa zwa vhuṱhogwa zwa 14 na u ṱanganedza vhudzheneleli ho dzinginywaho kha maṅwe masia ane a khou sumbedza mvelaphanḓa ṱhukhu. Zwigwada zwoṱhe zwi ḓo fara miṱangano ya u nyeṱulela vha nyanḓadzamafhungo nga vhuḓalo nga ha mvelaphanḓa na nga ha masia a ṱoḓaho vhudzheneleli.  4.2. GCIS i ḓo vha yone ine ya ḓo vha i tshi khou tshimbidza miṱangano ya tshigwada tsha u nyeṱulela vha nyanḓadzamafhungo na u ganḓisa sheduḽu kha www.gov.za musi tshifhinga tshi tshi swika. 5.  U ṋea muvhigo nga ha vhukwamani na vha zwa migodi5.1. Khabinethe yo ṋewa muvhigo nga Minisṱa wa Zwiko zwa Minerala Vho Gwede Mantashe wa muṱangano wa maḓuvha mavhili we wa farwa nga Ṱhafamuhwe 2018 na vhafarisani vha zwa matshilisano vho imelwaho nga dzangano ḽo dzudzanywaho ḽa mabindu na ḽa vhashumi. Madzangano oṱhe a matshilisano o tendelana kha ṱhoḓea ya u vusuludza nyambedzano dza matshilisano kha sekhithara ya migodi na u topola vhudzheneleli ha vhuṱhogwa vhu ṱoḓeaho u vhona uri sekhithara ya migodi i khou vhewa nḓilani ya nyaluwo yo katelaho i sa nyeṱhi. 5.2. Vhafarisani vha matshilisano vho  dovha vha sumbedza u tsela fhasi ha mveledziso ya zwa migodini kha kotara ya u fhedzisela khathihi na maitele o ṱanḓavhuwaho a elanaho na vhubindudzi ha zwa migodini, mveledziso na mushumo. Vho  tendelana nga ha ṱhoḓea ya u sedza kha bono ḽi fanaho ḽa sekhithara ya zwa migodi, na u dovha u themendela tshumisano na pfarisano vhukati ha tshanduko na vhukoni ha u bveledza zwa nṱhesa.  5.3.  Khabinethe yo dovha ya ṋewa muvhigo nga ha zwigwada zwivhili zwa vhakwamei vho fhambanaho zwo vhumbiwaho u itela u khunyeledza Thendelanomviswa  ya zwa Migodi. Musi maitele a vhukwamani  hoṱhe o no khunyeledzwa, thendelanomviswa i ḓo ṋetshedzwa Khabinethe uri i ṱanganedzwe lwa u fhedzisela. 6.  Mvetomveto ya Muhanga wa Mugaganyagwama wa Lushaka ya 2019 (Mandate Paper) 6.1.  Khabinethe yo ṱanganedza u bviswa ha Budget Prioritisation Framework ya Mugaganyagwama wa 2019 nga tshifhinga tsha u khunyeledza Budget Prioritisation Framework ya Mugaganyagwama wa 2020.  6.2. Muhanga wo dzinginya mbekanyamushumo dzine dza tea u dzhielwa nṱha u thoma dza Mugaganyagwama wa 2019 dzine dza ḓo ita uri muvhuso u kone u lwa na khaedu tshararu dza vhushai, vhushayamushumo na u sa lingana kha zwiko zwine zwa vha hone. 7.  Fulufulu  7.1  Khabinethe yo ṱanganedza vhuḓifhinduleli ha U bvisa zwithu zwa khombo na U humisela murahu tshumelo dzo ṱumanaho na Zwiimiswa zwa  Tshiṱirathedzhi tsha Nyukiḽia zwi si tsha Shumaho (Ḽiga ḽa 1) na zwiimiswa zwine zwa khou shuma zwino (Ḽiga ḽa 2) ngei Phelindaba. Vhuḓifhinduleli uhu zwa zwino vhu khou sumbedzwa kha dzibugu dza Koporasi ya Fulufulu ḽa Nyukiḽia ya Afrika Tshipembe. Khabinethe yo ṱanganedza uri mashumele aya a  fanela u iswa phanḓa hu na vhukwamani na Vhufaragwama ha  Lushaka.C.  Zwi khou ḓaho8.  Muṱangano wa Nyambedzano wa Foramu ya Ikonomi ya Ḽifhasi (WEF) 8.1.  Muphuresidennde Vho Cyril Ramaphosa vha ḓo vha ṋemuḓi wa Muṱangano wa Nyambedzano wa WEF ngei Park Hyatt Hotel Rosebank nga ḽa 28 Fulwi  2018 nga fhasi ha thero: “U vhumba Mvusuludzo ya Ikonomi ya Afrika Tshipembe – mushumo wa Mabindu.” Vhuṱambo vhu ḓo ṱanganya vhathu vha re na mabindu vha mashango a sili na vha fhano hayani vha linganaho 1000 na vhaofisiri vha Muvhuso wa Afrika Tshipembe u ambedzana nga ha zwikhala zwa vhubindudzi na vhushumisani.8.2. Muṱangano na tshitshavha tsha mabindu tsha WEF  ndi  thangeli ya Khoniferentsi ya Muvhuso ya Vhubindudzi yo dzudzanyelwaho u vha hone musi ṅwaha uno u tshi ya mafheloni, ine ndivho yayo ha ḓo vha u kuvhanganya vhubindudzi vhu linganaho US$100 biḽioni u ya kha miṅwaha miṱanu i ḓaho.9. Samithi ya Mbumbano ya Maitele a Tshipembe ha Afrika (SACU)9.1. Muphuresidennde Vho Ramaphosa vha ḓo ranga phanḓa vhurumelwa vhune ha ḓo dzhenela Samithi ya SACU ine ya ḓo vha hone nga ḽa 29  Fulwi 2018 ngei Botswana. Muphuresidennde vha ḓo shumisa muṱangano uyu u ṱangana na Vhuṅwaleli ha Tshitshavha tsha Mveledziso ya Tshipembe ha Afrika (SADC) u haseledza nga ha u thoma u shuma ha mbekanyamushumo dza dzingu.  9.2. Sa Mudzulatshidulo wa SADC wa zwino, Afrika Tshipembe ḽo bvela phanḓa na u tikedza ṱhanganelo ya dzingu yo ṱanḓavhuwaho nga kha SACU na SADC, na u bveledza ṱhanganelo na zwa nḓowetshumo kha dzingu nga kha maitele o fhambanaho a nyaluwo. 10. Khoniferentsi ya Tshiimiswa tsha Maḓi tsha Afrika Tshipembe (WISA) 10.1. Ṱano na Khoniferentsi ya Biennial ya WISA 2018  i ḓo vha hone u bva nga ḽa 24 u swika 27 Fulwi 2018 ngei Ḓoroboni ya Kapa. Dzingu ḽa Tshipembe ha Afrika ḽo livhana na u hulela ha u sa ḓivha uri hu ḓo itea mini khathihi na u vha khomboni zwi tshi ya kha nḓisedzo ya maḓi, nahone zwipiḓa zwinzhi zwa Afrika Tshipembe zwo ṱangana na nyimele dza gomelelo lwa tshifhinga tshilapfu.10.2. Khoniferentsi i khou lavhelelwa u kunga vhurumelwa ha 2 000 vhune ha ḓo haseledza nga ha nḓila dza u khwaṱhisedza uri tswikelelo ya Tshipikwa tsha Mveledziso i sa Nyeṱhi ya UN ya vhurathi, tshine tsho ḓitika kha u ṋetshedza tswikelelo ya maḓi o kunaho na vhuthathatshili kha vhathu vhoṱhe nga 2030. D.  Milaedza11. NdilisoKhabinethe i swikisa ndiliso kha:11.1. Muṱa na khonani dza Muhulisei Vho Sibusiso Radebe, Muraḓo wa Phalamennde wa dzangano ḽa African National Congress u bva ngei Mpumalanga, vhe vha ḓo vhulawa nga tshifhinga tsha ndingedzo ya u thuba ngei Gauteng. Muhulisei Vho Radebe vha ḓo humbulwa sa mulwela mbofholowo wa vhaswa vhe vha shuma nga maanḓa u khwinisa matshilo a MaAfrika Tshipembe. 11.2. Muṱa na khonani dza Vho Joyce Mashamba, vhe nga tshifhinga tsha musi vha tshi lovha vho vha vhe MEC wa zwa Vhulimi ngei Limpopo. Mulwela mbofholowo vha kale vho shumaho sa MEC kha phothifoḽio dza vundu dzo fhambanaho u bva tshe ra wana dimokirasi.11.3. Muṱa na khonani dza Vho Billy Modise, vhe vha vha vhe Muhulwane wa Phurotokholo ya Muvhuso wa Afrika Tshipembe wa kale vha dovha vha vha muṱanganedzi wa Tshiphuga tsha National Order for Luthuli. Vha ḓivhea nga mushumo wavho kha u fhaṱa dzangano ḽa u lwa na tshiṱalula  kha mashango a Nordic nga tshifhinga tsha miṅwaha ya vho 1960.  11.4. Miṱa ya vhashumi vha migodini miraru vhe vha lovha ngei Sibanye-Stillwater’s Kloof Ikamva Mine tsini na Westonaria ngei Gauteng na u ita khuwelelo kha vhathu vha kwameaho kha sekhithara uri vha bvele phanḓa na u dzhiela nṱha tsireledzo ya vhashumi vha migodini yashu.11.5. Tshitshavha tsha Amampondo kha u lovha ha Mme a Khosikadzi ya Amampondo aseNyandeni, Khosikadzi Vho Fikelephi ‘Bongolethu’ Ndamase.11.6. Miṱa na khonani dza Vho Ismail Bassa na Vho Sayaad Hitig, vhe vha vhulawa nga tshifhinga tsha ṱhaselo kha mosque wa Malmesbury ngei Kapa Vhukovhela.12. U fhululedzaKhabinethe i swikisa mulaedza wa u fhululedza kha vhathu vha tevhelaho:12.1. Vho Dokotela Robert Gess, vhane vha vha muhulwane kha zwa vhuṱoḓisisi Afrika Tshipembe kha sia ḽa ekhosisteme ya zwa lwanzheni mikanoni ya Devonia na zwipuka zwi re na muṱoḓo zwa maḓini zwa kale kana khovhe dza tshifhinga tsha kale kale na  zwipuka zwa milenzhe miṋa. Vho tumbula zwithu zwine zwa khou dzhiiwa uri ndi fosiḽi ya miṅwaha ya miḽioni dza 360. Tshaka mbili ntswa dza zwipuka, zwine zwa pfi Tutusius na Umzantsia, zwipuka zwi re na muṱoḓo zwa milenzhe miṋa zwine zwa ḓivhea zwa kale kale zwa Afrika u bva miṅwahani i mangadzaho ya 70 miḽioni. U tumbulwa uhu hu dovha ha khwaṱhisedza vhuimo hashu sa vharangaphanḓa vha ḽifhasi kha saintsi na zwa vhuṱoḓisisi.12.2. Bongumusa Mthembu kha u tsireledza tshiphuga tshawe kha Comrades Marathon na Ann Ashworth kha u wina mbambe ya vhafumakadzi. Khabinethe i dovha ya fhululedza Xolani Luvuno kha vhuḓiimiseli na u konḓelela hawe musi a tshi fhedza mugidomo wa marathoni a tshi khou tshimbila nga matanda. 12.3. Vho Dokotela Siyabonga Cwele, Minisṱa wa Vhudavhidzani nga Ṱhingo na Tshumelo dza Poswo, nga murahu ha u khethiwa sa Mudzulatshidulo wa Dzangano ḽa Satheḽaithi ya Vhudavhidzani nga Ṱhingo dza Dzitshaka (ITSO). Afrika Tshipembe ndi mudzulatshidulo wa ITSO lwa u tou thoma nahone ḽi ḓo fara vhuimo uhu lwa miṅwaha mivhili. Shango ḽi ḓo shumisa vhuimo ha mudzulatshidulo haḽo u bveledzisa dzangalelo ḽa dzhango ḽa Afrika na mashango ane a kha ḓi bvelela kha madzangano a thendelano.Mbudziso:Vho Phumla Williams – Muambeli wa Khabinethe o Farelaho Luṱingothendeleki: 083 501 0139"
Tshitatamende tsha Muṱangano wa Khabinethe nga ḽa 4 Fulwana  2018,5 Jul 2018,https://www.gov.za/speeches/statement-cabinet-meeting-4-july-2018-5-jul-2018-0000,https://www.gov.za/ve/speeches/pegelo-ya-kopano-ya-kabinete-ya-la-bo-4-phukwi-2018-5-jul-2018-0000,"A. Mafhungo a zwino kha shango1. Ṅwedzi wa Vho MandelaKhabinethe i ita khuwelelo kha Maafrika Tshipembe vhoṱhe uri “Kha vha vhe Ifa” musi ri tshi khou sendela tsini na Ḓuvha ḽa Vho Nelson Mandela nga ḽa 18 Fulwana 2018.  Mbumbano ya Dzitshaka (UN) yo ṱanganedza ḓuvha iḽi, ḽine ḽa ṋea Maafrika Tshipembe na tshitshavha tsha ḽifhasi u hulisa Muphuresidennde wa kale na u vha tshivhonelo tsha dzitshaka, Vho Nelson Rolihlahla Mandela.Muvhuso wo ḓivhadza ṅwedzi wa Fulwana u vha Ṅwedzi wa Vho Mandela, une wa vha ṅwedzi we vha bebwa ngawo. Sa tshipiḓa tsha  u pembelela senthinari, sekithara dzo fhambanaho dzo bva fulo ḽa vhurangeli ho vhalaho u itela u ṱhompha mushumo na ifa ḽa Vho Madiba. Nga Ḽavhuṱanu hu ḓo vha vhuṱambo ha ṱhompho ya tshipentshele sa tshihumbidzi tsha mbilaelo dzavho nga ha mishumo na vhashumi vha vhaswa hune vhurangeli ha Wear South Africa, vhu tshi khou farisana na Nelson Mandela Foundation (NMF) na Dzangano ḽa Vhashumi vha zwa Malabi na Zwiambaro ḽa Afrika Tshipembe, vha ḓo rwela ṱari Tshikhipha tsha Vho Nelson Mandela ngei Durban.Tshikhipha tsho itwaho fhano hayani tshi khou wanala kha mavhengele a zwiambaro mahulwane nahone mbuelo u bva kha u rengiswa hatsho dzi ḓo ya kha NMF u badela mishumo i tshimbilelanaho na bono na vhutshilo havho. Minisṱa wa Mveledziso ya Ikonomi Vho Ebrahim Patel, vha ḓo ṋetshedza mulaedza kha vhaeni vho imela muvhuso. Khabinethe i ṱuṱuwedza Maafrika Tshipembe vhoṱhe u tikedza fulo ḽa U renga zwibveledzwa zwa fhano Hayani na u ḓihudza nga u ambara zwiambaro zwo rungwaho fhano hayani.Khabinethe i ita khuwelelo kha vhathu vhoṱhe uri  vha vhe tshipiḓa tsha fulo ḽa tshanduko. Nga u shumisana ro farana, sa tshitshavha tshi si na khethululo nga muvhala , khethululo nga mbeu, ri nga bveledza ifa ḽa Vho  Madiba. Khabinethe i ita khuwelelo kha Maafrika Tshipembe vhoṱhe u kumedzela minete ya 67 ya tshifhinga tshavho nga ḽa 18 Fulwana u shela mulenzhe kha u ita tshanduko kha matshilo a vha shayaho. 2. VhubindudziKhabinethe i ṱanganedza u dzheniswa kha mutevhe muhulwane ha  Old Mutual kha JSE. U dzheniswa kha mutevhe uhu nga khamphani ine ya vha na ndaka kha mimaraga i linganaho f US$10bn (R130 biḽioni) ndi vouthu khulwane ya fulufhelo kha mimaraga ya zwa masheleni ya fhano hayani na kha Afrika Tshipembe.Khabinethe i livhuwa uri u dzheniswa kha mutevhe muhulwane, kha Afrika Tshipembe zwi amba u vhuisela Old Mutual kha midzi yayo ya Afrika na u fhelisa tshifhinga tshayo  tshe ya vha i tshigwada tsha tshumelo dza zwa masheleni dza London. Vhuḓiimiseli nga Old Mutual ha u sika tshikwama tsha R500 miḽioni tsha u bveledzisa mveledziso ya ikonomi yapo, zwihulwane nga mabindu maṱuku a vharema, zwi ḓo alusa ndingedzo dza shango dza u fhaṱa ikonomi yo katelaho. Ri ita khuwelelo kha dziṅwe khamphani khulwane kha sekhithara ya zwa masheleni u bveledzisa zwishumiswa zwa ndambedzo ya mveledziso i fanaho nga kha nyambedzano na muvhuso.Muṱangano wa Foramu ya Ikonomi ya Ḽifhasi nga ha Vhubindudzi  wo shuma u ṱana vhukoni ha Afrika Tshipembe sa hone fhethu hone ha u engedza vhubindudzi na u thoma vhubindudzi vhuswa. Muṱangano wo dzhenelwaho nga vhurumelwa ha vhaofisiri vhahulwane vha khamphani dza dzitshaka na khamphani dzapo, vhe vha ambedzana na Muphuresidennde Vho Cyril Ramaphosa na vhurumelwa ha Minisṱa dza Khabinethe. Nyambedzano dzo thusa kha u topola maga a u alusa tshikalo tsha  vhubindudzi na uri ndi maga a vhuṱhogwa kha u ya kha Khoniferentsi ya Vhubindudzi ine ya ḓo vhidzwa nga Muphuresidennde musi ṅwaha uno u tshi ya mafheloni3. U dzhiululwa ha MavuKhabinethe i livhuwa u thoma ha maitele a vhupfiwa ha nnyi na nnyi nga Phalamennde  u sedzulusa Khethekanyo ya 25 ya Mulayotewa wa Riphabuḽiki ya Afrika Tshipembe wa 1996, hune ha ḓo tendela u dzhiulula mavu hu si na ndiliso. Phalamennde yo dzudzanya Komiti ya Tsedzuluso ya Ndayotewa u tshimbidza vhupfiwa nga tshitshavha u mona na shango nga murahu ha u ḓisa ḽikumedzwa nga ha dzhiulula mavu hu si na ndiliso. Vhupfiwa ha nnyi na nnyi vhu  ḓo fariwa kha mavundu oṱhe a ṱahe u swika nga Ṱhangule 2018.Khabinethe i ita khuwelelo kha madzangano oṱhe a re na dzangalelo ḽa u dzhenela vhupfiwa uvhu nga mulalo na u humbela tshitshavha uri vha konḓelelane zwi tshi ḓa kha mihumbulo yo fhambanaho ine ya nga ṱahiswa, u itela uri roṱhe ri vhe na tshikhala tshi eḓanaho tsha u dzhenela kha vhupfiwa.Khabinethe yo ḓo dovha ya sedza kha mbilaelo dzo ambiwaho nga vharangaphanḓa vha sialala nga ha mafhungo a mavu. Nga u ralo, yo thola tshigwada tsha Dziminisṱa uri tshi ambedzane na vharangaphanḓa vha sialala u amba na u lingedza u swikelela thandululo kha masia ane vha khou vhilaedzwa ngao. Minisṱa wa Vhuvhusi ha Tshumisano na zwa Sialala, Dokotela Vho Zweli Mkhize, ndi vhone murambi nahone vha khou tikedzwa nga Minisṱa wa zwa Maḓaka na Vhureakhovhe Vho Senzeni Zokwana, Minisṱa wa Mveledziso ya Mahayani na Mvusuludzo ya Mavu Vho Maite Nkoana-Mashabane na Minisṱa wa Vhudavhidzani Vho Nomvula Mokonyane.4. Khalaṅwaha ya MutheloKhabinethe i khou ṱuṱuwedza vhatheli vhoṱhe u rumela mbuelo dza muthelo ya ṅwaha nga ṅwaha ya khalaṅwaha ya muthelo wa 2017/18, ine ya khou thoma nga ḽa 1 Fulwana 2018. U kuvhanganywa ha mbuelo nga vhukoni hu vhona uri shango ḽi a kona u langa mbuelo dzaḽo ḽi sa thuswi nga maṅwe mashango, nahone u rumelwa ha mithelo nga nḓila yone na nga tshifhinga tsho tiwaho zwi khwaṱhisedza uri vhatheli vha dzulele u tevhedza mulayo. Mbuelo ya muthelo i thusa muvhuso u badela thandela dza nḓisedzo ya tshumelo na mbekanyamushumo dza dziṅwe mveledziso dza ikonomi ya matshilisano.5. U gonya ha mutengo wa PeṱiroloKhabinethe i dzhiela nṱha u gonya ha fulufulu ha zwenezwino, hune ha khou tou tevhela u gonya ha mutengo kha miṅwedzi yo fhiraho.  Mutengo wo gonyaho wa Doḽara ya Ole i songo Kunakiswahol wo kwama mitengo nga u angaredza ya peṱirolo, dizili na pharafeni. Reithi ya thengiselano ya ndeme ya tshelede ya shango ḽashu kha doḽara ya US yo wa nga phesenthe dzi fhiraho nthihi u bva mathomoni a ṅwedzi wa Shundunthule ṅwaha uno.Tshanduko dza ndeme ya tshelede ya mutevheṱhandu idzi, dze dza ḓo swikisa kha uri mitengo i thengethenge, dzo kwama vharengi nga nḓila i si yavhuḓi, zwihulwane vhashai. U gonya ha peṱirolo uhu hu kwama thwii mbadelo dza vhuendi na mitengo ya zwiḽiwa, zwihulwane mutengo wa zwiḽiwa zwo ḓoweleaho na mishonga. Khabinethe i fhulufhedzisa Maafrika Tshipembe uri muvhuso u khou ita ndingedzo dza u leludza khaedu dzine zwitshavha zwi shayaho zwa khou ṱangana nadzo. Gwama ḽa Lushaka ḽo thola phaneḽe ya miraḓo ya ṱahe ya vhoramakone u sedzulusa mutevhe wa zwino wa Muthelo wa VAT kha zwithu zwi sa badelwi muthelo zwine zwa zwino ndi mutevhe wa zwiḽiwa zwine zwi tou tea zwa 19. Muphuresidennde Vho Ramaphosa vha khou ranga phanḓa thimu, yo vhumbwaho nga vhuimeli u bva kha muvhuso na sekhithara ya phuraivethe, u kungedzela vhabindudzi vhanzhi kha shango u itela u alusa ikonomi yashu na u sika mishumo ine ya khou ṱoḓea vhukuma, zwihulwane kha vhaswa vha sa shumiho.Khabinethe i humbela sekhithara dza phuraivethe uri dzi thuse, nga u lengisa u pfukiselwa ha masiandaitwa a mitengo ya fulufulu kha vharengi. Hezwi zwi ḓo thusa vhukuma kha u tikedza vhashai, vhane vha ḓo kwamea zwihulwane nga u tsa na u gonya ha mitengo iyi. U alusa ikonomi yashu zwi ḓo thusa kha u dzikisa ikonomi yashu. Khabinethe i dovha ya humbela sekhithara dza phuraivethe u farisana na muvhuso u itela u vhuedza Maafrika Tshipembe vhoṱhe vho kwameaho, zwihulwane vhashai.6. Mbadelo dza mindendeKhabinethe yo nyeṱulelwa nga Minisṱa wa Mveledziso ya Matshilisano, Vho Susan Shabangu, nga ha u lengiswa ha zwenezwino ha mbadelo dza mindende vhaholi u mona na shango. Khabinethe i a zwi ḓivha uri mundende ndi wone wo faraho matshilo a miraḓo ya tshitshavha minzhi i shayaho nahone u lengisa mbadelo dza mundende a zwo ngo ṱanganedzea na luthihi. I humbela pfarelo vhukuma  kha vhaholi vha mundende vho kwameaho kha u khakhisea havho nga nyimele iyi.Minisṱa Vho Shabangu vho fhulufhedzisa Khabinethe uri u thithisea ha thekhinoḽodzhi ho vhangwa nga tshanduko  ya u pfulusa mbadelo u bva kha sisṱeme ya kale u ya kha sisṱeme ya Poswo ya Afrika Tshipembe/Zhendedzi ḽa Tsireledzo ya Matshilisano ya Afrika Tshipembe. Vho fhulufhedzisa Khabinethe uri vhaholi vha mundende vhanzhi vho kwameaho zwa zwino vho no badelwa tshelede dzavho. Honeha, thimu dzo ḓiimiselaho dzi khou shuma nga maanḓa u thivhela uri hu songo tsha vha na u dovha u lengiswa ha mbadelo tshifhingani tshi ḓaho.7. Ṱhoḓisiso ya zwa MutakaloKhabinethe i ṱanganedza u bviswa ha muvhigo ṋamusi wa tshifhinga nyana wa Vhuṱoḓisisi ha Muṱaṱisano wa Mimaraga wa nḓowetshumo ya ndondolo ya mutakalo ya phuraivethe. Mudzulatshidulo wa Vhuṱoḓisisi ndi Mulamukanyi Muhulwane wa kale Vho Sandile Ngcobo nahone ho no pfiwa vhuṱanzi u bva kha vhathu vha kwameaho vho vhalaho kha miṅwaha miraru yo fhiraho. Muvhigo wa tshifhinga nyana u ḓo netshedzwa tshitshavha u itela u wana mahumbulwa nga tshitshavha lwa miṅwedzi mivhili. Muvhigo wa u fhedzisela u ḓo rumelwa kha Minisṱa wa Mveledziso ya Ikonomi mafheloni a 2018 na u ḓo swikiswa Phalamende.8. Mulevho wa KhartoumKhabinethe i ṱanganedza thendelano nga ha u laṱa mapfumo lwa tshoṱhe vhukati ha Muphuresidennde wa South Sudan Vho Salva Kiir na Riek Machar, na u sainwa ha Mulevho wa  Khartoum . Hezwi zwi ḓisa fulufhelo ḽa pfano ya u fhelisa nndwa yo tshinyadzaho shango ḽavho.Mulevho u  sumbedzisa uri thendelano ya u vhea mapfumo fhasi hu katela u ṱutshela, u fhandekana ha mmbi dzi re tsini na tsini, u bvisa maswole ane a khou lwa kha sia ḽithihi, u vulwa ha miṋango ya vhuphalali na u vhofholola zwivhotswa zwa nndwa na vhafariwa vha zwa poḽotiki. Thendelano  i dovha ya tendela miraḓo ya Mbumbano ya Afrika (AU) na Ndangulo ya Mivhuso nga ha Mveledziso u ḓisa maswole a u langa u vhewa ha mapfumo fhasi.Khabinethe i ṱuṱuwedza madzangano oṱhe uri a shumisane u khwaṱhisedza uri u vhewa fhasi  ha mapfumo hu ḓo fhelisa nndwa na u khwaṱhisedza u vhuiswa ha mulalo na mveledziso ya ikonomi South Sudan.9. Vhupo ha Vhuvhambadzi ha Mahala ha Dzhango ḽa Afrika (AfCFTA)Khabinethe i ṱanganedza u saina nga Afrika Tshipembe thendelano ya  AfCFTA na AU. U saina thendelano iyi nga Afrika Tshipembe zwi swikisa tshivhalo tsha mashango e a saina kha 49.AfCFTA i sendedza dzhango tsini na u vhumbwa ha vhupo ha vhuvhambadzi ha mahala vhuhulwanesa ḽifhasini. Hu khou lavhelelwa uri i ḓo bveledza mbuelo dza ikonomi ya matshilisano khulwane ya mashango oṱhe kha dzhango.U ya nga UN, hu khou anganyelwa uri  AfCFTA i ḓo alusa vhuvhambadzi ha nga ngomu ha Afrika nga 53% nga u fhelisa mbadelo dza zwiṱunḓwa na thivhelo dza ṱhoḓea dza makete dzine dza ita uri u vhambadza nnḓa na u ṱunḓa nnḓa zwi konḓe na u ḓura. Thendelano iyi i ḓisa khonadzeo ya u sika makete wa Afrika wa vhathu vha fhiraho 1.2 biḽioni na ikonomi i linganaho US$2.5 thirilioni.Minisṱa wa Mbambadzo na Nḓowetshumo, Vho Dokotela Rob Davies, vha ḓo thoma maitele a u ita uri thendelano i khakhululwe  Phalamenndeni.10. Adzhenda ya AfrikaKhabinethe yo ṱanganedza Samithi ya Mbumbano ya Maitele a Tshipembe ha Afrika (SACU)  ya vhurathi yo farwaho nga ḽa 29 Fulwi 2018 ngei Botswana, ye ya vha yo dzhenelwa nga Muphuresidennde Vho Ramaphosa. Samithi i sumbedzisa vhuṱhogwa ha adzhenda yo ṱanganelaho ya dzingu ine ya bveledzisa ṱhanganelo ya ikonomi, nḓowetshumo na ikonomi dzo fhambananaho dza ikonomi dza SACU.Muphuresidennde Vho Ramaphosa vho dovha vha ranga phanḓa vhurumelwa ha  Islamic Republic ha Mauritania, kha kha Sesheni Zwayo ya vhu31 ya  Buthano ḽa Ṱhoho dza Mivhuso dza AU  na Muvhuso. Samithi yo vha hone u bva nga ḽa 1 u swika nga ḽa 2 Fulwana 2018 nga fhasi ha thero: U fhenya Nndwa ya Zwiito zwa Vhuaḓa: Nḓila yo Khwaṱhaho ya u ya kha Tshanduko ya  Afrika”. Yo ṋetshedza tshikhala tsho khetheaho tsha u sedza na u amba nga ha khaedu dzo tiwaho dzi elanaho na u lwa na zwiito zwa vhuaḓa Afrika. Muphuresidennde Vho Ramaphosa zwa zwino vha ṋemuḓi wa  Madalo a Muvhuso nga mulingani ngavho wa Ghana, Vho Nana Addo Dankwa Akufo-Addo, u bva nga ḽa 4 u swika nga ḽa 5 Fulwana 2018, u khwaṱhisa hafhu vhushaka ha masia mavhili vhukati ha mashango mavhili. Afrika Tshipembe na Ghana a khou bvela phanḓa na u ḓiphiṋa nga vhushaka ho khwaṱhaho ho tikwaho nga ḓivhazwakale i fanaho ya vhukonani na vhuthihi. Tshumisano kha mbambadzo na vhubindudzi vhukati ha mashango mavhili i katela zwa mimaini, mavhengele, ndindakhombo, saintsi na thekhinoḽodzhi, vhuendi, vhuendelamashango, zwa dzibannga, vhudavhidzani nga ṱhingo, zwa u fhaṱa, tshumelo, thendelo ya u ita bindu, u bveledza, u rea khovhe, khungedzelo, vhuendi ha muyani na fulufulu.B.    Tsheo dza Khabinethe11. Khabinethe yo ṱanganedza pulane na ḽiṅwalo ḽa manweledzo a Ḓuvha ḽa Vhafumakadzi ḽa Lushaka nga Ṅwedzi wa Ṱhangule 2018. Thero ya ṅwaha uno ndi “Miṅwaha ya 100 ya Vho Albertina Sisulu: Vhafumakadzi  vho Faranaho kha u Isa Afrika Tshipembe Phanḓa”. Mbekanyamushumo ya ṅwaha uno i khou itea nga tshifhinga tshithihi na senthinari tharu dza mabebo a Vho Tata Nelson Mandela, Mama Albertina Sisulu na  u vhumbiwa ha Ḽigi ya Vhafumakadzi vha Vharema.Mishumo ya Ṅwedzi wa Vhafumakadzi i ḓo kuvhanganya tshitshavha na u fhaṱa vhushumisani u dzhia tsheo ya u sedzana na mafhungo mahulwane ane vhafumakadzi na vhasidzana vha khou ṱangana nao, zwihulwane khakhathi dzo ḓitikaho nga mbeu, u maanḓafhadza vhafumakadzi kha zwa ikonomi, u wana mavu, maitele a u pfisa vhuṱungu na maṅwe mafhungo a elanaho na masia a Pulane ya Mveledziso ya Lushaka na vhuḓiimiseli ha dzitshaka ha Afrika Tshipembe. Minisṱa kha Ofisi ya Muphuresidennde a re na vhuḓifhinduleli ha Vhafumakadzi, Vho Bathabile Dlamini, vha ḓo ṱanḓavhudza mbekanyamushumo nga vhuḓalo nga murahu.C.    Milayotibe12. Khabinethe yo ṱanganedza u rumelwa ha Mulayotibe wa Khwiniso ya U gembuḽa wa Lushaka Phalamenndeni. Mulayotibe wo no swikiswa kha vhathu vha kwameaho vho tea u wana vhupfiwa. Mulayotibe u  dzhenelela na kha u gembuḽa ha eḽekhiṱhironiki, khungedzelo dza u gembuḽa na fhethu ha zwifhaṱo zwa u gembuḽa. U dovha wa bvisa Bodo ya U gembuḽa ya Lushaka ya zwino wa dzhenisa Ndangulo ya U gembuḽa ya Lushaka (NGR). I tshi khou shumisana na ndaulo ha mavundu, NGR i ḓo bveledzisa ṱhoḓea dza u shuma dza maitele o teaho dzine dza ḓo shuma sa maitele maṱuku o teaho u sumbedzisa madzangano a ḓilangaho u fana na sekhithara ya migidimo ya dzibere.   13. Khabinethe yo ṱanganedza u rumelwa ha Mulayotibe wa Khwiniso ya Muṱaṱisano Phalamenndeni. Khwiniso i ṋetshedza nyengedzedzo ya mushumo wa ndaulo ya muṱaṱisano na Ndangulo khulwane ya u tandulula nyimele i re nṱhesa hune ikonomi yo sendemelesa huthihi, tshanduko ṱhukhu kha ikonomi ya Afrika Tshipembe na u shumisa maanḓa a makete nga nḓila i si yavhuḓi nga dzifeme dzine dza vha na maanḓa mahulwane.Mulayotibe wo no ganḓiswa kha gazethe u itela u wana mahumbulwa nga tshitshavha na u ambedzana na vhathu vha kwameaho vho teaho.D. Zwi khou Ḓaho14. Mumatsho wa Vhanna vha 100Nga fhasi ha ṱhuṱhuwedzo ya lushaka ya fulo ḽa “Ruma Nṋe – Thuma Mina” ḽo rangiwa phanḓa nga Tshumelo ya Muvhuso ya Vhudavhidzani na Mafhungo (GCIS), “Miṅwaha ya 100 ya Vho Nelson Mandela na Vho Albertina Sisulu: Mumatsho wa Vhanna wa U lwa na Khakhathi dzi itelwahoVhana na Vhafumakadzi” u ḓo vha hone nga ḽa 10 Fulwana 2018.Mumatsho, une wa khou tshimbidzwa nga GCIS, u ḓo thoma nga 10:00 u bva Church Square wa yo fhelela zwivhanḓani  zwa tshipembe ha Union Buildings ngei Pretoria.Khabinethe i ramba vhanna vhoṱhe na vhatukana u ḓa kha raḽi ya “Ruma Nṋe – Thuma Mina” nga u dzhenela kha mumatsho, na u dzhia vhuimo kha u lwa na khakhathi dzi itelwaho vhafumakadzi na vhana. Vhanna u bva kha sekhithara dzo fhambanaho, siangane dza zwa vhureleli, zwa poḽotiki na mivhala yo fhambanaho vha ḓo vhumba vhuthihi kha nndwa ya u fhelisa khakhathi dzi itelwaho vhana na vhafumakadzi.15. Vhege ya Lushaka ya Imbizo  Muvhuso u ḓo vha na fulo ḽa Vhege ya Lushaka ya Imbizo u bva nga ḽa 9 u swika nga 15 Fulwana 2018, hune miraḓo ya Ndangulo khulwane vha ḓo amba na vhadzulapo thwii u mona na shango.Iṅwe ya thikho ya Afrika Tshipembe ḽa dimokirasi ndi vhuḓiimiseli ho khwaṱhaho nga muvhuso u thoma mbekanyamushumo dza vhudzheneli ha tshifhinga tshoṱhe na u amba na tshitshavha nga ha mbekanyamaitele dza muvhuso na pulane.Khabinethe i ṱuṱuwedza zwitshavha zwoṱhe nga muya wa “Thuma Mina” u dzhenela  izimbizo na vhaofisiri vha muvhuso na u shumisa tshikhala itshi u amba nga khaedu dza nḓisedzo ya tshumelo.16. Samithi ya BRICS ya VhufumiAfrika Tshipembe ḽo lugela u vha ṋemuḓi, nga muya wa Ubuntu (Vhuthu), wa samithi ya Vhufumi ya tshigwada tsha mashango a Brazil, Russia, India, China na Afrika Tshipembe (BRICS) u bva nga ḽa 25 u swika nga ḽa 27 Fulwana 2018, ngei  Sandton Convention Centre ngei Gauteng. Nga Ḽavhuṱanu ḽa 6 Fulwana 2018, Muphuresidennde Vho Ramaphosa vha khou dzudzanyela u amba na Team South Africa nga ha u lugela u vha ṋemuḓi wa Samithi ya BRICS ya Vhufumi.Thero: “BRICS kha ḽa Afrika: Tshumisano ya Nyaluwo yo Katelaho na Lupfumo lu Fanaho kha Tshanduko ya Nḓowetshumo ya Vhu4”, i sumbedza zwithu zwa ndeme zwa miraḓo ya BRICS, zwihulwane u lwela u swikelela kha u vhumba tshitshavha tshi katelaho vhoṱhe na vhushumisani ha ḽifhasi vhune ha ḓo ḓisa lupfumo kha vhathu vhoṱhe. Thero i dovha ya  livhanyiswa na u khwaṱhisedza mvelaphanḓa ya tshiṱirathedzhi na vhuimo ha u vha mudzulatshidulo nga Afrika Tshipembe kha Tshitshavha tsha Mveledziso ya Tshipembe ha Afrika na Indian Ocean Rim Association .Afrika Tshipembe ḽi ḓo shumisa vhuimo haḽo ha u vha mudzulatshidulo u khwaṱhisedza mvelaphanḓa ya BRICS na u ḓisa sia ḽo tiwaho kha zwikhala zwa Tshanduko ya Nḓowetshumo ya Vhuṋa.17.    Muṱangano wa Dziminisṱa dza Vhutsila na Mvelele dza AfrikaMuhasho wa Vhutsila na Mvelele u khou ḓo vha ṋemuḓi wa Muṱangano wa Dziminisṱa dza Vhutsila na Mvelele dza Afrika ngei Durban u bva nga ḽa 5 u swika ḽa 6 Fulwana 2018. Muṱangano u khou ṱoḓa u ṋea muvhigo nga ha u swikelela mafhungo u itela u ṱalutshedza vhuṱhogwa ha ḽaiburari na tshumelo dza mafhungo nga ngomu ha Adzhenda ya 2063 ya AU, ine ya vha muhanga wa tshiṱirathedzhi tsha tshanduko ya ikonomi ya matshilisano ya Afrika kha miṅwaha ya 50 i ḓaho.  18. Theḽesikoupu ya MeerKAT /Square Kilometer Array (SKA)  Muphuresidennde Vho Ramaphosa vha khou lavhelelwa u rwela ṱari  64-dish radio telescope, ine ya ḓivhiwa sa MeerKAT, sa thangeli kha theḽesikoupu ya SKA . MeerKAT yo dzula 90 km nnḓa ha ḓorobo ṱhukhu ya Carnarvon ngei Devhula ha KapaTheḽesikoupu ya MeerKAT i ḓo shuma zwihulwane kha u engedza nḓivho ya uri Yunivese yo vhumbwa hani, i shuma hani na uri ndi zwifhio zwine zwa nga vhumba vhumatshelo hayo. Khunyeledzo ya tshishumiswa ndi ḽiga ḽa vhuṱhogwa ḽine ḽa tea u pembelelwa Afrika Tshipembe na Afrika ḽoṱhe.E.    MilaedzaNdiliso19. Khabinethe i rumela ndiliso dzayo kha Muphuresidennde vha kale Vho Jacob Zuma, muṱa wavho na khonani  nga ha lufu lwa ṅwana wavho , Vusi Nhlakanipho Zuma, mathomoni a vhege yeneyi.20. Khabinethe i swikisa ndiliso dzayo kha muṱa na khonani dza razwifanyiso a ḓivheaho o ri siaho, Vho David Goldblatt. Shango ḽashu ḽi dzula ḽi tshi ḓihudza nga mushumo wavho we wa ṱana u tambudza na tshiṱuhu tsha muvhuso wa tshiṱalula.21. Khabinethe i dovha ya swikisa ndiliso dzayo kha muṱa na khonani dza mushumi wa mugodini we a lovha ngei Sibanye-Stilwater kha Mugodi wa Khomanani ngei Driefontein kha ḽa Mpumalanga na u dzulela u vhilaela nga a tsireledzo ya vhashumi vha migodini, kha migodi.U fhululedza22. Khabinethe i fhululedza Ḽaiburari ya Lushaka ya Afrika Tshipembe (NLSA), ye ya pembelela miṅwaha  ya 200 u bva tshe ya vha hone. Musi ṅwaha uno u kha ḓi tou bva u thoma, NLSA yo swikelela ḽiga ḽihulwane nga u vha ṋemuḓi wa ṱano ḽa vhoṱhe nga fhasi ha thero ‘ Nnḓu ya Lupfumo lwa Nḓivho”.23. Khabinethe i ṱanganedza tsheo ya  Pfunzo ya UN, Dzangano ḽa zwa Mvelele na zwa Saintsi u ḓivhadza Makhonjwa Mountains ngei Mpumalanga, dzine dza dovha dza ḓivhiwa nga u pfi Barberton Greenstone Belt, sa Fhethu ha Vhufa ha Ḽifhasi. Hafha ndi Fhethu ha Vhufa ha Ḽifhasi ha Vhufumi kha ḽa Afrika Tshipembe.Khabinethe i ita khuwelelo kha vhoṱhe vha kwameaho kha sekhithara ya zwa vhuendelamashango u maketa fhethu hoṱhe ha vhufa Afrika Tshipembe sa i zwi vhuendelamashango hu vhuṅwe ha zwiṱavhanyisi kha u bveledzisa ikonomi yashu na kha u sika mishumo ya vhathu vhapo.24. Khabinethe i humbula nga u ḓihudza anivesari ya vhu63 ya ḓivhazwakale ya u ṱanganedzwa ha Thendelano Mviswa ye ha vhumba mutheo wa Mulayotewa wa Riphabuḽiki ya Afrika Tshipembe.Ṋamusi milayo yayo ya ndeme i sumbedzwa kha milayo ya ḽe ḽa vha ḽi Dzingano ḽa Vhuthihi ha Afrika (zwa zwino ḽi pfi AU) na UN yo livhanyisa Khwaṱhisedzo yo Angaredzaho ya Pfanelo dza Vhathu kha milayo yeneyi.F. U tholiwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.25.    Vho Sibusiso E Bukhosini sa Muofisiri Muhulwane wa iSimangaliso Wetland Park Authority.26.    Muimeleli Vho Mmadikeledi Suzan Malebe sa Mufarisa Mulangi Muhulwane (DDG): Mulayo wa Mineraḽa, kha Muhasho wa Zwiko zwa Mineraḽa (DMR).27.    Vho Buyisiwe Faith Ntokozo Ngcwabe sa DDG: Mbekanyamaitele ya Mineraḽa na Mveledziso, kha DMR.Khabinethe yo dovha ya thola madzangano a tevhelaho:27.1 Khoro ya Zwitandadi zwa U vhiga zwa Masheleni.27.2 Bodo ya Tshiimiswa tsha Bayodaivesithi tsha Lushaka tsha Afrika Tshipembe (SANBI)27.3 Phakha dza Lushaka dza Afrika Tshipembe (SANParks).27.4 Tshikwama tsha Khombo dza Badani.Nyengedzedzo ya themo ya miraḓo ya Khoro ya Zwitandadi zwa u Vhiga zwa Masheleni:a. Vho Garth Dennis Coppin;b. Vho Dumisani Manana;c. Vho Christine Ramon (Mufarisa Mudzulatshidulo);d. Vho Dawn Earp;e. Vho Khaya Dludla;f. Vho Bruce Mackenzie;g. Vho Tania Wimberley;h. Vho Dokotela Suresh P Kana (Mudzulatshidulo); nai. Adv Vho Rory Wayne Voller.Bodo ya SANBI:a. Vho Dokotela Lesley Thulani Luthuli;b. Vho Thandiwe Godongwana;c. Phurofesa Vho Brian William van Wilgen;d. Vho Dokotela Crispian Garth Olver;e. Vho Ntsoaki Mngomezulu;f. Vho Venete Jarlene Klein;g. Vho Beryl Ferguson;h. Vho Judy Hermans;i. Muimeli wa Muhasho wa Santsi na Thekhinoḽodzhij. Vho Skumsa Mancotywa (muimeleli wa Muhasho wa zwa Mupo (DEA)); nak. Vho Dokotela Moshibudi Rampedi.Miraḓo ya Bodo ya SANParks:a. Vho Joanne Yawitch;b. Vho Dokotela Kungeka Njobe;c. Vho Sophie Molokoane;d. Vho Tanya Abrahamse;e. Adv Vho Tshepiso Mphahlane;f. Vho Tasneem Essop;g. Vho Dokotela Urshanie Govender;h. Phurofesa Vho Elizabeth Mokotong;i. Vho Tale Daniel Motsepe;j. Vho Lourence Benard Mokgakane (Muimeli wa Dziphakha na Vhathu);k. Vho Shonisani Munzhedzi (Muimeli wa DEA); nal. Vho Fundisile Mketeni.Vhalangi Vhahulwane vha sa shumiho hone kha Bodo ya Tshikwama tsha Khombo dza Badania. Vho Dokotela Peter Mathebula – Mudzulatshidulo;b. Vho Koko Mashigo;c. Vho Dokotela Fanie Bale;d. Vho Moses Nyama;e. Vho Dokotela Nomonde Mabuya-Moloele;f. Vho Thulani Tshabalala;g. Vho Dineo Molefe;h. Vho Dokotela Mohamed Fazel Randera;i. Vho Khotso Mothobi (vho tou tholiwa hafhu); naj. Vho Dokotela Maria Peenze (vho tou  tholiwa hafhu).Mbudziso:Phumla Williams – Muambeli o FarelahoLuṱingothendeleki: 083 501 0139"
Tshitatamende tsha Muṱangano wa Khabinethe wa 22 Ṱhangule 2018,23 Aug 2018,https://www.gov.za/speeches/statement-cabinet-meeting-22-august-2018-23-aug-2018-0000,https://www.gov.za/ve/speeches/statement-cabinet-meeting-22-august-2018-23-aug-2018-0000,"Khabinethe yo ṱangana nga ḽa 22 Ṱhangule 2018, ngei Tuynhuys Ḓoroboni ya Kapa.A. Mafhungo a zwino kha Shango1. Ikonomi 1.1. Mafhungo a zwa ikonomi ane a kha ḓi bva u itea zwenezwino ngei Turkey o livhisa kha u wa ha tshelede dza mimaraga minzhi ine ya khou bvelela, ho katelwa Rannda ya Afrika Tshipembe.  1.2. U bva ha masheleni kha heyi mimaraga ho gonya na uri mbuelo ya dzibondo yo gonya, zwine zwi khou ongolowisa nyaluwo ya ikonomi na u sikwa ha mishumo. Tshelede khulwane ya nnḓa ya Turkey i khou fha zwikolodo khathihi na u tsitsela fhasi zwiko zwa tshelede ya nnḓa zwine zwa khou ita shango uri ḽi kolodese na u vhulaha u tshimbila ha masheleni, musi mbekanyamaitele ya zwa masheleni i tshi khou thoma u dzudzanyea kha ikonomi dzi re phanḓa.1.3. Khabinethe i dzhiela nṱha uri tshelede ya Afrika Tshipembe i na nḓila nnzhi dza u khwaṱha, ho katelwa bannga ya vhukati yo ḓiimisaho, u gonya ha zwithu ho livha thwii kha muvhuso na u gonya hune ha dzulela u vha kha mutevhe wa zwithu, zwikalo zwa fhasi zwa tshikolodo tsha tshelede ya nnḓa khathihi na pulane yo ṱanganyiswaho ya dovha ya vha khagala ya zwa masheleni. Khabinethe yo ḓikumedzela  kha u ṱhogomela tshiimo itshi tsho khwaṱhaho.  1.4. Nga tshifhinga tshenetsho tshithihi, muvhuso u ḓo bvela phanḓa na u vhona uri tshanduko dzi khou shuma u itela u engedza khonadzeo ya nyaluwo ya ikonomi na u khwinisa vhungoho ha tsheo dza mbekanyamaitele.1.5. Muvhuso u ḓo bvela phanḓa na u shumisana na mabindu, vhashumi na zwitshavha zwa vhadzulapo kha u vhuedzedza vhuḓifulufheli kha ikonomi khathihi na u tandulula zwikonḓisi zwi vhonalaho zwa nyaluwo ya ikonomi. Ri tshi khou shumisana ri nga shandula pulane dzashu u vha nyito u itela u takulela Afrika Tshipembe phanḓa.2. Muthelo wa VAT (VAT) 2.1. Khabinethe i ṱanganedza muvhigo nga Paneḽe ya Dziminisiṱa ya Vhaḓivhi ye ya dovha ya sedzulusa mutevhe wa zwithu zwi sa tei u badelwa VAT, vha dovha vha themendela uri vhurotho vhutshena, fuḽauru ya vhurotho, fuḽauru ya dzikhekhe, dziphedze dza vhafumakadzi na yunifomo dza tshikolo uri nadzone dzi dzhene khawo.Khabinethe i ṱuṱuwedza MaAfrika Tshipembe uri vha bvise ipfi ḽa vhupfiwa havho kha muvhigo, une wo vulelwa nnyi na nnyi u amba nga hawo u swika nga ḽa 31 Ṱhangule 2018. Minisiṱa wa Gwama Vho Nhlanhla Nene, vha ḓo konaha u nanga uri hu dzhiwa zwifhio zwa shumiswa kha zwo dzinginyaho. Vhupfiwa vhu nga kha ḓi tou ṋetshedzwa nga u tou ṅwala kha vatsubmissions@treasury.gov.za.3. Ṅwedzi wa Vhafumakadzi 3.1. Khabinethe i ita khuwelelo kha vhadzulapo vhoṱhe u bvela phanda na ṱhuṱhuwedzo ya u manḓafhadza na u vhona uri vhafumakadzi vho tsireledzea zwitshavhani zwashu. Ri rwela zwanḓa sekithara dzoṱhe dzine dza khou ranga phanḓa zwo thomiwaho zwine zwo livha kha u lwa na u tambudzwa hu itwaho ho sedzwa mbeu(GBV). 3.2. Musi Ṅwedzi wa Vhafumakadzi u tshi khou ya mafheloni, Khabinethe i bvela phanḓa na u ṱhompha vhafumakadzi vha 1956 vhe vha matsha u ya Union Buildings ngei Pretoria vha tshi khou hanedzana na muvhuso wa tshiṱuhu we wa vha wo dzhia tsheo ya u shumisa milayo ya khethululo u langa hune vhathu vha tshila hone u itela u tsitsa tshirunzi tshavho.3.3. U bva tshe dimokirasi yashu ya thoma nga 1994, ho no swikelwa zwinzhi u vhona uri vhafumakadzi na vhone vha ḓiphina nga pfanelo dzi fanaho na dza vhanna ngavho kha pfunzo, mishumoni, ndaka, ifa na kha vhulamukanyi. Kha u ṱuṱuwedza zwa ikonomi i katelaho, ri khou shumesa u vhona uri vhafumakadzi vhoṱhe vha a shela mulenzhe kha zwa ikonomi na zwa u ṱuṱuwedza ikonomi i katelaho. 3.4. Sa tshipiḓa tsha u pembelela Ṅwedzi wa Vhafumakadzi, Muhasho wa zwa Vhulimi, Vhusimamaḓaka na Vhureakhovhe – u tshi khou farisana na Muhasho wa zwa Mveledziso ya Mahayani na Mbuedzedzo ya Mavu, khathihi na Total ya Afrika Tshipembe- u ḓo ri nga Ḽavhuṋa, ḽa 23 Ṱhangule 2018, wa fara mushumo wawo wa vhu19 wa Ṅwaha nga Ṅwaha wa Zwiphuga zwa Ramabindu wa Mufumakadzi ngei East London, Kapa Vhubvaḓuvha. 3.5. Muvhuso, khathihi na vhafarisani vhawo, u ḓo fara Samithi ya Mbeu ya Lushaka ya u lwisa u tendelana kha uri GBV i nga lwiwa nayo hani.3.6. Minisiṱa wa Mapholisa, Vho Bheki Cele, vho dovha vha kumedzela miraḓo ya Tshumelo ya Mapholisa Afika Tshipembe (SAPS) u dzhiela nṱha milandu ine ya kwama u tambudzwa ha vhafumakadzi na vhana. Musi mufumakadzi kana ṅwana a tshi vhiga mulandu kana u tambudzwa, zwi tea u tevhelelwa nga u ṱavhanya nga zwe zwa tea ngaho u vhuya u swika zwi tshi fhelela. 4. U dzhiululwa ha mavu Khabinethe i livhuwa MaAfrika Tshipembe vhoṱhe vhe vha shela mulenzhe kha vhupfiwa ha nnyi na nnyi ha phalamennde ha khonadzeo ya u vusuludza Tshiteṅwa 25 tsha Mulayotewa wa Riphabuḽiki ya Afrika Tshipembe wa 1996 u itela u tendela u dzhiululwa ha mavu hu si na ndiliso. Komiti ya Phalamennde ya u Vusuludza Mulayotewa yo fhedza vhupfiwa hayo kha Mavundu oṱhe. Maambiwa a hovhu vhupfiwa khathihi na e a tou ṅwalwa a ḓo sedziwa nga Phalamennde.Nyambedzano nga ha vhuṋe ha mavu ndi dza vhuṱhogwa Afrika Tshipembe na uri nga u shumisana ri nga vha na vhuṱanzi ha u vhona uri ri khou dovha u thusa kha u alusa ikonomi yashu, nga maanḓa kha sekithara ya zwa vhulimi na u dzudzanyulula fhungo ḽa u sa lingana kha vhuṋe ha mavu shangoni ḽashu. Muphuresindennde Vho Cyril Ramaphosa vho nanga Komii ya Minisiṱa dza Tshivhalo ine ya khou rangwa phanḓa nga Mufarisa Muphuresidennde Vho David Mabuza u tshimbidza na u thoma u vhekanya maga ane a ḓo ṱavhanyisa u phaḓaladziwa ha mavu, u wana thendelo ya u shumisa mavu ya tshifhinga tshilapfu, na u ṋetshedzwa ha thikhedzo ya zwa vhulimi khathihi na u sedza kha fhungo ḽa u sa lingana kha zwa mavu, hu tshi khou sedzwa zwo fhelela kha u phaḓaladzwa ha mavu khathihi na mbekanyamushumo ya mveledziso ya zwa vhulimi.  5. Vhurangeli ha Vhuthathazwitzhili ho Lugelaho Pfunzo (SAFE) 5.1. Khabinethe i ṱanganedza u rwelwa ṱari ha Vhurangeli ha SAFE nga Muphuresidennde Vho Ramaphosa, sa tshipiḓa tsha u fhindula nga muvhuso kha  khaedu dza vhuthathazwitzhili hune zwiṅwe zwikolo zwi shaesaho zwa khou ṱangana nadzo.  5.2. Vhurangeli ha SAFE vhu khou rangwa phanḓa nga Muhasho wa Pfunzo ya Mutheo, u tshi khou farisana na Trust ya Vhuṱanganeli ha Pfunzo ya Lushaka na Nelson Mandela Foundation.5.3. Khabinethe i ita khuwelelo kha sekithara dzoṱhe zwitshavhani, ho katelwa mabindu mahulwane na zwiimiswa zwa muvhuso, u tikedza vhurangeli hune ha vha ho sedza kha u fhungudza u salela murahu ha themamveledziso dza zwikolo zwitshavhani zwi shayaho.6. Tshikimu tsha Lushaka tsha Thusedzo ya Masheleni kha Matshudeni (NSFAS)Khabinethe yo nyeṱulelwa nga Minisiṱa wa Pfunzo ya Nṱha na Vhupfumbudzi, Vho Naledi Pandor, khaedu dzine NSFAS yo livhana nadzo. U itela u imisa na u tandulula thaidzo nga nḓila yo fhelelaho dzine NSFAS yo livhana nadzo kha u ṋetshedza masheleni kha matshudeni vho teaho, Khabinethe yo tikedza u tholiwa ha Mulauli Vho Dokotela Randall Carolissen. U tholiwa ha Vho Dokotela Carolissen hu mbo ḓi fhaladza Bodo ya NSFAS na zwenezwo. Mulauli khathihi na vhulanguli vha ḓo shuma vho livha kha u lwisana tshoṱhe na u salela murahu na dziṅwe khaedu dzine tshiimiswa tsho livhana nadzo u itela uri u lambedzwa ha matshudeni hu vhe hu khou laulwa nga nḓila ya nṱhesa nga 2019, na uri mafhungo oṱhe a 2017 na 2018 a vhe o tandululwa.7. U fhungudzwa mishumoni Khabinethe i khou vhilaedziswa nga nḓivhadzo dza zwenezwino dza u nga hu nga vha na u fhungudzwa ha vhathu mishumoni na u xelelwa nga mishumo kha dziṅwe nḓowetshumo, ho katelwa migodini na kha nyanḓadzamafhungo.  Ri amba ra dovha ri tshi humbela mabindu uri u fhungudza vhathu mishumoni kha zwi vhe zwa u fhedzisela, hu rangwe u sedza dziṅwe nḓila dzine dza nga shuma kha u vhulunga mishumo.Muvhuso u bvela phanḓa na u farisana na mabindu na vhashumi, na u fhima uri ri tshi khou shumisana, ri nga alusa ikonomi yashu na u sika mishumo miswa.8. Vhudavhidzani Khabinethe i ṱanganedza mafhungo a uri Koporasi ya Khasho ya Afrika Tshipembe (SABC) i ḓo sumbedza mitambo ya English Premiership League. Naho hezwi zwi tshi nga vha tshikhala tsha u dzhenisa masheleni kha SABC, muvhuso u fulufhela uri u sumbedzwa ha hei mitambo a hu nga ḓo thivhelisa mitambo yapo, na u dovha u ṋaṋisa tshiimo tsha masheleni tsha khasho ya lushaka, ri tshi khou sedza khaedu dza zwino dza masheleni dzi si dzavhuḓi.  Khabinethe i ṱanganedza Thambo ya u ita Khumbelo ya ḽaisentse ya sipekiṱhiramu ya mbetshelwa ya mbadelo ya tshumelo dza nyanḓadzo nga Mannḓalanga a Vhudavhidzani ho Ḓiimisaho ha Afrika Tshipembe (ICASA).Naho mafhungo a zwa dziḽaisentse a a mulanguli nga maanḓa, zwi tshi tshimbilelana na Tshiteṅwa 192 tsha Mulayotewa, matshimbidzele a zwa ḽaisentse a tea u itwa nga nḓila ine a sa ḓo thithisa luvhanḓe lwa khasho ya fhedzi nga tshifhinga tsha u ratha u bva kha anaḽogo u ya kha didzhithaḽa kana u ṱuṱuwedza vhuḓifari vhu si na muṱaṱisano. Hu tea u vhonwa uri vhafari vhaswa vha ḽaisentse vha khou ṱaṱisana nga nḓila yone, nahone zwi khagala.B. Tsheo dza Khabinethe 1. Khabinethe yo tendela u ṋetshedzwa ha Thendelano ya u thomiwa ha Vhupo ha Mbambadzo ya Mahala ha Dzhango ḽa Afrika Phalamenndeni u itela thendelo. Heyi thendelano i ḓo swikisa kha tswikelo ya mimaraga miswa na i khou shumaho kha Afrika ḽoṱhe, nga maanḓa mimaraga miswa Afrika Vhukovhela na Afrika Vhubvaḓuvha. I ḓo dovha ya ṋetshedza zwikhala zwa vhuvhambadzela nnḓa zwibveledzwa zwa Afrika Tshipembe. Hezwi zwi ḓo tshimbilelana na nḓila ya mveledziso yo ṱanganyelaho kha dzhango. I ḓo ṱuṱula mveledziso ya nḓowetshumo, vhubindudzi na u sika mishumo kha dzhango.2. Ngudo dza ḽaisentse ya sipekiṱhiramuKhabinethe yo tendela mvelelo dza ngudo dzo dzudzanyiwaho nga Khoro ya zwa Saintsi na Vhuṱoḓisisi ha zwa Nḓowetshumo, ine ya khou lingedza u sedzulusa uri ndi sipekiṱhiramu tshingafhani tsho vuleleaho tswikelo na zwa ḽaisentse kha nḓowetshumo hei. Ngudo dzi khwaṱhisedza uri sipekiṱhiramu tshi nga wana ḽaisentse kha dzoṱhe Wireless Open Access Network (WOAN) na nḓowetshumo.Hezwi zwi ḓo, ro tou topola kha zwinzhi, swikela khombetshedzo ya mbekanyamaitele ya lushaka, mbadelo dza vhudavhidzani, u bvisa zwi thivhelaho khamphani ṱhukhu na dza vhukati, khathihi na u vhulunga vhubindudzi vhu re hone zwino. Minisiṱa wa Themamveledziso ya Vhudavhidzani na Tshumelo dza Dziposwo, Vho Dokotela Siyabonga Cwele,  vha ḓo amba na vha nyanḓadzamafhungo u amba zwo fhelelaho nga ha muvhigo.3. Zwo no swikelwaho Devhula VhukovhelaKhabinethe yo ṱanganedza muvhigo wa vhuṋa wa nga ha zwo no swikelwaho u ya nga thusedzo ya Tshiteṅwa 100(1) ngei Devhula Vhukovhela. Khabinethe yo fushea uri zwine zwa khou itwa u swika zwino, ho no vha na zwinzhi zwo no swikelwaho u ya nga ha kushumele kwa thandela kha vundu. Memorandamu wa u Pfesesana wo sainiwa vhukati ha muvhuso wa vhukati na wa vundu u bva kha Tshigwada tsha Dziminisiṱa dza Tshivhalo dzo Hweswaho  Mushumo (IMTT) nga ha Devhula Vhukovhela;Vhalauli vhaṱanu vha mihasho vho vheiwaho nga fhasi ha  Tshiteṅwa 100(1)b,vho tholwa na uri vho vheiwa lwa mulayo sa vhaofisiri vho hwesaho vhuḓifhinduleli;Phurothokhoḽo na ndaela vhukati ha Dziminisiṱa dza Muvhuso wa Vhukati na dziMEC dza vundu vho sainiwa zwi tshi tshimbilelana na Tshiteṅwa 100(1)(b); na Mutshimbidzi wa zwoṱhe wa vhulanguli ha vhuphalali ha Devhula Vhukovhela o no tholwa.Khabinethe yo dovha ya ṱahisa ndivhuwo dza u phalala nga u ṱavhanya ha Mmbi ya Lushaka ya Vhupileli ya Afrika Tshipembe (SANDF) na Zhendedzi ḽa Thikhedzo ya Themamveledziso dza Masipala nga ha vilili ḽa soredzhi kha Masipala Wapo wa Ditsobotla ngei Devhula Vhukovhela. U shuluwa ha soredzhi, zwine zwo no vha tshutshedzo dza mutakalo kha tshitshavha, yo kulumagiwa. Khabinethe yo khoḓa mushumo wo itwaho nga Vhalauli fhasi ha vhurangaphanḓa ha IMTT, ine mudzulatshidulo wayo ndi Minisiṱa Vho Nkosazana Dlamini Zuma.4. Pulane ya Tshomedzo dzo Ṱanganyelaho (IRP) Khabinethe yo anḓadza Pulane ya zwino ya IRP u itela vhupfiwa ha tshitshavha.Pulane ya Mveledziso ya Lushaka i topola ṱhoḓea nga Afrika Tshipembe ya u bindudza kha vhuṱumanyi ho khwaṱhaho kha themamveledziso dza ikonomi dzo itelwaho u tikedza ndivho dza shango dza matshilisano na dza ikonomi dza tshifhinga tsha vhukati na tshilapfu. Themamveledziso ya fulufulu ndi tshipiḓa tsha vhuṱhogwa tshine tsha khwaṱhisa mishumo ya ikonomi na nyaluwo u ya kha shango ḽoṱhe; i tea u vha yo khwaṱhaho na u navha lwo linganaho u itela u swikela ṱhoḓea dza nḓowetshumo, mabindu na miṱa.          Khunyeledzo ya IRP hu ḓo ḓisa khwaṱhisedzo yo teaho kha vhatambi vha nḓowetshumo khathihi na vharengi zwi tshi ya kha u kuvhanganya nḓisedzo ya muḓagasi lwa tshifhinga tsha vhukati na tshilapfu.Minisiṱa wa Fulufulu, Vho Jeff Radebe, vha ḓo amba na muhasho wa Mveledziso ya Lushaka ya Ikonomi na Khoro ya Vhashumi ya EXCO nga Ḽavhuṱanu, 24 Ṱhangule nga ha muvhigo wa mvetomveto, une wa ḓo dovha wa anḓadziwa kha Gazethe ya Muvhuso na kha webusaithi ya Muhasho wa Fulufulu (www.energy.gov.za) hu sa athu fhira Musumbuluwo wa ḽa, 27 Ṱhangule 2018.5. Khabinethe yo tendela Mbekanyamaitele ya Vhudavhidzani ha Muvhuso, ine i ḓo vha i tshi khou shuma kha muvhuso woṱhe. Mbekanyamaitele i vhea maitele na zwikalo zwa vhashumi vha vhudavhidzani ha muvhuso. I kombetshedza mihasho yoṱhe ya muvhuso u ṋetshedza mugaganyagwama wa vhudavhidzani na ndambedzo yo fhelelaho ya vhashumi. Mbekanyamaitele i ḓo tshimbilelana na Maitele a Vhuḓifari ha Tshumelo ya Muvhuso.6. Khabinethe yo tendela Tshiṱirathedzhi tsha u Fhedzisela tsha u ḓo Amba nga ha u Tshikafhadzwa ha Mufhe Zwitshavhani zwo Tsitsikanaho zwa vha Holaho Tshelede Ṱhukhu Afrika Tshipembe u itela uri u thome u shuma. Tshiṱirathedzhi tshi ṋetshedza nḓila ya u thoma u fhungudza u tshikafhadzwa ha mufhe une wa tshimbilelana na tshivhaswa tsha fosiḽi zwitshavhani zwo tsitsikanaho zwa vha holaho tshelede ṱhukhu. Nḓila ine mufhe wa khou phaḓalala ngawo zwitshavhani hezwi i khou fhira Tshikalo tsha Ambient Air Quality tsho vheiwaho kha Vhulanguli ha Lushaka ha Mupo. Mulayo wa Tshileme tsha Mufhe (Mulayo 39 wa 2004). Tshiṱirathedzhi tshi ṋetshedza vhudzheneli ha u fhungudza u tshikafhadzwa na u themendela mbekanyamushumo dza tsivhudzo dzine dza ḓo tsivhudza nga ha masiandaitwa a u bvela phanḓa na u tshikafhadza. Tshi dovha tsha ṋetshedza na dziṅwe nḓila dzo fhambanaho dza u ṋetshedza fulufulu.7. Khabinethe yo tendela Tshiṱirathedzhi tsha Vhuendi ho Kunaho, tshine tsha ḓo thusa kha u fhungudza muhasaladzo wa gese(GHG) kha mupo. Hune vhuendi ha dzibadani vhu ḓisa muhasaladzo wa GHG wa 91.2%.Tshiṱirathedzhi tshi ḓo ḓivhadza vhuphalali ho vhalaho vhune ha ḓo thusa kha u fhungudza muhasaladzo. Tshi themendela nḓila dziṅwe dza u endedza dzine dza ḓo fhungudza u tshikafhadzwa nga GHG vhuponi. Tshiṱirathedzhi tsho no ḓi iswa vhathuni u itela vhupfiwa ha nnyi na nnyi.8. Khabinethe yo tendela u ṋetshedzwa ha thendelanomviswa ine ya khou thoma Tshiimiswa tsha Tsireledzo ya Vhufhufhi (SASO) kha Tshitshavha tsha Mveledziso ya Tshipembe ha Afrika (SADC) Phalamenndeni u itela thendelo. Thendelanomviswa i ṋetshedza muhanga wa zwa tshiimiswa na zwa mulayo u itela u thoma SASO, u thusa Miraḓo ya Mashango a SADC nga vhulavhelesi ha zwa tsireledzo ya zwa vhufhufhi. I dovha ya ṱuṱuwedza mveledziso ya mashumele o khwaṱhaho a themamveledziso dza zwa vhufhufhi kha Miraḓo ya Mashango a SADC.9. Khabinethe yo tendela Nḓivhadzamulayotibe ya Vhutsila, Mvelele na Vhufa ya 2018. Nḓivhadzamulayotibe i humisela murahu zwipiḓa zwa Nḓivhadzamulayotibe ya Vhutsila, Mvelele na Vhufa ya 1996.  Nḓivhadzamulayotibe yo ḓa nga khunyeledzo ya u vusuludzwa ha Nḓivhadzamulayotibe wa 1996, we wa dzhiela nṱha zwoṱhe zwe zwa swikelwa kha masia oṱhe a vhutsila, mvelele na vhufa wa sumbedzisa masia oṱhe ane a kha ḓi vha khaedu kha u takulela phanḓa u fhaṱa lushaka na mbofhano ya matshilisano kha dimokirasi yashu. Nḓivhadzamulayotibe yo sedza kha sekithara ya vhutsila, mvelele na vhufa ine ya vha na vhutshilo, i khou shumaho nahone yo shandukaho ine ya ḓo thusedza kha u fhaṱa lushaka na mbofhano ya matshilisano o katelaho.10. Khabinethe yo tendela Muhanga wa Lushaka wa Mbekanyamaitele wa nga Vhufa ha zwa Mvelele ya zwa Fhasi ha Maḓi, une u ṱanganyisa u shuma ha Mulayo wa zwa Pfunzo ya Mbumbano ya Dzitshaka, Thendelano ya Tshiimiswa tsha zwa Mvelele na zwa Saintsi, Zwiko zwa Vhufa zwa Lushaka, 1999 (Mulayo 25 wa 1999) na miṅwe milayo ya lushaka yo teaho.Mbekanyamaitele i khwaṱhisedzwa nga maitele a uri vhufa ha mvelele ndi ha MaAfrika Tshipembe vhoṱhe. I topola vhakwamei vha na tshivhalo na nyito dza u alusa mvelele dza vhufa ha zwa mvelele ya zwa fhasi ha maḓi, na u sika tsivhudzo ya ndeme na vhufhaṱa vhukoni.11. Khabinethe yo tendela Mbekanyamushumo ya Zwiṱemmbe ya Ṅwaha nga Ṅwaha ya 2018 na 2019 u bva Poswoni dza Afrika Tshipembe. Zwiṱemmbe zwi sumbedza mvelele dzo fhambanaho, vhuvha ha lushaka, ḓivhazwakale, vhufa ho pfumaho, vhahali vha vhafumakadzi na vha vhanna, vhupo na mveledziso ya ikonomi ya matshilisano. Zwiṱemmbe zwi dovha zwa shuma sa dziambasada ṱhukhu dza Afrika Tshipembe sa i zwi zwi tshi mona shango ḽoṱhe nga kha vhuṱumanyi ha zwa dziposwo. 12. Khabinethe yo tendala u oliwa ha mutevhe wa khoini dza vhakuvhanganyi dza tshihumbudzi dzine dza ḓo ṋetshedzwa nga 2019 nga khamphani ya South African Mint.C. Milayotibe 1. Khabinethe yo tendela u ṋetshedzwa ha Mulayotibe wa Khwiniso ya Milayo ya Dzikhetho wa 2018 Phalamenndeni. Mulayotibe u khwinisa zwipiḓa zwiraru zwa mulayo, une wa vha Mulayo wa Khomishini ya Dzikhetho, 1996 (Mulayo 51 wa 1996); Mulayo wa Dzikhetho, 1998 (Mulayo 73 wa 1998) na Muvhuso Wapo: Mulayo wa Dzikhetho dza Masipala, 2000 (Mulayo 27 wa 2000).Mulayotibe u khou ita khwiniso dza tshivhalo dza u dzudzanyulula matshimbidzele a khetho nga Khomishini ya Dzikhetho dzo Ḓiimisaho (IEC). Dziṅwe dza tshanduko dzo dzinginywaho dzi tendela IEC u nga kona u shumisa tshomedzo dzoṱhe dza data u wana vhuṱanzi hoṱhe ha ndeme kha u vhekanya na u vhulunga roḽo ya vhakhethi ya lushaka. U dovha wa tendela u iledzwa ha u shumisa dzina kana akhronimi yayo, tshiolwa tsha ḽogo kana matheriaḽa a no shumiswa kana u vha a IEC.2. Khabinethe yo tendela u ṋetshedzwa ha Mulayotibe wa Khwiniso ya Vhudavhidzani Phalamenndeni. Mulayotibe u khwinisa Mulayo wa Vhudavhidzani ha Eḽekiṱhironiki,  2005 Mulayo wa 36 wa 2005) u itela u ḓo fha ṱhuṱhuwedzo kha Nḓivhadzamulayo ya Mbekanyamaitele ya ICT yo Ṱanganelaho ya Lushaka, u itela u shandukisa Afrika Tshipembe u ya kha ḽi katelaho, na nḓivho ya zwiswa khathihi na lushaka lwa didzhithaḽa, u dovha wa tendela tshandukiso ya sekithara nga kha u vhona  u shuma ha  u mbekanyamaitele ya u manḓafhadza ya ikonomi ya u katela vharema nga vhuphara.Vhukati ha zwinzhi, u ṋetshedza u fhungudzwa ha u ḓurelwa ha vhudavhidzani. U dovha wa fhungudza ndovholoso ya themamveledziso na u ṱuṱuwedza muṱaṱisano wa tshumelo ya ndeme nga kha tshumelo ya WOAN.  3. Khabinethe yo tendela u anḓadzwa ha Mulayotibe wa Khwiniso ya Mafhungo a zwa Masheleni wa 2018 u itela vhupfiwa ha nnyi na nnyi. Khwiniso dzi kha zwipiḓa zwiṱanu zwa milayo:Mulayo wa u kundelwa u Badela wa 1963, u khwaṱhisa vhulanguli ha u tou rengela henefho kha mimaraga thwii, zwi tshi tshimbilelana na vhuḓikumedzeli ha G20;Mulayo wa Phensheni ya Vhupileli wa 1976, u amba nga ha mbetshelwa ya khethululo na u vhona ndinganyiso ya mbeu u itela u ḓo dzhiela nṱha vhushaka ho fhambanaho;Mulayo wa Dzibannga wa 1990, u itela u tendela khamphani dza muvhuso dzo lugelaho uri dzi ite khumbelo dza ḽaisentse dza zwa bannga, zwi tshi bva kha thendelo ya Khorondangi;Mulayo wa Phensheni ya Mushumo wa Muvhuso wa 1996, u shandukisa mulayo wa u badela mufarisi arali ho vha na ṱhalano, u vhona uri mbadelo dza miraḓo ya phensheni kha vhafarisi vhavho musi hu na ṱhalano a dzi shandukiselwi kha khombetshedzo ya tshikolodo; naMulayo wa Phurofesheni ya Muṱolamuvhalelano wa 2005, u itela u amba nga ha khaedu na zwikundisi zwine Bodo ya Vhulanguli yo Ḓiimisaho ya Vhaṱolamuvhalelano yo livhana nazwo kha vhuḓifhinduleli ha u ita zwa vhulanguli na vhulavhelesi. 4. Khabinethe yo tendela u ṋetshedzwa ha Mulayotibe wa Khwiniso ya Vhululamisi ha Vhupileli wa 2018 Phalamenndeni.U amba nga ha ndaulo ya sisiṱeme ya vhulamukanyi ha vhupileli, u vhumbiwa na u tholiwa ha tshumelo dza vhupholisa ha vhupileli, khathihi na vhupfiwa ha vhululamisi.Mulayotibe u humisela murahu Mulayo wa zwino wa Maga a u Ḓadzisa Vhululamisi ha Vhupileli, 1999 (Mulayo 16 wa 1999). Mulayotibe u ḓo vhekanya Vhululamisi ha Vhupileli ha SANDF na ha UN, nga maanḓa kha mishini dza u vhulunga mulalo.5. Khabinethe yo tendela u anḓadzwa ha Mulayotibe wa Khwiniso wa Dzikhamphani wa 2018 kha Gazethe ya Muvhuso u itela vhupfiwa ha nnyi na nnyi. Mulayotibe u khwinisa Mulayo wa Dzikhamphani, 2008 (Mulayo 71 wa 2008). U fhungudza muhwalo wa vhulanguli na vhulauli kha vhaṋe vha mabindu na u alusa u kokodza vhane vha nga vha vhabindudzi Afrika Tshipembe. D. Zwi khou ḓaho1. Ṅwedzi wa Vhuendelamashango nga Khubvumedzi wo rwela ṱari nga ḽa 16 Ṱhangule 2018 ngei Tsitsikama Kapa Vhubvaḓuvha, fhasi ha thero: “Vhuendelamashango na tshanduko ya didzhithaḽa”, ine yo bva kha thero ya Ḓuvha ḽa Vhuendelamashango ḽa Ḽifhasi ḽa Tshiimiswa tsha UN tsha Vhuendelamashango ha Ḽifhasi ḽine ḽa ḓo farwa nga ḽa 27 Khubvumedzi 2018.U ya nga ha muvhigo wa Khoro ya Vhuendelamashango na u Endela Ḽifhasi we wa bvisiwa nga Lara 2016, Afrika Tshipembe vhuendelamashango vhu thola vhathu vha 1.55 miḽioni thwii na vhaṅwe  vhane vha tholwa zwo ḓa nga khaho, nahone i u vhuedza haho thwii kha zwibveledzwa zwapo ndi R118 biḽioni.Khabinethe i vhidzelela MaAfrika Tshipembe vhoṱhe u tikedza hei sekithara ya ndeme kha ikonomi. Zwi dovha zwa vha zwa ndeme uri ri shume ro katela vhoṱhe kha hei sekithara ya vhuendelamashgo ine ya khou vula zwikhala zwa mabindu, ikonomi na mishumo zwitshavhani zwashu. 2. Khabinethe yo tendela Mbekanyamushumo ya Ṅwedzi ya Tshumelo ya Muvhuso ya 2018 fhasi ha thero: “Thuma Mina: Tshumelo ya Muvhuso i iswa Vhathuni: Batho Pele: “Ri Vhavho, Ri na Ndavha nahone ri a Shumela”. Mbekanyamushumo ya zwine zwa ḓo vha zwi tshi khou itwa ṅwedzi woṱhe i ḓo vha i hone kha webusaithi ya muvhuso (www.gov.za).3. Ḓuvha ḽa Tshihumbudzi ḽa Lushaka ḽa SAPS nga ḽa 2 Khubvumedzi 2018, hune mishumo ya tshihumbudzi ya ḓo thoma nga ḽa 31 Ṱhangule. Hezwi ndi tshihumbudzi tsha vhaofisiri vha mapholisa na miraḓo ya tshifhinganyana vhe vha vhulahwa vhe mushumoni, vhe vha badela mutengo muhulwanesa kha u shumela havho lushaka.Khabinethe i ita khuwelelo kha MaAfrika Tshipembe vhoṱhe u dzhiela nṱha na u pembelela matshilo a avho vhahali vha vhanna na vhafumakadzi vhe vha lovhela mushumoni. I ita khuwelelo kha zwitshavha zwoṱhe u fhefheḓisa fulaga dzavho dzo gonya u guma vhukati, na u vha na tshifhinga tsha u fhumula kha vhuṱambo hoṱhe ha vhurereli u bva nga ḽa 31 Ṱhangule u swika nga ḽa 2 Khubvumedzi 2018, sa tshiga tsha thikhedzo ya SAPS.  4. Afrika Tshipembe ḽi ḓo vha ṋemuṱa wa Khonfarentse ya Dzitshaka ya Saintsi, Thekhinoḽodzhi, zwa Vhuinzhiniara na Vhulanguli, ye ya dzudzanywa nga vha Ḽifhasi ḽa Vhuṱoḓisisi, u bva nga ḽa 24 u swika nga ḽa 25 Ṱhangule 2018 nge Ḓoroboni ya Kapa. Konfarentse ine ya ḓo ṋea zwikhala vhadzheneli uri vha kovhelane mahumbulwa na tzhenzhemo na ḽifhasi ḽoṱhe, i khwaṱhisedza Afrika Tshipembe sa fhethu ha nṱhesa ha u farela mishumo ya ḽifhasi. 5. Khabinethe i ita khuwelelo kha MaAfrika Tshipembe u shela mulenzhe kha mitambo ya u pembelela Ṅwedzi wa Vhufa nga Khubvumedzi. Ṅwdezi wa Vhufa u dzhielwa nṱha ṅwaha nga ṅwaha u ṱuṱuwedza lushaka uri lu pembelele vhuthihi halwo naho ro fhambana khathihi na u bvela phanḓa na u fhaṱa shango ḽashu hune vhathu vhaḽo vha londana vha dovha vha ṱhomphana.E. Milaedza 1. U nangwa ha madzina a National OrdersKhabinethe na yone i amba ḽo ambiwaho nga Muphuresidennde Vho Ramaphosa he vha isa thambo kha miraḓo ya tshitshavha uri vha nange vhadzulapo na vhaṅwe vhathu vha ḓivheaho vha mashango a nnḓa vhane vha tenda uri vho tea u wana khuliso khulwanesa, National Orders.U nanga ha madzina hu ḓo vala nga ḽa 7 Khubvumedzi 2018. ’s2. EidKhabinethe i tamela mashudu tshitshavha tsha maMuslim Afrika Tshipembe u mona na ḽifhasi ḽoṱhe kha u pembelela Eid-ul-Adha mulovha, nga Ḽavhuraru ḽa Ṱhangule 2018. MaMuslim vha fhiraho 2 500 vho enda u bva Afrika Tshipembe u ya Musanda muhulu wa Saudi Arabia u yo ṱangana na vhaṅwe maMuslim vha hanefha kha miḽioni mbili u bva ḽifhasini ḽoṱhe vho tshimbilelaho lwendo lwa Hajj.3. Ndiliso 3.1. Khabinethe i ḓibaḓekanya na Muphuresidennde Vho Ramaphosa kha u ṱahisa ndiliso dzayo kha muṱa na dzikhonani dza Mama Vho Zondeni Sobukwe, vhe vha vha vha tshi ḓivheswa nga ḽa “Mother of Azania”. Muphuresidennde Vho Ramaphosa vho ta uri vha ṋetshedzwe Mbulungo ya Tshiofisi yo Khetheaho ya Khethekanyo ya  2. Vho vha vhe muhali wa u hanedza vha dovha vha vha mulwelambofholowo wa MaAfrika Tshipembe vhoṱhe, vhe vha bvela phanḓa na u lwa havho u vhuya u swika hu tshi dzhenwa kha dimokirasi. Nga ḽa 28 Lambamai – kha u engedza mabembela a Ḓuvha ḽa Mbofholowo - Muphuresidennde Vho Ramaphosa vho ṋetshedza Mama Vho Sibukwe National Order ya Luthuli ya Siḽivhere. Vho dovha vha vha mufumakadzi wa mutumbuli wa Pan Africanist Congress Muphuresidennde Vho Robert Mangaliso Sobukwe. Ṅwaha wa 2018 u dovha wa swaya anivesari ya vhu40 ya lufu lwa Vho Sobukwe.  Vho Sobukwe vha ḓo vhulungwa nga Mugivhela, 25 Ṱhangule 2018, Mavhiḓani a Kroonvale ngei Graaff-Reinet, Kapa Vhubvaḓuvha. 3.2. Khabinethe i ḓibaḓekanya na Muphuresidennde Vho Ramaphosa kha u ṱahisa ndiliso dzayo kha u ri sia fhano shangoni ha Mailausumbwa Vho Kofi Atta Annan, Muṅwaleli Dzheneraḽa wa UN wa kale (UNSG). Vho Annan vho vha murema wa Afrika wa u tou thoma u vha UNSG, na uri vho shumisa vhuimo havho u alusa adzhenda ya Afrika. Lufu lwavho ndi ndozwo khulu kha tshitshavha tsha ḽifhasi.3.3. Khabinethe i dovha ya ṱahisa ndiliso dzayo kha u ri sia fhano shangoni ha muimbi a ḓivheaho ḽifhasini ḽoṱhe na mulwela pfanelo dza vhathu wa United States, Vho Aretha Franklin.3.4. Khabinethe i ḓibaḓekanya na tshitshavha tsha ḽifhasi kha u livhisa ndiliso dzayo kha Muvhuso wa Italy na vhathu, miṱa ya dzikhuvhabvu, nga murahu ha u wa ha buroho ya mimoḓoro ya Morandi kha thungo ya vhubvaḓuvha-vhukovhela ha Italy ḓoroboni ya Genoa. Khabinethe i dovha ya tamela mashudu dzikhuvhabvu uri vha fhole nga u ṱavhanya.        3.5. Khabinethe i ṱahisa ndiliso dzayo kha muṱa na dzikhonani dza raikonomi wa zwa poḽotiki a ḓivheaho ḽifhasini ḽoṱhe a dovha a vha radzipfunzo wa MuAfrika Vho Samir Amin, vhe vha lovha nga ḽa 12 Ṱhangule vhe na miṅwaha ya 86. Vhutshiloni havho hoṱhe vho vha vhe muambeli a sa neti wa mbofholowo ya Ḽifhasi ḽa Vhuraru, na uri kuhumbulele kwavho kwo shandula kupfesesele kwashu kwa khephithaḽizimu na impheriaḽizimu.3.6. Khabinethe i ṱahisa ndiliso dzayo kha muvhuso na vhathu vha India kha u xelelwa nga matshilo nga tshifhinga tsha miḓalo ya zwenezwino na u sikuwa ha dzithavha kha vhupo ha Kerala.3.7. Ndiliso dzo dovha dza rumelwa kha muvhuso na vhathu vha Sudan nga murahu ha u nwela khothe ha vhana vha tshikolo vha 24 Mulamboni wa Nile.F. U tholwa U tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vho Deshni Subbiah as Mulangi wa Bodo ya Koporasi ya Ndindakhombo ya Zwikolodo zwa Mbambadzelannḓa Afrika Tshipembe SOC Limited.2. Vho Thezi Rosemary Mabuza, vho tou tholwa hafhu sa Mufarisa Khomishinari wa Khomishini ya Vharengi ya Lushaka.3. Vhalangi vha sa shumiho hone kha Bodo ya Vhalangi vha Bannga ya Mveledziso ya zwa Vhulimi:Adv Vho Sandra Coetzee (vho tou tholwa hafhu); naVho Mathane Eveline Makgatho (vho tou tholwa hafhu).4. Vhalangi vha sa shumiho hone vha Bodo Khamphani ya Vhukavhamabufho ya Afrika Tshipembe:Vho Dokotela Nolulamo Nobambiswano Gwangwa (Mudzulatshidulo);Vho Phydelis Ntombifuthi Mvelase;Vho Yershen Pillay;Vho Bonang Francis Mohale;Vho Pascalis Mathealira Mokupo;Vho Nosizwe Nokwe-Macamo; na5. Miraḓo i sa shumiho hone kha Bodo ya Zhendedzi ḽa Dzibada dza Lushaka dza Afrika Tshipembe:Vho Themba Barrange Mhambi (Mudzulatshidulo);Vho Alderman Robert Haswell;Vho Nkareng Mpobane;Vho Thamsanqa Piet Matosa; naVho Dladla.6. Khoro ya Vhueletshidzi ya Lushaka ya InovesheniVho Claire Busetti (vho tou tholwa hafhu);Vho Paul Steenkamp (vho tou tholwa hafhu);Vho Thulile Mthethwa;Vho Isaiah Clive Engelbrecht;Vho Rejoyce Gavhi-Molefe;Phurofesa Vho Derrick Ian Swartz (Mudzulatshidulo);Vho Dokotela Tiisetso Elizabeth Lephoto;Vho Ilse Karg (vho tou tholwa hafhu na muimeleli wa Muhasho wa Mbambadzo na Nḓowetshumo );Vho Dokotela Molapo Qhobela (vho tou tholwa hafhu);Phurofesa Vho Crain Arthur Soudien (vho tou tholwa hafhu);Vho Dokotela Thulani Humphrey Dlamini (vho tou tholwa hafhu);Vho Dhesigen Pydiah Naidoo (vho tou tholwa hafhu);Vho Dokotela Shadrack Moephuli (vho tou tholwa hafhu);Phurofesa Vho Roseanne Denise Diab (vho tou tholwa hafhu);Vho Dokotela Boitumelo Phakathi; naVho Mamello Matikinca.7. Zhendedzi ḽa Lushaka ḽa Tshikhalani ḽa Afrika Tshipembe :Vho Xoliswa Kakana (Mudzulatshidulo);Phurofesa Vho Azwinndini Muronga;Vho Johan Prinsloo (vho tou tholwa hafhu);Vho Willie van Biljon (vho tou tholwa hafhu);Vho Eugene Jansen (vho tou tholwa hafhu);Vho Ashley Naidoo (vho tou tholwa hafhu na muimeleli wa Muhasho wa zwa Mupo);Vho Lindelwa Simphiwe Hamilton (vho tou tholwa hafhu na muimeleli wa Muhasho wa Vhupileli.);Vho Nomfuneko Majaja (muimeleli wa dti);Vho Mariam Paul (muimeleli wa Muhasho wa Themamveledziso ya Vhudavhidzani na Tshumelo dza Poswo);Vho Leago Stella Takalani;Vho Lumka Msibi;Adv Vho Icho Kealotswe Matlou;Vho Matsie Matooane (vho tou tholwa hafhu);Vho Innocentia Mmule Pule (vho tou tholwa hafhu); naVho Mbaliyethu Mfeka (vho tou tholwa hafhu).Foundesheni ya Lushaka ya Vhuṱoḓisisi: Phurofesa Vho Tinyiko Maluleke (vho tou tholwa hafhu);Phurofesa Vho Nadine Felicity Petersen;Vho Dokotela Sarah Mosoetsa (vho tou tholwa hafhu);Vho Dokotela Nompumelelo Obokoh (Mudzulatshidulo);Phurofesa Vho Haroon Bhorat;Phurofesa Vho Zebion Vilakazi;Phurofesa Vho Sinah Saurabh;Phurofesa Vho Nomalanga Mkhize;Phurofesa Vho Glenda Elisabeth Gray;Vho Dokotela Bongani Ngqulunga;Vho Mpho Letlape (vho tou tholwa hafhu);Vho Mashangu Ronny Lubisi (vho tou tholwa hafhu); naVho Claire Busetti (vho tou tholwa hafhu).Mbudziso:Phumla Williams – Muambeli o FarelahoLuṱingothendeleki: 083 501 0139"
Tshitatamende tsha Muṱangano wa Khabinethe wa ḽa 5 Khubvumedzi 2018,6 Sep 2018,https://www.gov.za/speeches/statement-cabinet-meeting-5-september-2018-6-sep-2018-0000,https://www.gov.za/ve/speeches/statement-cabinet-meeting-5-september-2018-6-sep-2018-0000,"Khabinethe yo ṱangana nga ḽa 5 Khubvumedzi 2018, ngei Tuynhuys Ḓoroboni ya Kapa. A. Mafhungo a zwino kha shango1. Ikonomi 1.1. Khabinethe i ita khuwelelo kha sekithara dzoṱhe Afrika Tshipembe u tikedza vhurangeli hoṱhe vhune ha khou rangwa phanḓa nga muvhuso u itela u khwaṱhisa nyaluwo ya ikonomi nga murahu ha musi ho bviswa figara dzi khou sumbedzaho uri ikonomi yashu yo wa nga phesenthe 0.7 kha kotara ya vhuvhili u bva kha ye ya vha yo vusuludzea ya -2.6 phesenthe kha kotara ya u thoma. 1.2.  Naho dziṅwe sekhithara dza ikonomi, dzi ngaho dza zwa migodi, zwa u fhaṱa na zwa masheleni, dzo rekhoda khwiniso ya nyaluwo, hezwi zwo vha zwi so ngo lingana u fhungudza tshoṱhe u kundelwa ha dziṅwe sekithara, nga maanḓa sekithara ya zwa vhulimi.  1.3. U bva kha sia ḽa tshinyalelo, ndeme ya zwivhambadzwaseli ho bviswa ndeme ya zwiṱundwa yo sumbedza u  vutsheledza ho khwaṱhaho, fhedziha, hezwi zwo fhenywa nga u fhungudzea ha tshinyalelo ya nga ngomu miṱani na u renga zwihulwane nga dziakhaunthu. Nyaluwo ya vhubindudzi ha khamphani dza phuraivethe ho aluwa, ngeno vhubindudzi nga khamphani dza nnyi na nnyi ho fhungudzea. 1.4. U aluwa ha u sa dzika ha mimaraga ya ḽifhasi na mvelelo dza GDP hu ṱoḓa uri muvhuso u lwise nga u ṱavhanya u vhofholola zwikonḓisi zwa nyaluwo ya ikonomi ngeno u tshi khou ṋetshedza thikhedzo kha zwigwada zwi re khomboni. 1.5. Nyaluwo ya ikonomi yo tsela fhasi nga maanḓa kha miṅwaha miṋa yo fhiraho. Hezwi zwo itiswa nga dzinwe nyimele dzi no nga sa dza gomelelo kha sekithara ya zwa vhulimi na mitengo ya fhasi ya zwibveledzwa khathihi na zwikonḓisi zwa zwiimiswa zwa fhano hayani, zwine zwo nyamisa vhubindudzi na u sikiwa ha mishumo.    1.6. Muvhuso wo ḓivhofha, vhukati ha zwinzhi, u sedzulusa ho fhelelaho ha sisiṱeme ya zwa visa u itela u tikedza sekithara ya vhuendelamashango, khunyeledzo ya mulayo wa ndeme wa zwa migodi u itela u tikedza sekithara ya zwa migodi khathihi na u dzikisa tshiimo tsha zwa masheleni kha mabindu a muvhuso. 1.7. Samithi dzi khou ḓaho dza mushumo na vhubindudzi, khathihi na maga o vhewaho nga muvhuso a u vusa ikonomi i ṱudzaho o dzinginywaho nga muvhuso, dzi ḓo ṋetshedza mafhungo oṱhe a nga ha tshanduko dza u ṱuṱuwedza nyaluwo. 1.8. Khabinethe i khwaṱhisedza u ḓivhofha nga muvhuso kha u vhona uri zwa masheleni zwi khou dzula zwo dzika khathihi na uri muhanga wa zwa masheleni wo vusuludzwaho u ḓo ṋethsedzwa kha Tshiṱatamennde tsha Mbekanyamaitele ya Mugaganyagwama wa Vhukati ha Ṅwaha. 2. Madalo a United Kingdom (UK) na Northern Ireland 2.1. Khabinethe i ḓibaḓekanya na Muphuresidennde Vho Cyril Ramaphosa kha u ṱanganedza Minisiṱa Muhulwane wa UK ya Great Britain na Northern Ireland Vho Theresa May kha madalo a mushumo o tshimbilaho zwavhuḓi. Zwi ḓo vhuisa mbuelo dzo khwiniseaho kha Afrika Tshipembe nga kha vhumbindudzi na mbambadzo ya mashango aya mavhili. UK ndi ḽiṅwe ḽa vhabindudzi vhahulwane vha nnḓa kha Afrika Tshipembe, hune ha vha na feme dza Mabirithishi dzi fhiraho 650 zwa zwino kha mimaraga yashu. Nga tshifhinga tsha nyambedzano ya aya mashango, khonadzeo dza vhufarisani na u lwisa nga ṋungo zwo ambiwa nga hazwo.2.2. Minisiṱa Muhulwane Vho May vho dovha vha ṋetshedza SS Mendi Bell kha Khomanda Muhulwane Muphuresidennde Vho Ramaphosa, na kha vhathu vha Afrika Tshimbembe, u humbula u vha zwiṱhavhelo ha MaAfrika Tshipembe vha fhiraho 600 vhe vha lovha musi SS Mendi tshi tshi nwela khothe kha Tshaneḽe ya Vhaisimane miṅwahanii fhiraho 100. 3. Foramu ya nga ha Samithi ya Vhushumisani ha China-Arika (FOCAC) 3.1. Khabinethe yo dzhiela nṱha Pulane ya Nyito ya Beijing (2019-2021), ine ya ṱandavhudza mvelelo dza Samithi ya FOCAC ine mudzalatshidulo wayo ha vha Muphuresidennde Vho Ramaphosa na Muphuresidennde wa China Vho Xi Jinping.3.2. U fhaṱa vhushaka ha vhushumisani na nḓila dza maano a vhuḓi o fhelelaho vhukati ha China-Afrika, China ḽo ḓivhofha nga u thoma u shuma nga pulane dza 10 na Afrika. Pulane dzi ḓo sedza kha zwa nḓowetshumo; zwa vhulimi zwa tshizwinozwino; themamveledziso; tshumelo dza zwa masheleni; mveledziso ya vhupo ho kunaho; u tshimbidza zwa vhubindudzi na mbambadzo; u fhungudza vhushai na ndondolo ya tshitshavha; mutakalo wa tshitshavha; u rumelwa ha vhathu kha mashango aya mavhili, khathihi na tsireledzo na vhutsireledzi. Tshifhinga tshi tshi khou ḓi ya, vhushumisani vhukati ha aya masia mavhili vhu ḓo vha vhu tshi khou ḓisendeka nga fhasi ha thero: “China na Afrika: Ho livhiwa kha tshitshavha tsho dovhaho tsha khwaṱhesa hu tshi khou kovhekanyeliwa vhumatshelo nga kha vhushumisani ha uri ndi u wina ngeno na ngei.”  4. Mutengo wa zwivhaswa 4.1. Khabinethe i ṱanganedza u sa shanduka ha mutengo wa zwivhaswa ṅwedzi uno sa zwithu zwo iteaho luthihi lwa tshifhinga nyana kha u ṱhaḓula vhashumisi vha vhuendi ha nnyi na nnyi, vhoramimoḓoro na vharengi, ngeno maṅwe maga a tshi khou sedziwa nga Muhasho wa Fulufulu(DoE). 4.2. Zwiitisi zwa ḽifhasini zwi katela u gonya ha mitengo ya ole i songo kunakiswaho na zwiṅwe zwiitisi zwi si zwavhuḓi kha mimaraga i khou bvelelaho zwine zwo livhisa kha u gonya ha zwivhaswa nga u ṱavhanya Afrika Tshipembe u bva nga Lambamai ṋaṅwaha. 4.3. Khabinethe yo sumbedzisa u vhilaela hayo nga ha masiandaitwa a kwamaho murengi zwae, ho katelwa, ro topola kha zwinzhi, zwine zwa kwamana na u gonya ha mitengo lune vhabveledzi vha fhirisela u gonya kha sekithara ya vharengisi.4.4. Hu tshi khou dzhielwa izwi nṱha Minisiṱa wa Fulufulu, Vho Jeff Radebe, vho thusedza nga nḓila yo khetheaho vho imela muvhuso u ṱhaḓula tshitshavha kha u gonya zwihulwane hafhu ha mutengo wa zwivhaswa, nga nnḓani ha u gonya nga 4.9 wa senthe nga ḽithara kha madzhini ya thengiso ya piṱirolo u itela nyengedzedzo dza miholo ya vhashumi ya ṅwaha nga ṅwaha,dzi no nga dza vhasheli vha piṱirolo, na zwiṱitshi zwa zwivhaswa. 4.5. Nga tshifhinga tsha musi ikonomi i tshi khou tambudzwa nga nyimele dza ḽifhasi dzine dza ita uri nyaluwo i konḓe, Khabinethe yo takala uri u thusedza uhu a hu na masiandaitwa kha vhufarangwama ha lushaka sa izwi hu tshi shumiswa masheleni ane o no vha hone kha tshiimiswa tsha u vhekanya mitengo ya zwivhaswa. 5. Mbuedzedzo ya mavu 5.1. Khabinethe i ita khuwelelo kha MaAfrika Tshipembe u shumisa khanedzano ya nga ha u amba nga ha mbuedzedzo ya mavu u khwaṱhisa u fhaṱa lushaka na mbofhano ya matshilisano. Maitele a zwa Phalamennde ane a khou itea a ḓo bvisela khagala fhungo iḽi na u tendela uri ri ye phanḓa sa lushaka. U shuma zwi khagala, milayo yo ḓisendekaho na maitele a ndayotewa a khou tshimbilelanaho na u ḓivhofha hashu u itela uri roṱhe ri swike kha thandululo dza u khwinifhadza lushaka. 5.2. Khabinethe i na fulufhelo ḽa uri maitele aya a ḓo ri tendela u ḓa na modeḽe wa mbuedzedzo ya mavu une wa ḓo shumela roṱhe. 5.3. Ri tshi shuma roṱhe, ri nga fhaṱa lushaka lwa khwine hune miḽoro na ndavhelelo dza vhathu vhashu dza ḓo swikelwa. 6. Maḓi 6.1. Khabinethe yo takala uri Muhasho wa Maḓi na Vhuthathazwitzhili wo fhedza u fhaṱa Damu ḽa Mulambo wa Cornelis ngei Free State. Damu, ḽine ḽi khou lavhelelwa u vhuedza miṱa ya 2 690 na vhathu vha anganyelwaho 10 674, ḽi ḓo fhungudza khaedu dza maḓi dzine tshitshavha tsha Warden na Ezenzeleni fhasi ha Masipala Wapo wa Phumelela dza khou ṱangana nadzo. 6.2. Afrika Tshipembe ḽi kha ḓi ṱangana na ṱhahelelo ya maḓi yo vhagwaho nga nyimele dza gomelelo na uri Khabinethe i humbela vhathu vhoṱhe u shumisa tshomedzo iyi nga u vhavhalela na uri vha dovhe vha dzule vho ṱalifha kha mashumisele a maḓi. 7. Pfunzo 7.1. Khabinethe i fhululedza Muhasho wa Pfunzo ya Mutheo (DBE) kha u ṋetshedza zwavhuḓi Tshikolo tsha Phuraimari tsha Tshipembe ha Delft, nnḓa ha Ḓorobo ya Kapa ngei Kapa Vhukovhela. 7.2. Tshikolo tsho fhaṱiwa nga kha Vhurangeli ha muhasho ha Nḓisedzo ya Themamvedziso ya Ṱhavhanyedziso ya Zwikolo (ASIDI) he zwa ḓura R75 miḽioni. Tshi na phera dza 45, ḽaborathari ya saintsi na khomphyutha, ḽaiburari khathihi na senthara ya u bikela. Tshiimiswa itshi tsha mavhaivhai tshi ḓo ṋetshedza fhethu ha u gudela na vhupo ha u funzela ho teaho kha vhagudi vha ṱoḓaho u swika 1 578 vha bvaho kha tshitshavha tsha Delft. 7.3. Hetshi ndi tshikolo tsha u fhedzisela tsha zwikolo zwa 25 zwe zwa ṋetshedzwa Kapa Vhukovhela nga kha vhurangeli ha DBE. U swika zwino mbekanyamushumo ya ASIDI yo no fhaṱa zwikolo zwa mavhaivhai zwa 205 u mona na shango ḽoṱhe. Ṱhanganyelo ya zwikolo zwa 685 zwo no ṋetshedzwaho maḓi avhuḓi, zwiṅwe zwikolo zwa 486 zwo no ṋetshedzwa zwiimiswa zwavhuḓi zwa vhuthathazwitzhili na uri zwikolo zwa 372 zwo no dzheniswa muḓagasi lwa u tou thoma.  8. Khumbelo dza Tshikimu tsha Lushaka Tsha Thusedzo ya Masheleni kha Matshudeni dza 2019 (NSFAS) 8.1. Khabinethe yo ṱanganedza khumbelo dzo ḓaho nga vhunzhi u bva kha matshudeni vhane vha nga thusiwa vhe vha ḓisa khumbelo nga murahu ha u vula lwa tshiofisi ha maitele a khumbelo dza NSFAS dza 2019 nga ḽa 3 Khubvumedzi. Matshudeni vha fhiraho 45 000 vho lugelaho na vha re khatsho zwa zwino vho dzhena kha webusaithi ya NSFAS nga ḓuvha ḽa u thoma. Ho no swikelwa zwinzhi kha u fhelisa u salela murahu ha mbandelo dza matshudeni dzine dza kha ḓi kolodiwa.  8.2. Matshimbidzele a khumbelo o ḓisendeka nga sisiṱeme ntswa ine ya ita uri tsheo dza ndambedzo dzi ṱavhanye ngeno zwa zwino zwo leluwa u ḓadza khumbelo nga matshudeni sa izwi vha tshi nga dzi ḓadza vhe huṅwe na huṅwe. 9. Ḽesiṱeriosisi 9.1. Khabinethe i ṱanganedza mulevho wa uri tshiwo tsha Ḽesiṱeriosisi tsho fhela na uri zwi sumbedzisa mvelelo ya pulane ya tshumisano yo khwaṱhaho ya u ita mushumo nga u ṱavhanya nga Muhasho wa Mutakalo (DoH) na Tshiimiswa tsha Malwadze a Phirela tsha Lushaka, vha tshi khou tikedzwa nga Tshiimiswa tsha Mutakalo tsha Ḽifhasi, u langa na u fhedza tshiwo itshi. 9.2. DoH yo vhekanya sisiṱeme ya vhulavhelesi u itela u thivhela u vhuya ha tshiwo itshi. Mamaga oṱhe ane a bveledza ṋama dzo lugelaho u ḽiwa na uri hu tea u vhekanywa sisiṱeme dza vhulanguli ha tsireledzo ya zwiḽiwa zwa khuhu, u ya nga Ndangulo R607 yo anḓadzwaho nga ḽa 14 Fulwi 2018. Vhuingameli ha dzi feme vhu ḓo dzulela u itwa, u ya nga ndangulo dza mutakalo dzo khwiniswaho. 10. Mavharivhari a zwiḽiwa zwi si zwa vhukuma na zwo fhelelwaho nga tshifhinga 10.1. Khabinethe i khoḓa u shuma nga u ṱavhanya nga Minisiṱa wa Mutakalo Vho Dokotela Aaron Motsoaledi, kha u lavhelesa kha mavharivhari a zwiḽiwa zwi si zwa vhukuma na zwo fhelelwaho nga tshifhinga Afrika Tshipembe. DoH yo ṱanganedza mbilaelo nnzhisa na uri yo dovha ya dzhiela nṱha u vhilaedziswa nga dzividio dzi songo ṱoliwaho dzi sumbedzaho zwiḽiwa dzine dzi khou phaḓalala kha nyanḓadzamafhungo ya zwa matshilisano.  10.2. U bva nga Ṱhangule, hu khou itwa vhuingameli vhu songo lavheleliwaho fhethu hunzhi hune ha vha na zwiḽiwa na uri vhu khou bvela phanḓa kha zwipiḓa zwinzhi zwa shango. 10.3. U ḓadzisa kha hezwo, nḓowetshumo ya zwiḽiwa yo humbelwa uri i khwaṱhisedze vhungoho ha khonadzeo ya uri zwiḽiwa  a si zwa vhukuma na uri vhulanguli ha muvhuso u bva kha mihasho ya Vhulimi, zwa Maḓaka na Vhureakhovhe, khathihi na Mbambadzo na Nḓowetshumo, ho katelwa na Khomishini ya Lushaka ya Murengi (NCC), vho dzhenela kha u khwaṱhisedza mavharivhari a tshitshavha a uri zwitandadi zwa khwaḽithi ya zwiḽiwa zwo ṱapanyezwa.  10.4. Khabinethe i humbela tshitshavha uri tshi vhe na vhusedzesi kha u fhambanyisa mathemo a tshimbilelanaho na zwiḽiwa: Datumu ine zwiḽiwa/zwishumiswa zwa vha zwi tshe na khwalithi yo teaho (best-before date)  zwi amba tshifhinga tshilapfu tshine zwibveledzwa zwa zwikoṱikoṱini na zwo omaho zwi nga vhewa kha dzisheḽufu, na uri datumu yeneyo a si tshisumbedzi tsha tsireledzo.Datumu yo themendelwaho ya u rengisa (sell-by date) i shumiselwa zwiḽiwa zwi tshinyalaho u ṱavhanya, nga maanḓa zwine zwa vhewa firidzhini na uri u bva nga Fulwana ṋaṅwaha a zwi  tsha shuma, u ya nga manḓalanga a ḽifhasi.  Datumu ine zwa tea u vha zwo no shumiswa kana u fhirelwa nga datumu ya uri zwi ḽiwa kana u shumiswa(use-buy or expiry date) hei ndi datumu ya u fhirelwa na uri zwiḽiwa zwi re na ulwu luswayo a zwo ngo tsha lugela u ḽiwa nga murahu ha hei datumu. Kha zwiḽiwa zwi tshinyalaho, hezwi zwi amba uri hezwo zwiḽiwa zwi nga si tsha ḽea. “Zwibveledzwa zwi si zwa vhukuma” hezwi ndi zwibveledzwa zwine zwa anzela u rengiswa fhasi ha dzina ḽa burende ya iṅwe khamphani fhasi ha dzina “zwiḽiwa zwi si zwa vhukuma” ḽo shumisiwa nga nyanḓadzamafhungo dza zwa matshilisano u amba nga ha zwiḽiwa zwine a zwi na zwithu zwa zwiḽiwa. 10.5. Khabinethe i dovha ya ita khuwelelo kha miraḓo ya tshitshavha uri vha ḓe na vhuṱanzi vhu fareaho ha nga zwiḽiwa zwine zwa nga vha zwo bveledzwa kha zwibveledzwa kana dzikhemikhaḽa dzine dza nga vha dzi tshi vhaisa.  10.6. U ḓadzisa hafhu, Khabinethe i sathula u tshoṱhelwa na u tswa mavhengeleni sa nḓila ya u nyelisa kha u rengisa zwiḽiwa zwine zwa khou humbulelwa. Zwiito zwenezwo zwa vhugevhenga a zwi nga konḓelelwi na uri mazhendedzi ane a vhona uri Mulayo u a tevhedzwa ha nga ḓo tshinya tshifhinga u vhona uri vhathu avho vha a farwa vha dovha vha gwevhiwa arali vho wanwa mulandu wa u ṱuṱuwedza kana u ita izwi zwiito zwa vhungevhenga. Khabinethe i ṱuṱuwedza miraḓo ya tshitshavha vhane vha ḓivha nga ha zwiḽiwa zwine zwa khou humbulelwa uri vha lidzele luṱingo lu no kwamanyisa vhathu na tshitshavha kha DoH kha 011 386 2003/6 na kha NCC kha 012 428 7000. 11. Mbadelo dza mindende 11.1. Khabinethe i ṱanganedza muvhigo wa zwo swikelwaho nga Minisiṱa wa Mveledziso ya Matshilisano Vho Susan Shabangu, kha vhufarisani vhukati ha Zhendedzi ḽa Vhutsireledzi ha zwa matshilsano Afrika Tshipembe (SASSA) na Poswo ya Afrika Tshipembe (SAPO) uri i dzhie mbadelo dza mindende u bva kha Tshumelo dza Cash Paymaster Services u thoma nga ḽa u 1 Tshimedzi 2018. 11.2. SASSA zwa zwino yo no ṋetshedza khadi ntswa dza SASSA dza musuku dzi swikaho miḽioni ṱhanu na hafu vhudzuloni ha dza kale, fhedzi dza zwigidi dzi kha ḓi tea u tshintshiwa. Khabinethe i amba yo khwaṱhisa na vhaṋe vha khadi dza kale uri vha tshintshele kha ntswa. 11.3. SAPO i ḓo dovha ya dzhia maitele a u badela nga kheshe u itela u ḓo badela avho vhaholi vhe vha sa kone u bvisa tshelede kha dziATM kana mavhengeleni. U itela vhuṱanzi vhunzhi, vhaholi vha mundende vha nga founela luṱingo lwa mahala lwa SASSA kha 0800 60 10 11 nga tshifhinga tsha mushumo. 12. Khombo ya tshidimela 12.1. Khabinethe i tamela mashudu vhanameli vhe vha huvhala musi zwidimela zwivhili zwa Metrorail zwi tshi kuḓana Eloff Extension ngei Selby, tshipembe ha Johannesburg, uri  vha fhole nga u ṱavhanya na u ita khuwelelo ya uri hu vhe na ṱhoḓisiso ya tshiitisi tsha khombo uri tshi ṱavhanye u wanuluswa u itela u thivhela khombo dzi ngaho idzi uri dzi si tsha itea. B. Tsheo dza Khabinethe 1. Khabinethe yo tendela u bvisiwa ha Mbalombalo dza Vhugevhenga dza Lushaka dza 2017/18 nga vha Tshumelo ya Mapholisa ya Afrika Tshipembe. 1.1. Mbalombalo dza ṅwaha nga ṅwaha dza vhugevhenga dzi thusa muvhuso uri u kone u sedzesa nga maanḓa kha u fhungudzwa ha vhugevhenga vhuhulwane, sa zwe zwa vheiswa zwone kha Muhanga wa Tshiṱathedzhi wa Tshifhinga tsha Vhukati wa 2014-2019. Mbalombalo dza vhugevhenga dzi nga kona u shumiswa sa zwisumbi zwa zwine zwa khou ya u itea u itela u khwaṱhisa nḓila na zwiṱirathedzhi zwa u thivhela vhugevhenga kha mihasho yo fhambanaho ya muvhuso.     2. Khabinethe yo nyeṱulelwa nga ha zwo no swikelwaho kha vhulanguli ha ndaṱiso ya vhashumi vha muvhuso vhane vha khou ita vhubindudzi na tshiimiswa tsha muvhuso. U alusa zwiito zwa ndaulo kwae nga vhaofisiri vhahulwane vha muvhuso ndi zwa ndeme kha u fhaṱa muvhuso u re na vhuḓifhinduleli na u shumaho khagala, sa zwe zwa vheiswa zwone kha Mulayotewa wa Riphabuḽiki ya Afrika Tshipembe wa 1996 na u fhaṱwa ha shango ḽi konaho sa zwe zwa vhekanyiswa zwone kha Pulane ya Mveledziso ya Lushaka (NDP): Bono 2030.  2.1. Zwinzhi zwo no swikelwa u ya nga maitele a u shuma nga Mulayo 13(c) wa Milayo ya Tshumelo ya Muvhuso (PSR) ya 2016, ine ya hanela vhashumi vha muvhuso u ita vhubindudzi na tshiimiswa tsha muvhuso, khathihi na Mulayo wa 18 wa PSR ya 2016, une wa ṱoḓa miraḓo ya Tshumelo ya Vhulanguli Vhuhulwane (SMS) uri vha buletshedze madzangalelo avho kha zwa masheleni na zwa phuraivethe. 2.2. Khabinethe yo dovha ya tendela uri Khorondangi ya Maanḓalanga yo teaho ya mihasho ya muvhuso i vhone uri Mulayo wa 13(c) wa PSR ya 2016 u khou shumiswa, na u dzhia maga o teaho a ndaṱiso hune vha ḓo kona u ṋethsedza muvhigo kha Minisiṱa wa Tshumelo ya Muvhuso na Ndaulo (MPSA) ṅwaha wa muvhalelano u sa athu fhela. Muvhigo wa u thoma u khou tea u vha wo no ṋetshedzwa kha MPSA nga ḽa 31 Ṱhafamuhwe 2019. 2.3. Nga 2016 na 2017, Muhasho wa Tshumelo ya Muvhuso na Ndaulo wo topola vhashumi vha muvhuso vho ḓiṅwalisaho sa vhaṋetshedzi vha tshumelo kha Dathabeisi ya Vhukati ya Muṋetshedzi, sa zwe ya ṋetshedzisiwa zwone nga Vhufaragwama ha Lushaka. Mihasho yo humbelwa u ita tsivhudzo, u sedzulusa vhuṱanzi ho ṋetshedzwaho khathihi na u ṋetshedza muvhigo wa zwo no swikelwaho wa maga a u lwa na vhapfukamulayo. 2.4. Mafheloni a Lambamai 2018, ho vha ho no ṱanganedzwa 96% u bva kha miraḓo nga SMS vhe vha ḓibula vha tshi khou shumisa Sisiṱeme ya eDisclosure. 3. Khabinethe yo nyeṱulelwa nga ha zwo no swikelwaho nga ha Modeḽe wa Ndambedzo ya Muvhuso ya Tshikolo tsha Lushaka (NSG).  3.1. Khabinethe yo tendela ndaela i fanaho na mbekanyamushumo dza vhupfumbudzi dza khombekhombe dzine dza ḓo tshimbidzwa nga NSG u itela u ḓo thoma u thusedza kha u ṱavhanyisa mveledziso ya vhukoni na u vhona uri tshumelo ya muvhuso i vha ya phurofeshinaḽa. Mbadelo thwii ya mbekanyamushumo dzine dza tou kombetshedza dzi ḓo tea uri dzi tshi badelwa NSG dzi vhe dzo itelwa mugaganyagwama wadzo wa vhupfumbudzi wo tendelwaho nga mihasho yeneyo yo tholaho vhashumi vhenevho. 3.2. Hezwi zwi ḓo swikisa kha ndaulo i khou bvelelaho ine i khou ya phanḓa kha u swikela Bono 2030 ḽa NDP nga “ u fhaṱa shango ḽi konaho nahone ḽine ḽa khou bvelela, ḽine ri tshi khou shumisana ri na vhadzulapo vhane vha khou shuma, zwi ri isa kha u lwisa vhushai, u shaya mushumo na tshayandinganyo ya matshilisano ri sa neti.” 4.  Khabinethe yo tendela u anḓadziwa ha Nḓivhadzamulayo ya Saintsi, Thekhinoḽodzhi na Inoveshini ya 2018, u itela vhupfiwa ha nnyi na nnyi. Minisiṱa wa Saintsi na Thekhinoḽodzhi Vho Mmamoloko Kubayi-Ngubane, vha ḓo ṋetshedza vhuṱanzi nga vhuḓalo nga tshifhinga tsho teaho. 5. Khabinethe yo tendela u anḓadziwa ha Tshiṱirathedzhi tsha Nyengedzedzo ya Vhupo ho Tsireledziwaho ha Lushaka (NPAES) u itela vhupfiwa ha nnyi na nnyi.5.1. NPAES ndi pulane ya tshiṱirathedzhi ya miṅwaha ya 20 ine ya tshimbilelana na NDP, ine ya khou sedzesa kha u engedza vhupo ho tsireledziwaho, ho sedzeswa thwii kha u alusa ikonomi, tshandukiso na uri hu dzule ho ralo lwa tshoṱhe. 5.2. NPAES i sumbedzisa uri ṱhahelelo ya tshomedzo dza vhathu na masheleni zwi nga ṋetshedzwa hani u itela u engedza vhupo ho tsireledzaho nga nḓila ine ya vhuedza i sa ḓuriho , vhupo vhune ha dzula ho ralo lwa tshoṱhe hu konḓelelaho tshanduko ya kilima.  5.3. Vhupo ho tsireledzwaho ha Afrika Tshipembe hu katela vhupo ha vhufa, dziphakha dza lushaka, tsiredzo dza mupo, tsiredzo dza mupo dzo khetheaho, vhupo ho tsireledzwaho, vhupo ha maḓaka o tsireledzwaho a tshipentshele, vhupo ha u vhulunga maḓi dzithavhani, nga maanḓa vhuponi ha maḓaka o tsireledzwaho, khathihi na tsiredzo dza mupo dza maḓaka. 6. Khabinethe yo tendela u anḓadziwa ha Zwikhala zwa Nyambedzano Afrika Tshipembe u itela Muṱangano wa vhu13 wa Khonfarentse ya Mahoro o Ḓiṅwaliselaho Thendelano nga ha Wetlands (Ramsar COP 13) ine ya ḓo farwa ngei Dubai, United Arab Emirates, u bva nga ḽa 21 u swika nga ḽa 29 Tshimedzi 2018.  6.1. Ndivho dzo ṱanḓavhuwaho dza Thendelano ya Ramsar ndi u vhona uri hu na u vhulungwa na u shumiswa zwavhuḓi ha mativha a maḓi. Afrika Tshipembe, mativha a maḓi ndi one a re kha tshutshedzo khulwane kha ekhosisiṱeme dzoṱhe, hune 48% yao ya vha i tshi khou tshinyadziwa vhukuma.   6.2. Hezwi zwi thusedza kha vhulanguli ha tshomedzo sa tshipiḓa tsha madzhenele a u ṱavhanyela u ranga u shuma kha vhulanguli ha gomelelo. C. Milayotibe1. Khabinethe yo tendela u anḓadziwa ha Mulayotibe wa Khwiniso wa Malwadze na Ndiliso dza Khuvhalo dza Mushumoni wa 2018 u itela vhupfiwa ha nnyi na nnyi. 1.1. Mulayotibe u khwinisa Mulayo wa Malwadze na Ndiliso dza Khuvhalo dza Mushumoni, 1993 (Mulayo 130 wa 1993) ho dzhielwa nṱha vhashumi vha dzinḓuni, vhe vha vha vho sielwa nnḓa nga Mulayo, sa vhashumi hu u itela hedzi mbuelo, khathihi na u khwinisa mbuelo dzi re hone.  1.2. Khwiniso dzi khwinisa mbuelo dzine dza badelwa vhashumi na vhaunḓwa vhavho, na uri u sedza kha u thusa vhashumi vho vhaisalaho kana vha lwalaho uri vha kone u thusiwa u ḓo kona u vhuedzedzwa mushumoni na tshitshavhani. 2. Khabinethe yo tendela u ḓivhadziwa ha Mulayotibe wa Khwiniso wa Vhulamukanyi wa Vhana wa 2018 into Phalamenndeni. 2.1. Mulayotibe u khwinisa Mulayo wa Vhulavhukanyi wa Vhana, 2008 (Mulayo 75 wa 2008) u itela u sedzulusa miṅwaha ya fhasisa ya u vha kha tshiimo tsho teaho u hweswa mulandu wa vhugevhenga nga u gonyisiwa u bva kha miṅwaha ya 10 u ya kha ya 12. Mulayotibe u bvelaphanḓa na u dzhiela nṱha pfanelo dza vhana dzine dza lwa na mulayo. 2.2.    Mulayotibe u dovha wa bvisa vhuṱumani ha fhungo ḽa u vha kha tshiimo tsho teaho u hweswa mulandu wa vhugevhenga na zwiṅwe zwa thungo zwo fhambanaho, nga u bvisa ṱhoḓea ya u sumbedzisa u vha kha tshiimo tsho teaho u hweswa mulandu wa vhugevhenga hu u itela sedza kha zwiṅwe zwa thungo zwo fhambanaho na u ita ṱhoḓisiso dza u thoma. 3. Khabinethe yo tendela u ṋetshedzwa ha Mulayotibe wa Khwiniso wa zwa Vhufhufhi Hoṱhe wa 2018 Phalamenndeni. 3.1. Mulayotibe, u khwinisa Mulayo wa zwa Vhufhufhi, 2009 (Mulayo 13 wa 2009), une wa ḓo khwaṱhisa tsireledzo ya vhufhufhi, vhutsireledzi na mihanga ya vhulanguli ha tsireledzo ya vhupo u itela u vhona uri hu vha na vhudziki ha tshoṱhe kha nḓowetshumo ya vhufhufhi hoṱhe. 3.2. Hezwi zwi ḓo thusa u vhona uri Afrika Tshipembe ḽi khou swikela ṱhoḓea dzoṱhe dza dzitshakatshaka kha nḓowetshumo ya zwa vhufhufhi hoṱhe, zwine zwa khwaṱhisedza thikhedzo ya mveledziso ya ikonomi sa tshiṱavhanyisi tsha u alusa mbambadzo, vhuendelamashango na vhusikamushumo. 3.3. Mulayotibe u dovha wa ṋetshedza, ro tou topola kha zwinzhi, mbofholowo ya kushumele na ṱhoḓisiso ya zwiwo na khombo dza mabufho, khathihi na u khakhulula vhuṱudzeṱudze na zwi sa tshimbilelani. D. Zwi khou Ḓaho 1. Vhege ya Senthara ya Tshumelo ya Thusong 1.1. Kha tshumelo ya Ṅwedzi wa Tshumelo ya Muvhuso, Vhege ya ṅwaha nga ṅwaha ya Senthara ya Tshumelo ya Thusong u bva nga ḽa 17 u swika nga ḽa 21 Khubvumedzi 2018 fhasi ha thero: “Thuma Mina: U Isa Tshumelo dza Muvhuso Vhathuni”, zwi ṋetshedza luṅwe luvhanḓe uri muvhuso u dzhie tshumelo dzawo u dzi ise vhathuni. 1.2. Senthara dza Tshumelo dza Thusong ndi senthara dzine ha wanala zwoṱhe u itela u swikela tshumelo na mafhungo a muvhuso, na uri Senthara dza Tshumelo dza Thusong dza 133 u ya kha shango ḽoṱhe ndi senthara dza fulufhelo, tswikelo, u khakhulula, ndinganyiso na u manḓafhadza avho vhe vha vha vho sielwa nnḓa kha mveledziso khulwane ya ikonomi ya zwa matshilisano.  1.3. Muvhuso u khou vhekanya zwa u dzhenisa Sisiṱeme ya Vhulanguli ha Queue vhune ha ḓo thusa u fhungudza matshimbilele a maitele ane a ḓo fhungudza tshifhinga tsha u lindela. Sisiṱeme i ḓo dzheniswa kha senthara dzoṱhe u mona na shango hu tshi khou sedzeswa zwihulwane kha vhuṱumanyi ha mafhungo na vhudavhidzani ha thekhinoḽodzhi (ICT), vhune ha vha tshikonisi kha nḓisedzo ya tshumelo.   2. Khonfarentsi ya Ḽifhasi ya Telecom ya ITU 20182.1. Khabinethe i ṱanganedza Khonfarentsi ya Ḽifhasi ya Telecom ya Dzangano ḽa Vhudavhidzani ha Dziṱhingo ḽa Dzitshaka (ITU) ine ya ḓo farwa u bva nga ḽa 9 u swika nga ḽa 13 Khubvumedzi 2018, fhasi ha thero “Inovesheni u itela Mveledziso ya Didzhithaḽa ya Vhuṱali”. Vhuṱambo vhune ha khou tou ḓa lwa u tou thoma Afrika, vhu ṋetshedza tshikhala tsha u engedza u shela mulenzhe ha mashango a Afrika kha u khwaṱhisa ICT Afrika sa tshiendi tsha mveledziso na u ita zwithu nga maitele maswa.    2.2. Khonferentsi ya ṅwaha ṅwaha i kokodza vhurumelwa ha 9 000 u bva kha shango ḽoṱhe nga vhuphara, ngeno muvhuso na vharangaphanḓa vha nḓowetshumo vha tshi khou sedza na u topola zwiṅwe zwikhala zwa vhubindudzi na mashumele a vhuḓisa a mveledziso ya ikonomi ya matshilisano nga kha ICT. Zwihulwane zwine zwa ḓo ambiwa ngazwo zwi katela: 5G u itela mveledziso ya didzhithaḽa ya vhuṱali, tshumelo dza zwa masheleni dza didzhithaḽa na dzisatheḽaithi u itela mveledziso ya didzhithaḽa ya vhuṱali. 2.3. Khonfarentsi ya Ḽifhasi ya Telecom ya 2018 i khou farwa nga tshifhinga tshine Afrika Tshipembe ḽi khou thoma thandela khulwane dza lushaka dzine dza katela Tshiṱirathedzhi tsha Lushaka tsha e-Government tshine tsha khou sedzesa kha tshanduko ya didzhithaḽa ya tshumelo dza muvhuso na Tshiṱirathedzhi tsha ICT tsha Lushaka tsha Thikhedzo ya Mabindu Mahulwane, a Vhukati na Maṱuku (SMME), tshine tshi khou lwisa u honolola khonadzeo ya sekithara ya ICT ya DziSMME Afrika Tshipembe. Zwishumiswa hezwi zwi khou sika vhupo vhu konisaho nyaluwo kha sekithara na u vhona uri  dzi a ṱoka midzi lwa tshoṱhe.  E.  Milaedza1. Ndiliso1.1. Khabinethe i livhisa ndiliso dzayo nga mbiluvhuṱungu kha: muṱa u khou lilaho na tshitshavha tshoṱhe tsha Yunivesithi ya Thekhinoḽodzhi ya Tshwane nga murahu ha u lovha ha Katlego Monareng. Khabinethe i ita khuwelelo ya uri hu vhe na u dzika musi mapholisa vha tshi khou ita ṱhoḓisiso u vhona uri onoyo ane a vha ene o ḓisaho lufu ulwu lwe lwa vha lu songo lavhelelwa a livhane na vhuhali ha mulayo. muṱa na khonani dza vhathu vha malo vhe vha lovha musi hu tshi vha na muthuthubo ḽimagani ḽa zwiṱhavhane ḽa Denel ngei Somerset West Kapa Vhukovhela. vhafunwa vha avho vhe vha lovha kha mulilo u shavhisaho we wa ṱaha kha tshifhaṱo tshi shumiswaho nga Mihasho ya Muvhuso wa Vundu wa Gauteng wa Mutakalo, wa Madzulo a Vhathu na wa Tshumisano ya Mavhusele.  2.  U fhululedza 2.1. Khabinethe i fhululedza vhathu vha Zimbabwe kha u rathela havho zwavhuḓi kha muvhuso muswa une wa khou rangwa phanḓa nga Muphuresidennde Vho Emmerson Mnangagwa, vhe vha rwelwa ṱari nga ḽa 26 Ṱhangule 2018. Muphuresidennde Vho Ramaphosa vho vha muṅwe wa vharangaphanḓa vha Afrika vhe vha vha dziṱhanzi dza uvhu vhuṱambo ngei Harare. Khabinethe i tikedza Muphuresidennde Vho Ramaphosa kha u ḓivhofha havho u shuma na Zimbabwe u alusa vhushaka vhu re na ḓivhazwakale, ha poḽotiki na ha vhukonani, nga maanḓa u khwaṱhisa vhushumisani ha zwa ikonomi. 2.2. Khabinethe i khoḓa Khoro ya zwa Saintsi na Vhuṱoḓisisi ha zwa Nḓowetshumo, nga maanḓa vhaṱoḓisisi vha vhafumakadzi, nga ha vhuṱoḓisisi ha zwa mutakalo hune ha khou itwa u itela u khwinisa sisiṱeme ya ndondolamutakalo shangoni ḽashu. Hezwi zwi katela: (i) tshipi ine ya topola vhulwadze ha swigiri u itela u lavhelesa tshikalo tsha swigiri malofhani nga u saukanya mufemo; (ii) mveledziso ya dzi dziprobiothiki kha u dzi shumisa kha u bveledza khuhu dza u gotsha kana u ṱhaṱha, khovhe dza mufuda wa dusky-cob na abalone, zwine zwi ḓo thusa kha u bveledza zwibveledzwa zwa mupo, zwi si na dzianthibiothiki, dzikhemikhaḽa kana zwiṱuṱuwedza nyaluwo; (iii) na vhuṅwe vhuṱoḓisisi  ha stem cell.  2.3. Khabinethe i fhululedza Vho Dokotela Evodia Setati, muṱoḓisisi muhulwane Yunivesithi ya Stellenbosch kha Muhasho wa Viticulture na Oenology, vhe vha thuba Tshiphuga tsha Vhafumakadzi vho Khetheaho vha Vhorasaintsi kha vhuṱambo ha ṅwaha na ṅwaha ha Zwiphuga zwa Vhafumakadzi vha re kha Saintsi vha Afrika Tshipembe he ha farelwa Polokwane nga ḽa 23 Ṱhangule 2018. 2.4. Khabinethe i fhululedza Vho Caster Semenya kha vhukoni vhu takadzaho he vha wina Diamond League lwa vhuraru kha mutambo wa u fhedzisela wa 800 mitha ngei Switzerland.  F. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vho Jacob Ganny Mbele sa Mufarisa Mulangi Muhulwane (DDG): Thandela na Mbekanyamushumo dza Fulufulu kha DoE. 2. Vho Hilda Dikeledi Mhlongo sa DDG: Tshumela dza Mabindu kha DoE.3. Vhalangi vha sa Shumiho hone kha Bodo ya Vhalangi vha Bannga ya Mveledziso ya zwa Vhulimi:Adv Vho Sandra Coetzee (vho tou tholwa hafhu); naVho Mathane Eveline Makgatho.  Hu vhudziswa:Vho Phumla Williams, Muambeli wa Khabinethe vho tou FarelahoLuṱingothendeleki: 083 501 0139 "
Tshitatamende tsha Muṱangano wa Khabinethe wa ḽa 19 Khubvumedzi 2018,20 Sep 2018,https://www.gov.za/speeches/statement-cabinet-meeting-19-september-2018-20-sep-2018-0000,https://www.gov.za/ve/speeches/statement-cabinet-meeting-19-september-2018-20-sep-2018-0000,"Khabinethe yo ṱangana nga ḽa 19 Khubvumedzi 2018,ngei Union Buildings, Pretoria.A. Mafhungo a zwino kha shango1. Ikonomi1.1. Khabinethe i ṱanganedza thuso yo ṋetshedzwaho nga mabindu ya u thola lwa tshifhinganyana vhoraphurofesheni vha sekithara ya phuraivethe kha muvhuso. Hezwi zwo bva kha muṱangano wa u ita nzudzanyo we wa farwa nga Muphuresidennde Vho Cyril Ramaphosa na vharangaphanḓa vha mabindu, vhaofisiri vho imelaho vhubindudzi ho khetheaho na Vhurangeli ha CEO, phanḓa ha Samithi ya Mishumo na Khonfarentsi ya Vhubindudzi i khou ḓaho.  1.2. Muṱangano wo tenda uri u khwinisea ha ikonomi ya Afrika Tshipembe hu ḓo ṱoḓa uri maga a u ṱuṱuwedza nyaluwo ya ikonomi a thome u shumiswa nga u ṱavhanyedza na tshanduko dza u khwaṱhisa nyaluwo ye ya fhulufhedziswa. Madzinginywa na one o ambiwa nga hao u itela u thoma vhurangeli ha mveledziso ya themamveledziso vhune ha kunga ndambedzo ya sekithara ya phuraivethe na vhukoni ha zwa nḓisedzo.  2. Fulo ḽa Vhubindudzi    2.1. Khabinethe i dovha ya ṱanganedza fulo ḽa vhubindudzi ḽa u ya Japan ḽo rangwaho phanḓa nga Muhasho wa Mbambadzo na Nḓowetshumo. Fulo ḽi khou lingedza u kunga vhubindudzi ha ndeme vhu swikaho US$100 biḽioni kha ikonomi ya Afrika Tshipembe kha miṅwaha miṱanu i ḓaho.  2.2. Japan ndi kale ḽi ḽiṅwe ḽa vhafarisani kha zwa vhubindudzi vha Nṱha vha 10 na Afrika Tshipembe, na u vha na khamphani dzi fhiraho 140 dzine dza khou shuma shangoni ḽashu, ḽine ḽa dzhiiwa sa tshidziki tsha vhubveledzi kha dzingu  ḽa Afrika.  Khabinethe i ṱuṱuwedza dzikhamphani u bindudza na u alusa khamphani dzavho Afrika Tshipembe.  3. Mbekanyamushumo dza vhupfumbudzi  3.1. Khabinethe i ṱanganedza u rwelwa ṱari ha thandela ya u pfumbudza ya R22-miḽioni nga Minisiṱa wa Muhasho wa Vhashumi Vho Mildred Oliphant, ine i ḓo sika mishumo kha zwa vhufhufhi, bindu ḽa u tala maḓini na sekithara dza zwa vhulimi. Thandela i khou thomiwa nga kha vhufarisani ha Tshiimiswa tsha Dr John Langalibalele Dube na Tshikwama tsha Ndindakhombo ya vha sa Shumiho (UIF), ine ya vha tshiimiswa tsha Muhasho wa Vhashumi. Thandela i ḓo sedza kha avho vhe vha vha vha tshi khou badela kha UIF vhe vha fhelelwa nga mishumo.3.2. Tshigwada tsha u thoma tsha vhavhuelwa tshi katela vhabadeli vha UIF vha 50 u bva Vhukavhamabufho ha Virginia Durban, vha 50 u bva kha thandela ya bindu ḽa u tala maḓini ya Scottsburg, KwaZulu-Natal, na uri vhafumakadzi vha 100 vha mahayani u bva Emadungeni vha ḓo pfumbudziwa u itela uri vha vhumbe bindutshumisano hune vha ḓo lima mitshelo, miroho na luguli zwi sa limiwi nga manyoro a tshikhuwa, hu tshi katelwa na maitele a engedzaho ndeme ya zwibveledzwa. Haya mabindutshumisano o saina thendelano na Pick n Pay uri vha ḓo vha rengisela miroho khathihi na Muhasho wa Mveledziso ya Matshilisano uri vha ḓo renga malabi khavho a u runga yunifomo dza tshikolo.4. Muhasho wa Muno4.1. Khabinethe i ṱanganedza u vulwa lwa tshiofisi ofisi ntswa dza Muhasho wa Muno nga Muphuresidennde Vho Ramaphosa ngei Hluhluwe KwaZulu-Natal.  4.2. U engedzwa ha ṋetshedzo dza tshumelo kha vhadzulapo kha zwitshavha zwe zwa vha zwo sielwa nnḓa zwi na mushumo muhulwane kha u khwaṱhisa dimokirasi na u ṋetshedza zwikhala zwi linganaho. Hezwi ndi tshipiḓa tsha u ḓikumedzela nga muvhuso kha u ḓisa tshumelo tsinisa na vhathu.5. Mbekanyamushumo ya Mupfuluwo wa Khasho ya Didzhithaḽa5.1. Khabinethe i khou fushea nga zwine zwa khou swikelelwa kha mupfuluwo wa shango ḽi tshi bva kha anaḽogo u ya kha didzhithaḽa. Sa tshipiḓa tsha u vhalela maḓuvha ri tshi ya mafheloni a Nyendavhusiku 2018 hune Free State ḽa ḓo Dzimelwa Anaḽogo, ṱhiransimitha ya u thoma ya Senekal ngei Free State i ḓo dzimiwa nga ḽa 20 Khubvumedzi 2018. Hezwi zwi tshimbilelana na u ḓivhofha he ha tendelaniwa khaho na Dzangano ḽa Vhudavhidzani ha Dziṱhingo ha Dzitshaka.  5.2. Fulo ḽa vhudavhidzani ḽi kati u khwaṱhisedza uri miṱa yoṱhe yo lugela u dzimelwa. Miṱa i re na sethe dza teḽevishini (TV) dza anaḽogo ine ya khou ṱoḓa u renga ntswa i eletshedzwa u nanga dzine dza vha na tshuna ya didzhithaḽa yo ṱanganyiswaho. Miṱa i holaho masheleni a re nṱha ha tshikalo tsha R3 200 nga ṅwedzi vha nga nanga u renga sethe ya TV ntswa ya didzhithaḽa yo ṱanganyiswaho i na dikhouda ya TV ya Theresiṱiriaḽa ya Didzhithaḽa yo fhaṱelwaho ngomu, dzine dzi wanala mavhengeleni oṱhe mahulwane.6. U fhungudzwa ha vhathu mishumoni6.1. Zwi tshi tshimbilelana na khuwelelo nga Muphuresidennde Vho Ramaphosa ya uri fhungo ḽa u fhungudzwa ha vhathu mishumoni zwi tshi khou itiswa nga nyimele dza ikonomi shangoni ḽashu ḽi vhe ḽo fhahewa, Khabinethe na yone i dovholola u humbela vhatholi uri u fhungudza vhathu mishumoni zwi tou vha fhungo ḽa u fhedzisela, khathihi na uri dziṅwe nḓila dza u thoma zwiswa na dzi re hone dza u langa tshinyalelo dzi sedziwe u itela u vhulunga mishumo.7. Mbalombalo dza vhugevhenga7.1. Khabinethe i rwela ṱari thusedzo nga Tshigwada tsha Vhulamukanyi, Thivhelo ya Vhugevhenga na Vhutsireledzi ya u dzhenela nga u ṱavhanya kha fhungo ḽa tshiṱirathedzhi tsho fhelelaho tsha u sedzana na mafhungo o fhambanaho o simuwaho u bva kha mbalombalo dza vhugevhenga dzine dza kha ḓi bva u bviswa.7.2. Hezwi zwi katela Samithi ya Lushaka nga ha Thivhelo ya Dzikhakhathi na Vhugevhenga ye ya farwa nga fhasi ha thero “U fhaṱa zwitshavha zwo tsireledzeaho nga kha maitele a zwa mveledziso yo ṱanganelaho kha u lwa na vhugevhenga na thivhelo ya dzikhakhathi”, ine yo bveledza bono ḽo ṱanganelaho hune tsireledzo ya khou sedzwa sa vhuḓifhinduleli ha vhoṱhe, khathihi na u ṋetshedza luvhanḓe lwa vhakwamei vhahulwane na vhaḓivhi uri vha ḓidzhenise kha u thoma u shumisa Nḓivhadzamulayotibe wa Tsireledzo na Vhutsireledzi wa 2016 nga nḓila i shumaho u mona na sekithara dzoṱhe.8. Zwiwo zwa dzikhakhathi8.1. Khabinethe i khou vhilaedzwa nga tshikalo tsha khakhathi tshitshavhani tshashu na uri i ita khuwelelo kha sekithara dzoṱhe, zwitshavha na mazhendedzi u khwaṱhisedza uri mulayo u a tevhedzwa uri vha shumisane u itela u vhona uri zwikolo zwashu na fhethu ha nnyi na nnyi ho tsireledzea na uri hu na tsireledzo.8.2. Zwiito zwa khakhathi zwo bvelelaho kha zwipiḓa zwiṅwe zwa shango a zwi ṱanganadzei na uri zwi lwa na Mulayotewa washu. Khabinethe i khoḓa Tshumelo ya Mapholisa ya Afrika Tshipembe kha u shuma havho nga u ṱavhanya vha fara avho vhane vha khou humbulelwa uri vho ḓidzhenisa kha khakhathi dza zwitshavhani na u wanala vha na thundu dzine dza humbulelwa uri dzo tou tswiwa.9. U ṱaha ha Klebsiella9.1. Khabinethe i livhisa ndiliso dzayo kha miṱa ya vhana vha rathi vhe vha lovha nga murahu ha u ṱaha ha nyumonia ya Klebsiella Tshibadela tsha Thelle Mogoerane ngei Vosloorus.  9.2. U ṱaha ha dwadze iḽo zwa zwino hu khou langea. Minisiṱa wa Mutakalo Vho Dokotela Aaron Motsoaledi, vho no ḓi ḓivhadza u fhiriselwa ha vhana na vhomme avho kha Tshibadela tsha Vhana tsha Nelson Mandela na Tshibadela tsha Charlotte Maxeke Johannesburg Academic.9.3. Hezwi zwi fha tshifhinga muhasho wa mutakalo wa vundu u koropa nga vhuronwane na u fafadzela hafho fhethu, khathihi na u sedza kha mafhungo a kushumele kwa zwiimiswa hu si na u khakhisiwa.  B. Tsheo10. Maga a u ṱuṱuwedza nyaluwo ya ikonomi (Stimulus package)Khabinethe yo haseledza na u ṱanganedza maga a u ṱuṱuwedza nyaluwo ya ikonomi e a dzinginywa ane a dzinginya  maga a u kuṱedza ikonomi u bva kha tshivhalo tsha dziphothifoḽio dza zwi tshimbilelanaho nazwo. U amba na vhaanḓadzamafhungo ho rangwaho phanḓa nga Muphuresidennde Vho Ramaphosa hu ḓo farwa nga Ḽavhuṱanu ḽa 21 Khubvumedzi u itela u ṋetshedza maga aya.11. Tshanduko dzi tshimbilelanaho na zwa VISAKhabinethe yo dovha ya ṱanganedza muvhigo wo ṱanganelaho u bva kha Minisiṱa dza Muno na Vhuendelamashango, nga ha tshivhalo tsha tshanduko dzi tshimbilelanaho na zwa visa dzine dza ḓo leludzela vhaendelamashango, vhoramabindu na vhoradzipfunzo u ḓa Afrika Tshipembe.Tshanduko dzi katela khwiniso kha milayo ine ya shumiselwa vhana vhaṱuku vhane vha khou endela Afrika Tshipembe, dzine dzi ḓo anḓadzwa nga Tshimedzi. Nyambedzano dza u sa tsha ṱoḓa visa na u sa tsha konḓiselwa kha maṅwe mashango na zwone zwi khou khunyeledzwa. Zwidodombedzwa nga vhuḓalo zwi ḓo ḓivhadzwa ino vhege.C. Milayotibe12. Khabinethe yo tendela Milayotibe i tevhelaho uri i anḓadzwe u itela vhupfiwa ha nnyi na nnyi:12.1. Mulayotibe wa Khwiniso wa Ndinganyiso ya zwa Mishumo wa 2017. Khwiniso dzi khou lingedza u khwaṱhisa nḓila dza vhutevhedzeli na u ḓo tendela u vhekanywa ha tshivhalo tsha zwipikwa zwa sekithara yo khetheaho zwa ndinganyiso ya mushumo. Minisiṱa wa Vhashumi, vha tshi khou ambedzana na vhakwamei kha sekithara, vha ḓo kona u vhekanya tshivhalo tsha zwipikwa zwa sekithara yo khetheaho zwa ndinganyiso ya mushumo.  12.2. Mulayotibe wa Khwiniso ya Milayo ya Sekithara ya zwa Masheleni wa 2018:Khwiniso dzi khou lingedza u khwaṱhisa mbetshelwa dza zwa ndaulo ya masheleni a dzibannga, ho katelwa bannga dza tshitshavha na bannga dza mabindutshumisano, khathihi na dziṅwe dzi si dzibannga. Tshanduko dzi ḓo khwaṱhisedza uri arali zwiṅwe zwa zwiimiswa izwi zwi nga ṱangana na vhuleme, zwi nga thusiwa nga nḓila ine ya nga tsireledza vhashayatsireledzo vha vhulungaho masheleni hu si na u khakhisea hu hulwane kha sisiṱeme ya zwa masheleni na ikonomi nga vhuphara.D. Zwi khou Ḓaho13. Ḓuvha ḽa Vhufa13.1. Vhuṱambo ha u pembelela Ḓuvha ḽa Vhufa ḽa 2018 nga fhasi ha thero: “Ṅwaha wa Vho Nelson Mandela: U bveledza tshanduko ya mbonalo ya vhufa ya Afrika Tshipembe”, vhu ḓo farwa Tshiṱediamu tsha Riverview ngei Kokstad, KwaZulu-Natal. Hetshi ndi tshipiḓa tsha mbekanyamushumo ya ṅwedzi woṱhe ya zwine zwa ḓo vha zwi tshi khou itwa zwi sedzanaho na mafhungo a tshanduko, u alusa na u vhulunga vhufa ha Afrika Tshipembe ho fhambanaho ha dovha ha pfuma, vhuṋe ha lushaka, u fhaṱa lushaka na mbofho ya matshilisano.  13.2. Vhuṱambo ha u pembelela Ḓuvha ḽa Vhufa vhu ḓo vha ho livhiswa kha u hulisa Vho Adam Kok na tshitshavha tsha Griqua kha u vha na tshivhindi, vhuḓiimiseli na nungo dza u hanedzana na vhudzulo ha vhukoloni.13.3. Khabinethe i ita khuwelelo kha tshitshavha u pembelela vhuthihi naho ro fhambana musi ri tshi khou ḓi shumisana u itela u fhaṱa shango ḽine vhathu vhoṱhe vhaḽo vha londana vha dovha vha ṱhomphana.  14. Buthano Guṱe ḽa Mbumbano ya Dzitshaka (UNGA)  14.1. Kha u shela mulenzhe havho kha miṅwaha ya ḓana ya Muphuresidennde wa kale Vho Nelson Mandela, UNGA ḽi ḓo fara muṱangano wo dzudzanywaho wa vhuimo ha nṱha nga ḽa 24 Khubvumedzi 2018 wa nga ha mulalo wa ḽifhasi sa Samithi ya Mulalo ya Vho Nelson Mandela, sa khuliso ya miṅwaha ya ḓana ya Vho Madiba.  14.2. Muṱangano wo vhekanyelwa u ḓo ṱanganedza mulevho wa zwa polotiki wo tendelwanaho nga Miraḓo ya Mashango a UNGA. Hezwi zwi ḓa nga murahu ha vhukwamani nga Vhaimeli vha Tshoṱhe vha Afrika Tshipembe na Ireland, vhane vha khou shuma sa vhatshimbidzi, khathihi na mivhuso i tshi khou tendelana kha zwi re kha mulevho. Muphuresidennde Vho Ramaphosa vha khou lavhelelwa u ḓo dzhenela Muṱangano wa UN wa Maimo a Nṱha nga ha TB nga ḽa 26 Khubvumedzi 2018. TB ndi vhulwadze vhuhulwane Afrika nahone maṅwe a mashango o tsigwaho vhukuma nga TB a kha dzhango.E. Milaedza15. NdilisoKhabinethe i livhisa ndiliso dzayo kha miṱa ye ya xelelwa nga vhafunwa vhayo kha khombo ya bisi ye ya bvelela kha N1-25 tsini na Tobias kha Masipala wa Tshiṱiriki wa Waterberg ngei Limpopo. Khabinethe i dovha ya tamela mashudu avho vho huvhalaho uri vha ṱavhanye vha fhole.16. U fhululedzaKhabinethe i fhululedza Minisiṱa wa Mveledziso ya Mabindu Maṱuku, Vho Lindiwe Zulu, kha u ṱanganedzwa havho kha vhuimo ha nṱhesa kha Order ya Rio Branco (Ordem de Rio Branco), na Grand Cross u bva kha Muvhuso wa Brazil.Hezwi ndi u dzhiela nṱha ndingedzo nga Minisiṱa vha sa neti kha u khwaṱhisa vhushaka vhukati ha mashango aya mavhili, Brazil na Afrika Tshipembe. Hetshi tshiga tsha khuliso tsha Brazil tshi fhiwa avho vhane vha ḓikhetha kha vhaṅwe nga mishumo ya tshumelo dza nṱhesa na dza ndeme kha tshitshavha. Minisiṱa Vho Zulu vho vha vhe Muambasada wa Afrika Tshipembe ngei Brazil vhukati ha 2004 na 2008.  F. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.17. Bodo ya Rand Water:a. Mueletshedzi Vho Faith Matshidiso Hashatse (Mudzulatshidulo);b. Vho Massacha Khulekelwe Glynnis Mbonambi (Mufarisa Mudzulatshidulo);c. Vho LL Makibinyane;d. Vho Phindile Sweetness Mbanjwa;e. Vho Ahmed Mohammed Pandor;f. Vho Mahlatse Martha Kabi;g. Vho Mankone Ntsaba;h. Vho Nomsa Georgina Mbileni;i. Vho Protas Thamsanqa Phili;j. Vho Sophie Fende Molokoane;k. Vho Savannah Nonhlanhla Maziya; nal. Vho Ramateu Johannes Monyokolo.18. Vho Percival Sechemane sa Muofisiri Muhulwane wa Trans-Caledon Tunnel Authority.Hu vhudziswa:Vho Phumla Williams – Muambeli wa Khabinethe vho tou FarelahoLuṱingothendeleki: 083 501 1039"
Tshitatamende tsha Muṱangano wa Khabinethe wa ḽa 10 Tshimedzi 2018,11 Oct 2018,https://www.gov.za/speeches/statement-cabinet-meeting-10-october-2018-11-oct-2018-0000,https://www.gov.za/ve/speeches/statement-cabinet-meeting-10-october-2018-11-oct-2018-0000,"Khabinethe yo ṱangana nga ḽa 10 Tshimedzi 2018, ngei Tuynhuys Ḓoroboni ya Kapa. A.    Mafhungo a zwino kha shango1.    Fulo ḽa Vhubindudzi na Ikonomi1.1.  Khabinethe i ṱanganedza thusedzo i vhonalaho u fana na vhuḓiimiseli ha u renga zwibveledzwa zwapo, maitele o khwaṱhaho a u engedza zwivhambadzwaseli, thusedzo kha u engedza ndeme ya zwa vhulimi na thikhedzo ya mabindu maṱuku na mabindu a vhukati. Nḓivhadzo idzi dzo bva kha Samithi ya Mishumo ya maḓuvha mavhili ye ya vha hone zwenezwino, ye ya farwa nga fhasi ha Khoro ya Mishumo na Mveledziso ya Ikonomi ya Lushaka.  1.2. Mvelelo ya Samithi ya Mishumo i khou tevhela nḓivhadzo ya Pulane ya Mvusuludzo na Maga a u Ṱuṱuwedza Ikonomi, ine ya ṱoḓa u vhuedzedza nyaluwo ya ikonomi na u sika mishumo ine ya khou ṱoḓea vhukuma. Tshata ya zwa Migodi ntswa – ye ya khunyeledzwa nga kha vhukwamani na nḓowetshumo ya zwa migodi, vhashumi, zwigwada zwi kwameaho na vhaṅwe vha kwameaho – i bvisela khagala vhuṱhogwa ha nyaluwo, tshanduko i sa nyeṱhi.  1.3. Khabinethe i ita khuwelelo kha vha kwameaho u dzhenela kha Tshata ya zwa Migodi u itela u khunyeledza na u sika vhudziki kha sekhithara ya zwa migodi. 2. Ofisi ya zwa Muno ya Kokstad na u ṋetshedzwa ha maṅwalo a vhuṋe ha ndaka2.1. Khabinethe i ṱanganela na Muphuresidennde Vho Cyril Ramaphosa kha u khoḓa Muhasho wa zwa Muno kha u vula zwavhuḓi ofisi yawo ya Kokstad ngei KwaZulu-Natal. Muphuresidennde vho vula ofisi ya zwa Muno sa tshipiḓa tsha mbekanyamushumo ya muvhuso ya u engedza vhupo ha nḓisedzo ya tshumelo ha zwa Muno u itela u swikelela ṱhoḓea dza vhadzulapo dza u wana garaṱa dza vhuṋe dza Smart ID na maṅwe maṅwalo. 2.2. Zwiṅwe hafhu, Muphuresidennde Vho Ramaphosa vho ṋetshedza maṅwalo a vhuṋe ha ndaka a 443 kha vha vhuelwa vha Thandela ya zwa Vhudzulo ya Franklin. Hezwi ndi tshipiḓa tsha mbekanyamushumo ya mbuedzedzo na u khwaṱhisedza uri vhavhuelwa vha wana mbuelo dzo fhelelaho dza u vha vhaṋe vha nnḓu na u kona u swikelela makete wa ndaka wa fomaḽa.2.3. Khabinethe yo dovha ya shumisa tshikhala itshi u ṱuṱuwedza nga maanḓa vhadzulapo uri vha ye u dzhia ID dzavho nga u ṱavhanya musi vha tshi wana mulaedza wa uri vha ḓe u dzi dzhia.3. Thendelano ya thandululo nga ha sipekiṱhiramu  3.1. Khabinethe i ṱanganedza thendelano ya thandululo yo swikelelwaho kha fhungo ḽi kwamaho Thambo ya U ita khumbelo ya u kovhelwa sipekiṱhiramu ya brodobennde ya luvhilo. Hezwi zwi khwaṱhisedza mbekanyamaitele kha sekhithara ya thekhinoḽodzhi ya mafhungo na vhadavhidzani (ICT).  3.2. Thendelano yo thandululo i tshimbilelana na khuwelelo ya Muphuresidennde Vho Ramaphosa ya u rangela maitele a khovhelo ya zwa ḽaisentsi ya sipekiṱhiramu tsha radio tsha brodobennde ya luvhilo. 3.3. Kha u engedza u shela mulenzhe kha u thoma u shuma ha Makumedzwa o vhibvaho a Mbekanyamaitele ya ICT yo Ṱanganelaho ya Lushaka, madzangano a zwi takalelaho vho fhiwa tshifhinga u swikela ḽa Lara 2018 u ṋetshedza mahumbulwa o tou ṅwaliwaho nga ha mbekanyamaitele yo dzinginywaho na sia ḽa mbekanyamaitele kha vha ndaulo. 4. Mabindutshumisano a zwa vhureakhovhe maṱuku a u tou thoma Afrika Tshipembe 4.1. Khabinethe i ṱanganedza mabindutshumisano a vhureakhovhe maṱuku a u tou thoma Afrika Tshipembe kha sekhithara ya u rea khovhe, ane a vha mabindutshumisano a Port Nolloth na Hondeklipbaai ngei Devhula ha Kapa, e a rwelwa ṱari nga Minista wa zwa Vhulimi, Maḓaka na Vhureakhovhe Vho Senzeni Zokwana.  4.2. U rwelwa ṱari ndi tshiga tsha u thoma u shuma ha mbekanyamaitele ya vhureakhovhe vhuṱuku. Pfanelo dza u rea khovhe dzi ṋea tshirunzi vhareakhovhe vhapo, vhe vha vha vha tshi rea khovhe zwi siho mulayoni, ngauri zwa zwino vho tsireledzea lwa u tou thoma.  4.3. Zwitshavha zwa u rea khovhe zwiṱuku zwine zwa ḓo vhuelwa nga mbekanyamaitele iyi zwo ṱanganedza vhupfumbudzi ha mutheo nga ha mabindutshumisano nahone vho thusiwa kha u ṅwalisa mabindutshumisano u itela u ita khumbelo ya pfanelo dza u rea khovhe lwa miṅwaha ya 15.5.  Khalaṅwaha ya Muthelo5.1. Khabinethe i khoḓa vhatheli vha ṱoḓaho u swika kha miḽioni tharu vhe vha rumela mbuelo dza muthelo yavho, hune vha fhiraho hafu vho dzi rumela nga eFiling. Nga ḽa 31 Tshimedzi, khalaṅwaha ya muthelo ya 2018 i khou vala kha vhatheli vhane mbuelo dzavho ndi muholo fhedzi na vhatheli vhane mbuelo dza vha dzi si miholo vhe vha ṋanga u rumela mithelo yavho kha madavhi a Tshiimiswa tsha Tshumelo ya Muthelo tsha Afrika Tshipembe. Vhatheli vhane mbuelo dzavho dza vha i si miholo vhe vha ṋanga u rumela mithelo yavho nga kha eFiling vho fhiwa tshifhinga tsha u swika kha ḽa 31 Phando 2019 uri vha rumele.   5.2. Khuvhanganyo ya mbuelo yavhuḓi yo teaho i khwaṱhisedza ndaulo khulwane ya zwa masheleni, u rumela muthelo wa vhukuma nga tshifhinga zwi khwaṱhisedza vhatheli vha tevhedzaho ndaela. Mbuelo ya muthelo i thusa muvhuso u lambedza thandela dza nḓisedzo ya tshumelo dza shango na dziṅwe mbekanyamushumo dza mveledziso ya ikonomi ya matshilisano.6. Mbadelo dza mindende6.1. Khabinethe yo nyeṱulelwa nga Komiti ya Dziminista: Mindende, he Minista Vho Nkosazana Dlamini-Zuma vha vha vhe mudzulatshidulo. U bva nga ḽa 1 Tshimedzi  2018, vhavhuelwa vha fhiraho 10 miḽioni vho badelwa hu tshi khou shumiswa iṅwe na iṅwe ya zwiimiswa izwi: Poswo ya Afrika Tshipembe (SAPO) /Postbank; Grindrod Bank khathihi na mavhengele a fanaho na Boxer, Shoprite na Pick n Pay.6.2. Muvhuso wo kona zwavhuḓi u pfukisela mbadelo dza mindende u bva kha  Cash Paymaster Services (CPS) u ya nga ndaela ya Khaṱhulo ya Khothe ya Ndayotewa. Vhavhuelwa vha tshelede vhoṱhe vhe vha vha vha tshi badelwa nga CPS vho pfuluswa nahone CPS yo ḓivhadzwa nga ha u fheliswa ha khonṱhiraka u bva nga ḽa 30 Khubvumedzi 2018.6.3. Khabinethe i swikisa ndivhuwo kha mushumo wa vhulavhelesi na vhulondo we wa rangiwa phanḓa nga Komiti ya Dziminista i tshi khou tikedzwa nga Thimu ya Mushumo ya zwa Thekhinikhala ya Mulanguli Muhulwane. I dovha hafhu ya swikisa ndivhuwo dzayo kha mushumo wa vhaofisiri u bva SAPO; Zhendedzi ḽa Tsireledzo ya Matshilisano ya Afrika Tshipembe na, mihasho ya Mveledziso ya Matshilisano, Tshumelo dza Poswo na Vhudavhidzani nga Ṱhingo; Vhupulani, U ela na U vhea Iṱo, Tshikwama tsha Lushaka, Tshumelo ya Mapholisa vha Afrika Tshipembe na GCIS.6.4. Khabinethe i livhuwa vhavhuelwa vha mundende kha tshumisano yavho nga tshifhinga tsha tshanduko iyi.7. Senthinari ya Vho Albertina Sisulu 7.1. Khabinethe yo nyeṱulelwa nga ha ndugiselo dza vhuṱambo ha u pembelela senthinari ya Vho Mama Albertina Sisulu vhune ha ḓo vha hone nga ṅwedzi wa mabebo avho, Tshimedzi.  Mama Sisulu vho bebwa nga ḽa 21 Tshimedzi  1918 nahone Mudzulatshidulo wa IMC nga ha Vhuṱambo ha u Pembelela Senthinari, Minista Vho Jeff Radebe, vha fhano u ṱanḓavhudza nga ha zwithu zwi khou ḓaho malugana na vhuṱambo ha u pembelela senthinari.8. U gwevhiwa ha khotsi wa Springs8.1. Khabinethe i ṱanganedza u gwevhiwa ha munna a tambudzaho, ane a ḓivhiwa nga u pfi Springs Monster. O ṋewa tshigwevho tsha u dzula dzhele miṅwaha ya 35 kha milandu ya ndingedzo ya u vhulaha mutukana wawe, u tambudza ṅwana na u litshedzela, khathihi na u shumisa na u rengisa zwidzidzivhadzi. Khakhathi dzo ḓisendekaho nga mbeu dzi dzula dzi khaedu khulwane kha tshitshavha tsha hashu, sa zwe zwa sumbedziswa nga u tzhipiwa zwenezwino ha ṅwana kha restorente ya Dros ngei Silverton.    8.2. Khabinethe i dovholola u ita khuwelelo kha vha ndaulo ya vhutevhedzeli ha mulayo uri vha shume nga nḓila dzoṱhe uri zwigevhenga zwi tshutshiselwe vhugevhenga hovhu ha tshiṱuhu. I dovha hafhu ya ita khuwelelo kha riṋe roṱhe uri ri shumisane u fhelisa u kandekanywa ha pfanelo dza vhana na miraḓo i re khomboni khulwane ya tshitshavha tsha hashu.9. Mugwalabo wa Westbury9.1. Khabinethe i ṱanganedza thusedzo nga Minista wa Mapholisa Vho Bheki Cele ngei Westbury, ine ya vha tshipiḓa tsha pulane ya vhuṱali yo ṱanḓavhuwaho ya u lwa na maḽisambilu a khakhathi dzi elanaho na zwigwada zwa vhugevhenga na zwidzidzivhadzi vhuponi. 9.2. Thusedzo i katela u tholiwa ha Tactical Response Team (TRT –  ine ya ḓivhiwa nga u pfi  Maberethe) na u vhonalesa ha mapholisa. Zwa vhuṱhogwa, hu ḓo dovha ha vha na ṱhoḓisiso kha khumbulelo dza zwiito zwa vhuaḓa Tshiṱitshini tsha Mapholisa tsha Westbury.  9.3. Khabinethe  i ita khuwelelo kha tshitshavha tsha Westbury na zwitshavha zwoṱhe uri zwi shumisane na mapholisa u khwaṱhisedza uri ri khou tupula zwiito zwa vhugevhenga, zwidzidzivhadzi na zwigwada zwa vhugevhenga kha vhupo ha havho.  10. Vhugevhenga 10.1. Khabinethe yo khoḓa mazhendedzi a zwa vhutevhedzeli ha mulayo kha u ita mushumo wa vhuṱoḓisisi ha masia o fhambanaho malugana na zwiwo zwa mimoḽoni, mavhengeleni  na mosques zwe zwa sia hu tshi farwa vhahumbulelwa vha fumiṱahe. A katela Tshigwada tsha Tsireledzo na Thivhelo ya Vhugevhenga na Vhulamukanyi.  Vhahumbulelwa vhararu vho farwa malugana na divaisi dzi vhangaho mulilo kha vhupo ha Durban, hu tshi katelwa na Verulam Mosque. Vhahumbulelwa vha khou lavhelelwa u livhana na milandu i katelaho u vhulaha na ndingedzo dza u vhulaha na u pfuka Mulayo wa Zwithuthubi.10.2. Khabinethe i fhulufhedzisa Maafrika Tshipembe uri u lwa na vhugevhenga ndi zwone zwithu zwa ndeme vhukuma na uri muvhuso u ḓo bvela phanḓa na u dzhia maga o teaho u khwaṱhisedza tsireledzo na vhupo ho tsireledzeaho ha vhadzulapo vhoṱhe vha Afrika Tshipembe.11. Tshandukiso ya Dzina: Makhanda 11.1. Khabinethe i ṱanganedza tshandukiso ya dzina ḽa Grahamstown, ngei Kapa Vhubvaḓuvha, ḽa Makhanda, hu tshi huliswa muporofita wa MaXhosa, mufiḽosofa na munna wa mmbi we a lwa na vhukoloni. 11.2. Tshanduko ndi tshipiḓa tsha vhuṱhogwa tsha lwendo lwashu lwa dimokirasi na uri i ḓo ri thusa u ṱuṱuwedza vhuthihi ha matshilisano vhuhulwane na u fhaṱa pfesesano yo dzhenelelaho ya ḓivhazwakale yashu ye ra kovhelana.B. Tsheo dza KhabinetheKhabinethe yo tendela modele wa nḓisedzo wo sedzuluswaho kha u thoma u shuma ha Thandela ya Mupfuluwo wa Didzhithala ya Khasho. Modele wo ṱanganedza maitele o ṱuṱuwedzwaho nga makete/vhengele nga kha tshumisano na vhushumisani na sekhithara ya phuraivethe na nḓowetshumo. Nga maitele aya, muvhuso a u tsha ḓo dzhenelela kha ṋetshedzo ya mabogisi a khebulu, vhuvheathundu, u  endedza na u dzheniswa ha divaisi.  Hezwi zwi ṋetshedza Afrika Tshipembe mvelaphanḓa u ya mafheleloni a thandela nga nḓila yo katelaho, i swikeleleaho na i shumaho, na u fhungudza khombo kha muvhuso. Hezwi zwi ḓo isa phanḓa tshivhalo tsha mupfuluwo wa vhalavhelesi vha didzhithala u ya kha mukano wa 85%  kana u fhira, hu tshi khou sendelwa tsini na u dzima khasho dzoṱhe dza anaḽogo. Khabinethe yo ṱanganedza Common Core Ducument ḽa Afrika Tshipembe, line ḽa ḓo vhewa na Mashangombumbano (UN). Ḽiṅwalo ḽi ṋetshedza mvelaphanḓa ine ya vha na mafhungo a angaredzaho, a na mbuno na zwa mbalombalo nga ha vhuḓiimiseli ha mishumo yo ṱumanaho na thendelano dza UN dza ṱahe. C. Zwi khou ḒahoTshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)Minista wa Gwama Vho Tito Mboweni vha ḓo ṋetshedza Tshitatamennde tsha  Mbekanyamaitele ya Mugaganyagwama wa Vhukati ha Ṅwaha (MTBPS) nga Ḽavhuraru ḽa 24 Tshimedzi 2018, tshine tsha ḓo dzumbulula khwiniso kha mugaganyagwama wa lushaka na u khwaṱhisedza tshiimo tsha masheleni tshi sa nyeṱhi.Ṅwedzi wa Zwiendedzi Mbekanyamushumo ya Ṅwedzi wa Zwiendedzi  ya ṅwaha uno i ḓo ombedzela vhuṱhogwa ha themamveledziso ya zwiendedzi, u fana na sekhithara ya zwa maḓini, ya zwa mabupo, ya raliwei na sekhithara ya zwa badani sa zwikonisi zwa nyaluwo ya ikonomi. Khabinethe i ita khuwelelo kha tshitshavha u shumisa zwiendedzi zwa nnyi na nnyi na u thoma u shumisa vhurangeli ha tsireledzo ya badani  kha ṅwaha woṱhe. Kha ri shumise ṅwedzi uyu u pembelela na u vhuedzedza mvelele ya u shumisa kiḽabu ya u ṋamedzana musi ri tshi ya mishumoni u fhungudza tsitsikano badani dzashu. Tsireledzo badani magondoni ashu i dzulela u vha khaedu, nahone vhareili na vhaendangaṋayo vha fanela u shumisa bada dza nnyi na nnyi nga vhuḓifhinduleli.D. MilaedzaU fhululedzaThelesikoupu ya radio ya Afrika Tshipembe, MeerKAT, i ḓo ṱanganela na  Breakthrough Listen, vhurangeli ha dzitshaka vhune ha  ṱoḓa zwiga zwa vhutshilo ha vhuṱali kha ḽifhasi. I sumbedzisa vhukoni hashu vhu ṱanganedzwaho kha dzitshaka na themamveledziso. Thelesikoupu ya radio ya MeerKAT ya 64-dish ya Afrika Tshipembe, yo rwelaho ṱari nga Fulwana ṅwaha uno, ndi thelesikoupu i konaho u vhona na zwithu zwiṱukutuku kha lushaka lwayo ḽifhasini. Khabinethe i fhululedza thimu ya vhaṱoḓisisi u bva Yunivesithi ya Wits vhe vha ita muaro we wa tshimbila zwavhuḓi wa u tumula tshivhindi tsha mme a re na HIV vha tshi dzhenisa kha ṅwana wawe a si na HIV. Thimu ya madokotela hu katelwa na Phurofesa Vho Jean Botha, Vho Dokotela Francesca Conradie, Vho Dokotela Harriet Etheredge, Vho Dokotela June Fabian na Phurofesa  Vho Caroline Tiemessen.Khabinethe i fhululedza vhathu vha  Equatorial Guinea kha vhuṱambo ha u pembelela miṅwaha ya 50 ya vhuḓilangi. Afrika Tshipembe ḽo ḓiphiṋa nga vhushaka ha vhudipulomati na Riphabuḽiki ya Equatorial Guinea u bva nga ḽa 5 Shundunthule 1993.Ndiliso Khabinethe i swikisa ndiliso dzayo kha muṱa, khonani na vhashumisani vha Minista wa zwa Mupo vho ri siaho Vho  Boma Edna Molewa. Minista Vho Molewa vho ḓikhethekanya kha vhuimo vhunzhi na mishumo, u bva kha u shela mulenzhe havho kha mbofholowo yashu u ya kha u lwela ndinganyo ya vhafumakadzi tshitshavhani tsha hashu. Vho dovha vha vha mukundi wa ḽifhasi na lushaka wa vhungoho kha zwa mupo ha pulanethe yo khwaṱhaho ine ya nga kovhelwa na u takadza vhathu vhoṱhe. Khabinethe i swikisa ndiliso dzayo kha muvhuso na vhathu vha Indonesia. Muvhuso wo no ḓiṋekedzela u tikedza, hune zwa ṱoḓea, nahone Khabinethe i khoḓa vhashumi vha thusedzo vha Afrika Tshipembe vhe vho dzhenelaho kha ndingedzo ya thusedzo kha Tshiṱangadzime tsha Sulawesi ngei Indonesia, tshe tsha welwa nga mudzinginyo wa ḽifhasi na  tsunami. 2.3. Khabinethe i swikisa ndiliso kha muṱa na vhashumisani na Vho Rowena Baird vhe vha lovha vhege yeneyi. Vho Baird vho vha vhe ramafhungo a wa muhashi kha radio a ḓivheaho vhukuma.U TholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu :Khomishini ya Ndaulo ya Mbambadzo ya Dzitshaka:Vho Dokotela F Ismail (Mudzulatshidulo);Vho B Mokgatle;Vho T van Meelis;Vho ED Vlok;Vho P Mbiko;Vho JC de Beer;Vho VNN Ncwaiba;Vho W Sihlobo; andVho AV Hlatshwayo.Mbudziso: Ms Phumla Williams – Muambeli wa Khabinethe vho tou Farelaho Luṱingo: 083 501 0139"
Tshitatamennde tsha Muṱangano wa Khabinethe wa ḽa 24 Tshimedzi 2018,25 Oct 2018,https://www.gov.za/speeches/statement-cabinet-meeting-24-october-2018-25-oct-2018-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-24-tshimedzi-2018-25-oct-2018-0000,"Khabinethe yo ṱangana nga ḽa 24 Tshimedzi 2018, ngei Tuynhuys Ḓoroboni ya KapaA. Mafhungo a zwino kha Shango1. Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)1.1 Khabinethe yo ṱanganedza MTBPS tsha u thoma nga Minista Vho Tito Mboweni, tsho livhiswaho kha muhumbulo wo khwaṱhaho wa uri hu na khonadzeo ya uri Afrika Tshipembe ḽi nga vusuludzwa.1.2 MTBPS tsha 2018 tshi sumbedzisa tsheo dza zwa masheleni na  ikonomi dzi konḓaho dzo livhanaho na muvhuso kha miṅwaha miraru i ḓaho. Nyaluwo ya ikonomi ya 2018 yo sedzululwa u bva fhasi kha 1.5% u ya kha 0.7%, nahone nyimele ya ḽifhasi i dzulela u vha khaedu kha mimaraga yo no khou thoma u bvelela. MTBPS tsha 2018 tshi bveledza pulane ya u vusuludza na ṱhuṱhuwedzo ya nyaluwo ya ikonomi ya Muphuresidennde, ine ya ḓo tikedzwa nga vhudziki ha zwa masheleni na muvhalelano.1.3 Muvhuso u dzulela u ḓiimisela kha u vha kha tshiimo tsha masheleni tsho khwaṱhaho tshi sa nyeṱhi, fhedzi ho vha na vhuṱudzeṱudze u bva tshe ha ṋetshedzwa Mugaganyagwama wa 2018 nga Luhuhi ṅwaha uno. Muvhuso u dzulela u ḓiimisela kha u fhungudza na u langa zwikolodo. Kha zwine zwa khou bvelela zwino kha ikonomi i konḓaho na nyimele ya zwa masheleni, khethekanyo ya mbuelo yo dzinginywaho i bvela phanḓa na u dzhiela nṱha u thoma mbekanyamushumo dza u shumisa masheleni kha tshitshavha tshihulwane dzine dza ḓo tikedza tshumelo dza pfunzo ya mutheo, mutakalo, ṱhogomelo ya tshitshavha, maḓi, tshampungane na muḓagasi.2. Samithi ya Mutakalo ya Muphuresidennde2.1 Khabinethe i ṱanganedza mvelelo ya Samithi ya Muphuresidennde yo livhiswaho kha u sedzana na khaedu dzo fhambanaho dzine sisteme ya mutakalo wa tshitshavha ya khou ṱangana nadzo. Mvelelo dzi ḓo khwaṱhisa ndugiselo ya u thoma u shuma ha Ndindakhombo ya Mutakalo ya Lushaka.3. Mvusuludzo ya Mavu3.1 Khabinethe i ṱanganedza u thoma u shuma ha mbekanyamushumo dza mvusuludzo ya mbuedzedzo ya mavu kha vhaṋe vhao dzine dza khou ya phanḓa na u khakhulula tshayavhulamukanyi ha tshifhinga tsho fhiraho na u thusa u alusa ikonomi.3.2 Muphuresidennde Vho Cyril Ramaphosa vho rangaphanḓa vhuṱambo ha mbuedzedzo ya mavu kha vhaṋe vhao, he hekithara dzi fhiraho 4 586 dza mavu dza ṋetshedzwa tshitshavha tsha KwaMkhwanazi ngei Empangeni, KwaZulu-Natal.3.3 Tshitshavha tsha KwaMkhwanazi tshi ḓo dovha tsha ṱanganedza masheleni nga murahu ha thendelano ya u thoma na u wana thikhedzo ine ya ḓo vha thusa  u alusa zwihulwane lupfumo lune lwa nga vha hone lwa mavu. Hezwi zwi bvisa tshitshavha kha u ḓiunḓa u ya kha u vha vhadzheneli kha zwa mabindu na u vha vhaṋe vha mabindu kha zwibveledzwa zwa ndeme zwa ndaka kha mavu avho.3.4 Muvhuso wo ḓiimisela u tikedza mvelaphanḓa yo khwaṱhaho ya mabindu a zwa vhulimi ane a khou thoma, ane a katela thandela dzi elanaho na mvusuludzo ya mavu dza 262 u vhuedza vhaswa na vhafumakadzi u mona na mavunḓu oṱhe.4. Tshinyadzo ya themamveledziso ya tshitshavha4.1 Khabinethe yo sumbedzisa u vhilahela nga ha tshinyadzo ya themamveledziso ya vhuendi. Hezwi zwi nyadza vhuḓiimiseli ha muvhuso ha u isa tshumelo kha zwitshavha zwi shayaho u bva na kale. A hu na u sa fushea na huthihi hune ha nga swikisa kha tshinyadzo ya ndaka ya tshitshavha. Tshinyadzo yeneyo i tswela vhashai tshumelo dzi ṱoḓeaho vhukuma.4.2 Khabinethe i ita khuwelelo kha miraḓo yoṱhe ya tshitshavha uri vha vule maṱo na u shumisana na mazhendedzi  a zwa vhutevhedzeli ha mulayo u itela uri avho vha kwameaho vha fariwe. Khabinethe yo dovha ya limuwa uri Tshigwada tsha Tsireledzo na Thivhelo ya Vhugevhenga na Vhulamukanyi tshi ḓo sedzana na fhungo iḽi nga nḓila yo fanelaho. 5. Maitele a u thola Mulanguli wa Lushaka wa Vhutshutshisi ha Tshitshavha (NDPP)  5.1 Khabinethe i ṱanganedza maitele maswa a u thola NDPP. Muphuresidennde Vho Ramaphosa vho thola Phanele ya Vhueletshedzi uri i topole na u tshimbidza inthaviwu dza vhathu vho teaho u ṱanganedzwa vhane vha ḓo dzhia vhuimo ha u vha Ṱhoho ya Ndaulo ya Vhutshutshisi ha Lushaka. Phanele yo ṱangana lwa u thoma vhege ino nahone i khou lavhelelwa u rumela mutevhe wa madzina a vho nangiwaho kha Muphuresidennde nga ḽa 7 Nyendavhusiku 2018.  6. Khaṱhulo ya Khothe ya Ndayotewa6.1 Khabinethe yo haseledza nga ha Khaṱhulo ya Khothe ya Ndayotewa nga ha kushumisele, ndimo na u vha na mbanzhe nga mualuwa fhethu ha phuraivethe/u dzi shumisa ene muṋe na masiandaitwa adzo. Miraḓo ya tshitshavha vha khou humbelwa uri vha pfesese zwavhuḓi khaṱhulo sa i zwi u shumisa mbanzhe vhuponi ha nnyi na nnyi zwi songo tendelwa. Zwiṅwe hafhu, khaṱhulo a i ngo fhelisa mulayo wa uri u rengisa mbanzhe ndi vhugevhenga.6.2 Khabinethe i ṱanganedza uri khaṱhulo i khou vha hone nga kha miṅwe milayo ine ya nga shumiswa kha u shumisa, u ṱavha na u vha na mbanzhe.  Khabinethe i khou wana ngeletshedzo kha fhungo iḽi.7. Samithi ya Vhutsireledzi Zwikoloni7.1 Khabinethe i ṱanganedza Samithi ya Vhutsireledzi Zwikoloni ye ya vha hone zwenezwino, i tshi khou tshimbidzwa nga fhasi ha vhurangaphanḓa ha Minista wa Pfunzo ya Mutheo Vho Angie Motshekga. Samithi yo ṱanganya pfunzo na vhathu vha kwameaho vha nga nnḓa u wana thandululo kha mafhungo a vhutsireledzi o livhanaho na zwikolo shangoni khathihi na u lugisela u ya phanḓa na vhupo ho tsireledzeaho zwikoloni.7.2 Hezwi zwi khou ḓa nga murahu ha khakhathi kha zwiṅwe zwikolo, hu tshi katelwa na lufu lu pfisaho vhuṱungu lwa mudededzi wa miṅwaha ya 24, Vho Gadimang Daniel Mokolobate, vhe vha lovha nga u ṱhavhiwa nga mugudi wa Ramotshere Secondary School ngei Zeerust, Devhula Vhukovhela.7.3 Vhathu vhoṱhe vha kwameaho vho tenda uri khakhathi nga u angaredza, zwikoloni nga maanḓa, a dzi ngo ṱanganedzea na uri tshumisano u ya phanḓa i khou  ṱoḓea u khwaṱhisedza uri zwikolo zwi khou tsireledzea kha vhagudi na vhadededzi.8. Mulingo wa Maṱiriki 8.1 Khabinethe i tamela mashudu vhagudi vhoṱhe, zwihulwane vhugudi vha Gireidi ya 12, nga tshifhinga itshi. Lwa u tou thoma, muhasho ṋaṅwaha u ḓo ṋetshedza mulingo nga Sign Language ya Afrika Tshipembe kha ḽevele ya Luambo lwa Hayani kha vhagudiswa vha 58 u mona na zwikolo zwa 10. Mulingo u dzhia vhege ṱhanu na hafu nahone u ḓo fhela nga ḽa 28 Lara.8.2 Vhagudi u mona na shango vha ḓo saina mbofho i sa kombetshedzwi ya u ḓikumedzela u tevhedza vhungoho ha mulingo nga u sa dzhenela kha zwiito zwi sa ḓivhalekani zwiṅwe na zwiṅwe.  Vhabebi na vhaunḓi vha ṱuṱuwedzwa u tikedza vhagudi nga tshifhinga itshi tsha vhuṱhogwa kha lwendo lwavho lwa zwa pfunzo. Ndi zwa ndeme hafhu u ṱuṱuwedza vhagudi uri vha khunyeledze tshikolo tshavho.B. Tsheo dza Khabinethe9. Khabinethe yo tendela mulevho wa Vhupo ho Tsireledzeaho ha zwa Maḓini ha 20 (dziMPA) sa tshipiḓa tsha Operation Phakisa: Neteweke ya Vhuimeli ha dziMPA dza Ikonomi ya Lwanzheni.  Mbuelo ya vhupo ho engedzwaho, vhukati ha zwinzhi i ḓo tendela mveledziso dziṅwe dza ecotourism na mveledziso ya u swikelela zwiko zwi langiwaho zwo khwaṱhaho u itela mabindu a vhureakhovhe maṱuku. Vhupo ho dzinginywaho hu khou ḓa nga murahu ha nyambedzano na vhathu vha kwameaho vho teaho. DziMPA dzi ḓo ganḓiswa kha Gazethe ya Muvhuso.10. Khabinethe yo tendela Mbekanyamushumo ya Revised and Aligned Second National Action (NAP) u Fhelisa U sa limea ha Mavu. U ṱhoṱhela Mavu na U fhungudza Tshinyadzo ya Gomelelo (2018-2030). NAP i ṱoḓa u longa tshanḓa kha kushumisele na u kuvhulungele kwo khwaṱhaho kwa mavu ashu na zwiṅwe zwiko zwa mupo.Afrika Tshipembe ḽo tendelana na Buthano ḽa Mashango Mbumbano kha Pheliso ya U sa Limea nga 1997. U ya nga Atikili ya 9 ya buthano, madzangano a ṱoḓea uri a bveledzise, a lugisele  na u thoma u shumisa NAP sa tshipiḓa tsha vhukati tsha tshiṱirathedzhi tsha u fhelisa u sa limea ha mavu na u fhungudza tshinyadzo ya gomelelo. Afrika Tshipembe ḽo bveledza NAP yaḽo nga  2004.C. Milayotibe11. Khabinethe yo ṱanganedza khanḓiso ya Mulayotibe wa Vhana wo Khwiniswaho kha Gazethe ya Muvhuso u itela u wana mahumbulwa nga tshitshavha. Mulayotibe u ṱoḓa u khwaṱhisa khonanyo ya ndondolo ya vhana na sisteme ya tsireledzo nga kha tshumisano ya mihasho minzhi na sekhithara nnzhi. Khwiniso i khou fhindula Khaṱhulo ya Khothe Khulwane ya Devhula ha Gauteng ya Lara 2017, he Muhasho wa Mveledziso ya Matshilisano wa ṋewa ndaela ya u lugisela na u ḓivhadza khwiniso kha Mulayo wa Vhana, 2005 (Mulayo 38 wa 2005) malugana na thandululo ya mulayo  yo livhiswaho kha sisteme ya u londa na u unḓa.12. Khabinethe yo ṱanganedza nḓivhadzo ya Mulayotibe wa Khwiniso ya Tshumelo ya Poswo Phalamenndeni. Mulayo u ḓisa Ḽidzinginywa ḽa Mbekanyamaitele ya ICT yo Ṱanganywaho ya Lushaka ḽe ḽa tendelwa nga Khabinethe nga 2016.Mvelelo dzo lindelwaho dzi tea u bveledza Poswo ya Afrika Tshipembe i re na vhuṱaṱisani, i shumaho na yo khwaṱhaho ine ya ṋetshedza/u tshimbidza tshumelo  dzoṱhe na tswikelelo khathihi na tshanduko kha sekhithara ya poswo, Mulayo u dovha wa ṋetshedza maitele a u ṋetshedza ḓiresi dza mahayani kha zwitshavha zwa sialala na zwa mahayani. Mulayo wo davhidzwanwa ngawo na tshitshavha.D. Zwi khou ḓaho13. Khoniferentsi ya Vhubindudzi ha Dzitshaka ya Afrika TshipembeMuphuresidennde Vho Ramaphosa , nga Ḽavhuṱanu ḽa 26 Tshimedzi vha ḓo langa dzulo ḽa u rwela ṱari Khoniferentsi ya Vhubindudzi Afrika Tshipembe ngei  Sandton Convention Centre ngei Johannesburg. Hetshi ndi tshipiḓa tsha ndingedzo dzo ṱanganaho dza u kunga vhubindudzi na u alusa ikonomi yashu.Zwiṅwe hafhu, tshigwada tsha vhuimeli tsha vhubindudzi tshe tsha tholiwa nga Muphuresidennde tshi ḓo vhiga murahu mvelaphanḓa yo itwaho kha khoniferentsi.14. Samithi ya Tshigwada tsha Fumbili (G20) Muphuresidennde Vho Ramaphosa vho rambiwa nga Federal Chancellor wa Germany, Vho Dokotela Angela Merkel, u dzhenela kha Samithi ya Vhubindudzi ya G20 – Mabindu a German na Mashango a Compact na Afrika (CwA) , na Business Roundtable, zwoṱhe zwi ḓo farelwa ngei Berlin, Germany nga ḽa 30 Tshimedzi2018.Samithi ya Vhubindudzi ya G20 i ḓo ṱanganya mabindu a German na Mashango a CwA u ṱoḓa zwikhala zwa vhubindudzi nga fhasi ha muhanga wa Vhufarisani ha G20 na Afrika, Vhabindudzi vha German vha ḓo ṋetshedza thandela dza khwinesa dza zwibveledzwa dzine zwa zwino dza khou langiwa nga Mashango a CwA na u ṱoḓa zwiṅwe zwikhala kha dzhango. Muphuresidennde vha ḓo dzhenela samithi vha kha vhuimo havho sa muṅwe wa Vhadzulatshidulo vha Tshigwada tsha Vhueletshedzi tsha Afrika tsha G20.Khonfarensi ya G20 kha CwA i ḓo sedza kha nḓila dzine G20, mashango a Afrika na zwiimiswa zwa mveledziso zwine zwi nga shumiswa u bveledzisa vhubindudzi ha phuraivethe na vhudzheneli kha ikonomi kha mashango a Afrika. Muṱangano u ḓo dovha wa  ḓiṋekedzela mushumo wa ndugiselo kha sia iḽi ḽa Samithi ya G20 ngei  Buenos Aires, Argentina.15. Vhege ya Imbizo ya Lushaka Miraḓo ya Khorotshitumbe i ḓo dzhenela kha Vhege ya Imbizo ya Lushaka ya vhuṱahe ya GCIS ya ndaulo ya dimokirasi ya vhuṱanu, ine ya ḓo vha hone nga ḽa 12 u swika nga 25 Lara  2018. Hezwi zwi khou vha hone nga tshifhinga tshithihi na Mbekanyamushumo ya Khabinethe ya Vhege ya U vhiga  Mishumo. Vhege ya Imbizo i ḓo ṋetshedza luvhanḓe miraḓo ya Khorotshitumbe ya Lushaka khathihi na vharangaphanḓa vha muvhuso wapo na mavundu u ḓiṋetshedzela kha u dzhenela miṱangano ya tshitshavha na  Izimbizo u mona na shango, kha tshifhinga itshi, u sumbedzisa mathomo a mushumo nga muvhuso a Muhanga wa Tshiṱirathedzhi tsha Themo ya Vhuvhili wa  2014-2019  na u fhindula mafhungo ane a ḓo ṱahiswa nga vhadzulapo, ane a kwama vhutsireledzi, nyaluwo na mveledziso ya zwitshavha zwashu.Vhege mbili dza vhulwela pfanelo dzi vha hone nga tshifhinga tshine ha khou pembelelwa senthinari dza Vhahali Vho  Mama Albertina Sisulu na Tata Nelson Mandela, he vhuvhili havho vha sumbedzisa ndeme dza vhukwamani tshifhinga tshoṱhe na vhudavhidzani na zwitshavha zwe vha vha vha tshi zwi shumela.   E. Milaedza U fhululedza16. Khabinethe I fhululedza Minista wa zwa Mutakalo Vho Dokotela Aaron Motsoaledi, vhe vha ṱanganedza pfufho mbili dza maimo a nṱha dza Kochon, kha vhuṱambo ha zwiphuga he ha farelwa The Hague, The Netherlands. Pfufho ya u thoma ndi ya Minista vhone vhaṋe kha mushumo we vha u ita na vhurangaphanḓa ha poḽotiki kha u lwa na dwadze ḽa lufhiha (TB) u mona na ḽifhasi.Pfufho ya vhuvhili, ine Minista vha ḓo kovhelana na  Muhulisei Vho Nick Hebert, Muraḓo wa Phalamennde (MP) vha ngei United Kingdom, i ḓo vha i ya vhone vhaṋe sa vhadzulatshidulo vha Global TB Caucus ya  dziMP u bva ḽifhasini ḽoṱhe. Pfufho ya Kochon i pfufhiwa ṅwaha muṅwe na muṅwe kha vhathu na/kana madzangano vhe vha longa tshanḓa zwihulwane kha u lwa na TB kha mashango a havho kana ḽifhasini.17. Khabinethe i ṱanganedza  Tshiphuga tsha U enda tsha Ḽifhasi tsha 2018 tshe tsha vouta Afrika Tshipembe sa shango ḽi re Phanḓa kha U vha fhethu ha U endela . Durban ngei KwaZulu-Natal na yone yo khethiwa sa Ḓorobo ya Rangaho phanḓa kha u vha fhethu ha U endela ha khwinesa kha ḽa Afrika  na u wina thaitili ya maimo ha nṱha ḽy  Africa’s Leading Cruise Port. Ḓorobo ya Kapa, ngei Kapa Vhukovhela yo wina thaitili ya u vha Africa’s Leading Festival na Event Destination.18. Khabinethe i ṱanganedza u ḓo sumbedzwa ha fiḽimu ya fhano hayani ine ya vhidzwa u pfi Nommer 37 nga rafiḽimu  Joshua Bradley ngei United States nga ḽa 2 Lara 2018. Tshiṱori tshi ambaho nga ha vhugevhenga ngei Cape Flats tsho lambedzwa nga Muhasho wa Nḓowetshumo na Vhuvhambadzi nga kha tshikimu tsha South African Emerging Black Filmmakers Incentive . Hezwi zwi ḓo longa tshanḓa kha u kunga vhubindudzi ha mashango a sili u ḓa Afrika Tshipembe nga kha fiḽimu.Ndiliso19. Khabinethe i ṱanganela na Muphuresidennde Vho Ramaphosa kha u pfa vhuṱungu na u swikisa ndiliso:19.1 Kha u lovha nga nḓila i pfisaho vhuṱungu ha vhathu vha fhiraho 27, kha khombo ya mimoḓoro minzhi kha bada ya N1 Devhula Ḽimpopo. Vhashumisi vha badani vha humbelwa u vha na vhulondo badani dzashu na u khwaṱhisedza uri vha tevhedza milayo ya badani tshifhinga tshoṱhe.19.2 u lovha ha muhali wa u wela Mbofholowo, Vho Mama Agnes Msimang.  Mama Msimang vho vha vha mulwela pfanelo dza mbeu o ḓiimiselaho na u vha Mufarisa Phuresidennde wa Ḽigi ya Vhafumakadzi ya African National Congress (ANC)   Vho vha vhe vhukati ha vhafumakadzi vhanzhi vhanzhi vhe vha kuvhanganya zwitshavha zwa havho u mona na Afrika Tshipembe u lwa na sisteme ya muvhuso wa tshiṱalula. Vha ḓo vhulungwa nga Ḽavhuṱanu la 26 Tshimedzi. Mushumo wa mbulungo u ḓo thoma nga 08:00 kerekeni ya  Our Lady of Cedars Catholic Church ngei Woodmead, Johannesburg.19.3 u lovha ha Muhali wa Mbofholowo na u muṱanganedzi wa  National Order of Mendi for Bravery ya in Silivhere, Vho Eric “Stalin” Mtshali.19.4 u lovha ha ḽizhakanḓila la ANC Vho Moss Chikane. Vho Chikane vho vha  MP nga 1994 nga murahu ha khetho dza dimokirasi dza u thoma dza shango. Nga 2005, vho ḓo tholiwa sa Muambasada wa Afrika Tshipembe ngei Germany.19.5 kha vhathu vha Sweden khathihi na muṱa wa Vho Ms Lisbet Palme‚ 87‚ vho lovhaho. Vho Palme vho vha vhe tshilikadzi ya Phuraimi Minista wa Swedish Vho Olof Palme vhe vha vhulawa nga 1986 vhe Muphuresidennde Vho Ramaphosa vha vha ṱalusa sa “Khonani ya Afrika Tshipembe.20. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu21. Bodo ya SENTECH SOC LIMITED:a. Vho Maureen Makole Manyama (mulanguli a sa shumiho henefho); nab. Vho Precious Nompumelelo Sibiya (mulanguli a sa shumiho henefho).21. U tholiwa hafhu ha Vho Gugulethu Brightness Nokukhanya (Poppy) Khoza sa Mulanguli wa zwa Mabupo wa Bodo ya Vhulanguli ha zwa Mabupo ha Afrika Tshipembe.22. Vho Dokotela Molefi Motuku sa Muofisiri Muhulwane wa Mintek (dzangano ḽa zwa ṱhoḓisiso ya zwa minerala ya lushaka ḽa Afrika Tshipembe).23. Vho Terries Salani Ndove sa Muthusa Mulanguli Muhulwane: Khovhekanyo hafhu ya Mavu na Mveledziso kha Muhasho wa Mvusuludzo ya Mavu na Mveledziso ya Mahayani.Mbudziso:Vho Phumla Williams – Muambeli wa Khabinethe vho  tou FarelahoLuṱingo: 083 501 0139"
Tshitatamende tsha Muṱangano wa Khabinethe wa ḽa 07 Lara 2018,8 Nov 2018,https://www.gov.za/speeches/statement-cabinet-meeting-7-november-2018-8-nov-2018-0000,https://www.gov.za/ve/speeches/tshitatamende-tsha-mu%E1%B9%B1angano-wa-khabinethe-wa-%E1%B8%BDa-07-lara-2018-8-nov-2018-0000,"Khabinethe yo ṱangana nga ḽa 07 Lara 2018, ngei Tuynhuys Ḓoroboni ya Kapa.A. Mafhungo a zwino kha shango1. Samithi ya Muphuresidennde ya nga ha Mabulayo a vhathu vha tshisadzini na Khakhathi dzo Ḓisendekaho nga Mbeu  1.1. Khabinethe i ṱanganedza nyambedzano dzo tshimbilaho zwavhuḓi dza Samithi ya Muphuresidennde nga ha Mabulayo a vhathu vha tshisadzini na Khakhathi dzo Ḓisendekaho nga Mbeu ye vha vha hone nga ḽa 01 na 02 Lara. Samithi yo khwaṱhisedza tshihaḓu tsha u swikelela thendelano nga ha sedzana na zwiwo zwa khakhathi dzo ḓisendekaho nga mbeu, khethululo kha vhafumakadzi na phambano khulwane vhukati ha mbeu.1.2. Muvhuso wo tenda u ita tsedzuluso ya pulane dza lushaka dza u fhelisa khakhathi dzo ḓisendekaho na mveledziso ya Pulane ya Nyito ya Lushaka nga ha khakhathi dzo ḓisendekaho nga mbeu. U dzulela u ḓiimisela u shuma na vhathu vha kwameaho u khwaṱhisedza uri fhungudza vhukuma ḽevele ya khakhathi dzo ḓisendekaho nga mbeu – zwine mafheleloni vha ḓo dzi fhelisa tshoṱhe.1.3. Khabinethe i ita khuwelelo kha Maafrika Tshipembe vhoṱhe uri vha shumisane u shandukisa mutheo wa kuhumbulele, maitele na zwiimiswa u fhelisa khakhathi dzi itelwaho vhafumakadzi.2. Vhubindudzi2.1. Khabinethe i ṱanganedza Khoniferentsi ya Vhubindudzi yo tshimbilaho zwavhuḓi ye ya vha hone nga Tshimedzi Sandton ngei Johannesburg.   Khoniferentsi ya Vhubindudzi yo konisa Afrika Tshipembe u kuvhanganya na u wana R290 biḽioni yo khwaṱhisedzwaho ya vhubindudzi u mona na sekithara dzo fhambanaho dza ikonomi. Hezwi zwi engedza kha mbofho  dza masheleni  dzi fhiraho R400 biḽioni ye ya ṱanganedzwa nga tshifhinga tsha fulo ḽa vhubindudzi nga tshigwada tsha tshipentshela na kha mashango o fhambanaho nga tshifhinga tsha madalo a muvhuso.2.2. Khoniferentsi yo vha yo dzhenelwa nga vhurumelwa vhu fhiraho 1 000, u kha mashango a fhiraho 35 nga tshivhalo. Vhuḓipfi ha vhathu ho vha hu ha madakalo nahone shango ḽo ṱana zwikhala zwiswa zwa vhubindudzi na vhurangeli ha mbekanyamaitele vhune ha thusa u sika vhupo havhuḓi ha vhubindudzi.2.3. Khabinethe i fhululedza thimu ye ya shuma kha Khoniferentsi na u fhulufhela u ḓo wana mivhigo ya zwo no khou bvelela kha u thoma u shuma ha zwe zwa fhulufhedziswa. 2.4. Musi Afrika Tshipembe na dzhango ḽoṱhe ḽa Afrika vha tshi khou bvela phanḓa na u ya kha gondo ḽa maṱhakheni ḽi livhaho kha u alusa ikonomi ya dzhango, Khabinethe i dovha ya ṱanganedza u rwelwa ṱari ha Foramu ya Vhubindudzi ya Afrika, ine ya khou bvelela zwa zwino u swikela nga ḽa 9 Lara, ngei Johannesburg.  Foramu ya Vhubindudzi ha Afrika yo vhidzwaho nga Bannga ya Mveledziso ya Afrika. Yo livhiswa kha u fhaṱa kha mvelaphanḓa dza zwino nga u kuvhanganya vhabindudzi vha sekithara ya phuraivethe na ya muvhuso u vhekanya nḓila ya nyaluwo ntswa ya Dzhango ḽa Afrika ḽoṱhe. 2.5. Khoniferentsi ya Afrika ya G20 ye ya farwa zwenezwino i dovha ya engedza ndavhelelo yashu ya nyaluwo nga kha vhuḓiimiseli ho fhambanaho vhune ha bveledzisa vhubindudzi ha phuraivethe na vhudzheneli kha zwa ikonomi kha mashango a Afrika sa tshipiḓa tsha Mulanga na Vhurangeli ha Afrika. Mulanga na Vhurangeli ha Afrika u kho tshimbidzwa nga vhadzulatshidulo vha Afrika Tshipembe na Germany nga kha Tshigwada tsha Vhueletshedzi tsha Afrika.2.6. Khabinethe yo dovha ya ṱanganedza u rwelwa ṱari ha Phuthaditjhaba Industrial Park ya R50 miḽioni zwenezwino ine ya ḓo alusa mveledziso ya nḓowetshumo na u engedza tsiko ya mishumo yapo na nyaluwo kha vunḓu ḽeneḽo.2.7. Khabinethe i na fulufhelo ḽa uri thusedzo idzi dzi ḓo swika hune dza thoma u fhungudza khaedu dza u shaya mishumo dzina shango ḽa khou ṱangana nadzo, nga u vusuludza muya wa fulufhelo. 3. Tsiko ya Mushumo3.1. Muvhuso u khou lingedza nga maanḓa u sika mishumo minzhi ya vhaswa na Afrika Tshipembe nga vhuḓalo, wo sedzesa kha ikonomi dza mahayani na dza ḓoroboni, na mabindu a vhafumakadzi na vhaswa vhane vha anzela u konḓelela muhwalo wa khaedu dza vhungoho ha nyimele ya zwa ikonomi.3.2. Khabinethe i na fulufhelo ḽa uri zwiṱuṱuwedzi zwa maga a u vusuludza ikonomi, zwine zwa ḓo dzhenisa R50 biḽioni kha sekithara dza ndeme u fana na vhulimi, themamveledziso dza tshitshavha, ikonomi dza mahayani na dza ḓoroboni, zwi ḓo ṋetshedza ṱhuṱhuwedzo dzo teaho dza tsiko ya mushumo na mvusuludzo ya ikonomi yo khwaṱhaho.3.3. Hezwi zwi engedzedza kha mvelelo dzi vhonalaho dza Samithi ya Mushumo he muvhuso, mabindu na vhashumi vha ḓiṋetshedzela u: renga zwibveledzwa zwapo, u ṱanganedze maitele o khwaṱhaho a u engedzedza zwivhambadzwaseli, thikhedzo kha nyengedzedzo ya ndeme ya zwibveledzwa kha vhulimi na thuso kha mabindu maṱuku u engedza mishumo.3.4. Khabinethe i kholwa uri thikhedzo idzi ndi dza vhuṱhogwa kha u sedza na muvhigo wo wanalaho u bva kha Quarterly Labour Force Survey kha kotara ya vhuraru ya 2018, une wa sumbedza nyaluwo kha mushumo na u gonya ha tshivhalo tsha vhathu vha sa shumiho. Lwa miṅwedzi miraru, miṅwe mishumo ya 92 000 yo swikiwa. Fhedziha, ngauri vhaṱoḓi vha mushumo vhe vha vha vho no fhela nungo vha 131 000 vho dzheniswa kha makete wa mishumo kha kotara, reithi ya vhushayamushumo yo gonya, nga 0.3 phesenthe ya vha 27.50.3.5. U ya nga Vha Mbalombalo vha Afrika Tshipembe (StatsSA), nyaluwo ya mishumo yo ṅwaliswa kha mbambadzo ya tshumelo ya mabindu na u fhaṱa, ngeno u lozwea ha mishumo ho vha hone kha migodi, mamaga, vhuendi na miṱani. Mishumo kha sekithara ya fomaḽa yo fhungudzea, ngeno mishumo kha sekithara Ii si ya fomaḽa yo aluwa.4. Anivesari ya Vhu20 ya Mulayo wa Muṱaṱisano 4.1. Khabinethe i dzhiela nzhele uri Mulayo wa Muṱaṱisano wo swikisa miṅwaha ya 20 u bva tshe wa thoma u shuma nga Tshimedzi 1998. Kha miṅwaha ya fumbili yo fhiraho, ndangulo dza muṱaṱisano dzo sumbedzisa tswikelelo ya vhuṱhogwa kha u lwa na zwigwada zwi lwaho na muṱaṱisano, u laula makete nga nḓila i si yavhuḓi na tsireledzo ya madzangalelo a tshitshavha nga tshifhinga tsha musi dzi tshi ṱangana dza vha tshithu tshithihi. Ndangulo dzo hwedza ndaṱiso dzi linganaho R8 biḽioni kha khamphani kha u pfuka hadzo Mulayo. Muhasho wa Mveledziso ya Ikonomi, nga kha maga are kha Mulayo wa Muṱaṱisano, wo bveledza R5 biḽioni kha zwikwama zwo khetheaho u bveledzise mabindu maṱuku, vhaḓisedzi vha tshumelo kana zwibveledzwa vhapo na vhudzheno ha vhorabulasi vha vharema kha sia ḽa ikonomi.4.2. Khabinethe i fhululedza vha ndangulo ya miṱaṱisano kha mushumo we vha ita u vulela ikonomi kha vhoramabindu vhaswa na u bveledzisa zwa mabindu na muṱaṱisano.5. Khoro ya Indian Ocean Rim Association ya vhu18 (IORA) ya miṱangano ya Dzimista5.1. Khabinethe i fhululedza Muhasho wa Vhushaka ya Dzitshaka na Tshumisano kha u vha ṋemuḓi wa Muṱangano wa Khoro ya Dziminista (COM) Indian Ocean Rim Association (IORA) wa Vhu18 we wa tshimbila zwavhuḓi nahone wo vha wo farelwa ngei Durban, Kwazulu Natala nga ḽa 02 Lara 2018 nga fhasi ha thero: U ṱanganya Vhathu vha Afrika, Asia, , Australasia na Middle East nga kha vhushumisani ho khwaṱhaho ha Mulalo, Vhudziki na Mveledziso yo Khwaṱhaho”.5.2. Iṅwe ya mvelelo dza muṱangano wa IORA ya Vhu18 ho vha Mulevho wo Khetheaho hu tshi khou huliswa Muphuresidennde Vho Nelson Mandela vhane vha vha muṅwe wa vhatumbuli vha IORA. Hezwi zwo ḓo swikisa kha u thomiwa ha mbekanyamushumo dza vhugudisamushumo dza “IORA Nelson Mandela ‘Kha vha vhe Ifa” dzine dza khou lavhelelwa u rwelwa ṱari lwa tshiofisi nga Fulwana 2019. Ndivho ya vhurangeli uvhu ndi u maanḓafhadza na u gudisa vhaswa vha IORA u vha na tshenzhemo ya mushumo kha sia pfunzo dze vha gudela dzone.6. U lwa na Vhugevhenga 6.1. Khabinethe i ṱanganedza u rwelwa ṱari ha Yunithi i Lwaho na Vhugevhenga ha Zwigwada ngei Hanover Park, Kapa Vhukovhela nga Muphuresidennde Vho Cyril Ramaphosa.  Nyengedzedzo ya thusedzo iyi nga muvhuso i ḓo thusa vhukuma kha u lwa na thaidzo ya zwigwada zwa vhugevhenga vhu elanaho na zwidzidzivhadzi ho welaho zwitshavha.6.2. Yunithi i na miraḓo vhe vha pfumbudziwa kha u shuma kha nyimele i re na khovhakhombo khulwane sa i zwi vha tshi bva kha thimu dza TRT –  ine ya ḓivhiwa nga u pfi  Maberethe, special task force khathihi na yunithi ya thusedzo ya lushaka. Kha ndingedzo dza u lwa na vhugevhenga, thusedzo idzi dzo khetheaho dzo rangwaho phanḓa nga muvhuso dzi ḓo ṋetshedza kha lushaka lwoṱhe. 6.3. Khabinethe i ita khuwelelo kha zwitshavha u shumisana na mazhendedzi a vhutevhedzeli ha mulayo u ṋetshedza vhutsireledzi na tsireledzo zwine zwa vha zwa ndeme kha mveledziso ya tshitshavha tshiṅwe na tshiṅwe.7. Khalaṅwaha ya Muthelo 7.1. Khabinethe i livhuwa vhatheli vhoṱhe kha u rumela nga u ṱavhanya mbuelo dza muthelo dzavho dza khalaṅwaha ya muthelo wa  2017/2018, ye ya vala nga ḽa 31 Tshimedzi 2018. Mbuelo yo bveledzwaho nga kha mithelo i dzulela u vha yone tshiko tshihulwane tsha masheleni ane a khwaṱhisedza uri muvhuso u kona u ṋetshedza tshumelo kha tshitshavha.8. Tshikimu tsha Thuso ya Masheleni kha Matshudeni tsha Lushaka (NSFAS)8.1. Khabinethe i humbudza vhagudi vha ṱoḓaho u ita khumbelo ya Tshikimu tsha Thuso ya Masheleni kha Matshudeni tsha Lushaka (NSFAS) u wana thuso ya masheleni nga 2019 uri u ita khumbelo kha inthanethe hu khou vala nga ḽa 30 Lara 2018.8.2. Nga ḽa 01 Khubvumedzi 2018, khumbelo dzo ḓo vulelwa matshudeni vho teaho vha tamaho u isa phanḓa na ngudo dzavho nga 2019 kha khoso dzo ṱanganedzwaho kha yunivesithi kana kha gudedzi ḽa Pfunzo ya Vokheshinala na Thekhinikhala na Vhupfumbudzi (TVET) fhano Afrika Tshipembe.8.3. Matshudeni vha khou ṱuṱuwedzwa vhukuma uri vha rumele khumbelo dza kha inthanethe kana vha dalele senthara ya Zhendedzi ḽa Mveledziso ya Vhaswa ḽa Lushaka (NYDA) ḽa tsini na ha havho phanḓa ha ḓuvha ḽa u fhedzisela ṱanganedza khumbelo.B. Tsheo  dza Khabinethe 9. Khabinethe yo ṱanganedza Muhanga wa Tshiṱirathedzhi wa u zwima madzangalelo a tshiṱirathedzhi tsha ikonomi a Afrika Tshipembe ḽifhasini malugana na mbambadzo, vhubindudzi na mveledziso ya nḓowetshumo. Ndivho ya tshiṱirathedzhi ndi u  khwaṱhisedza nyambedzano na dzitshaka dzi thusa mbekanyamaitele dza vhuṱhogwa dza fhano hayani u fana na u fhungudza vhushai, vhushayamushumo na u sa langana.Tshiṱirathedzhi  tshi amba uri Afrika Tshipembe ḽi sala murahu ṱhanganyelo ya mveledziso kha masia maṅwe oṱhe a dzhango ḽa Afrika ḽi tshi khou tikedzwa nga tshiṱirathedzhi tsho rangwaho phanḓa nga vhubindudzi na u fhaṱa vhukonani ha tshiṱirathedzhi u bveledzise adzhenda yaḽo. Ḽi dovha ḽa kuvhanganya vhuvhambadzi haḽo na vhushaka ha vhubindudzi  na mashango o bvelelaho na u sala murahu vhubindudzi ha nga ngomu, zwikili na u pfukisela thekhinoḽodzhi na zwivhambadzwa nnḓa zwo engedzwaho ndeme..10. Khabinethe yo ṱanganedza khwiniso ya muholo wa ṅwaha nga ṅwaha u ya nga ṱhoḓea dza vhutshilo wa miraḓo ya Khomishini ya Pfanelo dza Vhathu ya Afrika Tshipembe.  Mulayo wa Khomishini ya Pfanelo dza Vhathu wa Afrika Tshipembe wa 2013 u sumbedza uri muholo, na dziṅwe mbadelo na milayo yo tiwaho na nyimele ya ofisi zwe tea u tiwa nga Muphuresidennde vho kwamana na Khabinethe na Minista wa zwa Masheleni.C. Zwi khou ḓaho11. Dzangano ḽa Mishumo ḽa DzitshakaKhomishini ya Ḽifhasi ya Ḽevele ya Nṱha ya Dzangano ḽa Mishumo ḽa Dzitshaka (ILO) nga ha Vhumatshelo ha Mushumo ḽi ḓo fara sesheni ya fhedzisela u bva nga ḽa 15 u swika 17 Lara 2018. Muphuresidennde Vho Cyril Ramaphosa na mueḓani navho Vho Stefan  Löfven vha Sweden vha ḓo vha vhadzulatshidulo vha Khomishini. Khomishini ya Ḽifhasi ya Ḽevele ya Nṱha, yo dzudzanywaho nga ILO nga 2017, yo ṋewa mushumo wa u ela tshanduko nga u ṱavhanyedza dzo no khou bvelela kha ḽifhasi ḽa mishumo, u topole khaedu khulwane na uri ndi zwifhio zwine zwa tea u itwa uri vhutshilo ha mushumo vhu vhe ha khwine na u sa dzhia sia ḽithihi. Mushumo wa Khomishini ya Ḽifhasi u tshimbilelana na mushumo we muvhuso sedza khawo wa  u sika mishumo yavhuḓi i sa nyeṱhi   na ndingedzo dza u khwaṱhisedza uri vhaswa vha Afrika Tshipembe vha na zwikili zwo teaho u bvelela mishumoni.12. China International Import Expo (CIIE)Khabinethe i ṱanganedza vhudzheneli ha Afrika Tshipembe sa mueni wa vhuṱhogwa kha China International Import Expo (CIIE) ngei Shanghai.  Minista wa Mbambadzo na Nḓowetshumo Vho Rob Davies, vha khou ranga phanḓa vhurumelwa ha 27 ha madzangano a Afrika Tshipembe a 27. Vhurumelwa vhu khou lambedzwa nga Muhasho wa Mbambadzo na Nḓowetshumo nga kha Tshikimu tsha Thusedzo tsha Vhubindudzi  na U maketa Zwivhambadzwaseli (EMIA).Vhudzheneli havhuḓi ha Afrika Tshipembe hu konisa shango u bveledzisa vhuvhambadzi haḽo na vhukoni ha vhubindudzi nahone ro ḓiimisela u vha vhaṱani vho dzhenelaho u bva kha sekithara, hu tshi katelwa na tshandukiso ya zwibveledzwa zwa vhulimi, zwienda na mikumba, zwa inzhiniara, khemikhala dza peṱirolo, zwipiḓa zwa reḽiwei, vhupileli, khathihi na thekhinoḽodzhi ya vhadavhidzani na mafhungo, na u humela hayani na dzioda dza u renga. Kha madzhini dza EXPO, Afrika Tshipembe na ḽone ḽo vha ṋemuḓi wa semina ya vhubindudzi yo sedzaho kha zwikhala kha sekithara ya  u bveledza..13. Vhege ya Imbizo Vhege dzine dza khou ḓa dza vhuhali nga muvhuso dzi ḓo vha dza u swikelela Vhege ya Imbizo ya Muvhuso ya Vhu9, ine ya khou tshimbidzwa nga Sisiteme  ya Thekhinoḽodzhi ya Vhudavhidzani ha Muvhuso (GCIS). Miraḓo ya Khorondangi ya Lushaka khathihi vharangaphanḓa vha mavundu na muvhuso wapo vha ḓo  dzhenela kha miṱangano ya na Izimbizo u mona na shango. Mbekanyamushumo dzi ḓo poswa kha www.gov.za lwa tshifhinga tsha u bva kha 12 u swika nga 25 Lara 2018.Maafrika Tshipembe a ṱuṱuwedzwa u shumisa luvhanḓe ulu u ambedzana na vhalanguli nga ha mafhungo a nḓisedzo ya tshumelo u khwaṱhisedza uri ri shumisana roṱhe kha u bveledzise zwitshavha zwashu.D. Ndiliso14. Khabinethe Ii swikisa ndiliso dzayo kha miṱa na vhafunwa vha avho vhoṱhe vhe vha lozwa matshilo avho nga tshifhinga tsha mililo ye ya ṱaha ngei Garden Route na vhupo ha tsini, khathihi na Vhubvaḓuvha ha Kapa. Mulilo wo dzhia vhutshilo ha Nico Heyns, we a vha a phaiḽotho ya “Working with Fire”. Wo vhulaha hafhu vhathu vhaṅwe vha ṱahe na u lozwa mahaya a vhathu vha ṱoḓaho u lingana 2000. Zwifhaṱo zwo vhalaho na vhupo vhuhulwane na zwimela na zwone zwo tshinyadzwa. Khabinethe i khoḓa u swika nga u ṱavhanya ha vhadzimamulilo na vhaofisiri vha ndangulo ya mutshinyalo, khathihi na Mmbi ya Muyani ya SA na “Working on Fire” vhe vha shuma vha sa neti u vhulunga matshilo na u kona u langa mulilo.15. Khabinethe i swikisa ndiliso dzayo kha Muvhuso na vhathu vha Indonesia nga murahu ha u wa ha bupo ḽa vhulaha vhathu vha 189 nga murahu ha musi ḽi kha ḓi bva u takuwa u bva ḓoroboni ya Indonesia, Jakarta.E. U fhululedza16. Khabinethe i fhululedza Afrika Tshipembe kha khethiwa haḽo nga ṋetshedza thikhedzo ya u shuma kha Khoro ya Dzangano ḽa Vhudavhidzani nga ṱhingo ha Dzitshaka (ITU) nga Musumbuluwo wa 05 Lara 2018 nga tshifhinga tsha Khonferensi ya Dzulo ḽa ITU ngei  Dubai.Khabinethe i fhululedza Vho Mandla Mchunu vha ICASA vhe vha khethiwa u shuma kha Bodo ya Ndaulo ya Radio ya ITU khathihi na Vho Doreen Bogdan-Martin kha u khethiwa hawe sa Mulanguli wa Burou ya Mveledziso ya Vhudavhidzani nga ṱhingo, na u vha mufumakadzi wa u thoma u vha tshipiḓa tsha ndangulo khulwane ya ITU u bva tshe ya thomiwa nga 1865.Afrika Tshipembe ḽi a ḓiṱukufhadza nga fulufhelo ḽe ḽa fhiwa nga miṅwe mivhuso u shuma kha tshiṱirakitsha itshi tsha nṱha tsha ITU lwa miṅwaha miṋa i ḓaho. Ri ḓo shumisa vhuimo uvhu u i sa phanḓa  adzhenda ya mveledziso na tshitshavha tsha mafhungo o katelaho kha tshifhinga tsha didzhithala.17. Khabinethe i fhululedza hafhu Federal Democratic Republic ya Ethiopia kha u khetha muphuresidennde mufumakadzi wa u tou thoma, Khosi Vho Sahle-Work Zewde, vhane vha vha muphuresidennde wa mufumakadzi wa zwino muthihi fhedzi kha dzhango ḽa Afrika. Afrika Tshipembe ḽi ḓo bvela phanḓa  khwaṱhisa vhushaka ha masia mavhili na Ethiopia kha masia o vhalaho hu tshi katelwa vhushaka ha vhuvhambadzi, ha polotiki na ha ikonomi.18. Khabinethe i fhululedza Muphuresidennde wa Cameroon Vho Paul Biya, vhe vha vhewa hafhu u vha muphuresidennde lwa vhusumbe. Khabinethe i ita khuwelelo kha vhathu vhoṱhe vha Cameroon uri vha shumisane kha u wana thandululo ya mulalo nga kha maitele a nyambedzano o katelaho. Khabinethe yo ḓiimisela u khwaṱhisedza vhushaka ha masia mavhili ha polotiki, ha ikonomi na ha mbambadzo vhukati ha Afrika Tshipembe na Cameroon.19. Khabinethe i fhululedza hafhu vhathu vha Brazil kha u fara khetho dze dza tshimbila zwavhuḓi dze dza ita uri Muphuresidennde- nkhetheni wa Federative Republic ya Brazil, H.E. Jair Bolsonaro vha vhe Muphuresidennde wa Brazil a tevhelaho.20. Khabinethe i tamela mashudu tshitshavha tsha Hindu tsha Afrika Tshipembe vhane vha khou pembelela Diwali kana Deepavali. Hovhu ndi vhuṱambo ha vhureleli vhune ha pembelela gundo ḽa zwivhuya vhudzuloni ha vhuvhi, nḓivho na vhuṱali vhudzuloni ha u sa londa khathihi na gundo ḽa tshedza vhudzuloni ha swiswi. Tshedza tshikhethwa tshi fhaṱutshedze Afrika Tshipembe nga mulalo, lupfumo, dakalo, mvelaphanḓa na u fushea, musi roṱhe ri tshi khou ita tshipiḓa tsha u khwaṱhisedza pfano na vhuthihi kha mvelele ya shango ḽashu na phambano ya vhureleli.F. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu21. U tholiwa hafhu ha Vho Nomfundo Maseti sa Muraḓo wa Ndangulo wa Tshoṱhe , vha shumaho kha ndangulo ya Piped-Gas, vha tshi shuma kha Bodo ya NERSA 22. Vhathu vha tevhelaho vho tholiwa kha Khoro ya Vhuponi hune ha khou u Fhaṱiwa:a. Vho Absalom Mosabeni Molobe (Mudzulatshidulo);b. Vho Maphefo K Mogodi (Muthusa Mudzulatshidulo);c. Vho Zandile Yvonne Mathe;d. Vho Dokotela Jenitha Badul;e. Vho Ngwako Edward Hutamo;f. Vho Noninzi Qina;g. Vho Gert Hendrik Meyer;h. Vho Jerry Leigh Magolius;i. Vho Hendrik Ndlovu;j. Vho Dokotela Keith Ivor Jacobs;k. Adv Vho Boitumelo Tlhakung;l. Vho Inge Maree Vieira;m. Vho Sinenhlanhla Thuleleni Mthembu;n. Vho Dokotela Prittish Dalao. Vho Ulandi Exnerp. Vho Florence Rabada;q. Vho Noluthando Hazel Molao; nar. Vho Dokotela Claire Deacon.Mbudziso:Vho Phumla Williams – Muambeli wa Khabinethe o tou FarelahoSele: 083 501 0139 "
Tshitatamende tsha Muṱangano wa Khabinethe wa ḽa 21 Lara 2018,22 Nov 2018,https://www.gov.za/speeches/statement-cabinet-meeting-21-november-2018-22-nov-2018-0000-0,https://www.gov.za/ve/speeches/tshitatamende-tsha-mu%E1%B9%B1angano-wa-khabinethe-wa-%E1%B8%BDa-21-lara-2018-22-nov-2018-0000,"Khabinethe yo ṱangana nga Ḽavhuraru, 21 Lara 2018 ngei Tuynhuys Ḓoroboni ya Kapa.A. Mafhungo a zwino kha shango1. Vhubindudzi1.1. Khabinethe i ṱanganedza u rwelwa tari ho tshimbilaho zwavhuḓi ha Foramu ya Vhubindudzi ya Afrika ye ya farwa nga ḽa 7 u swika nga ḽa 9 Lara 2018 Convention Centre ya Sandton Gauteng.Mivhuso na mabindu a Afrika, zwiimiswa zwa masheleni zwa dzitshakatshaka na vhaṅwe vhafarisi vha mveledziso vho sedzaho kha u ita uri Afrika hu vhe hone hu tevhelaho u vha phanḓa kha vhubindudzi ḽifhasini.1.2. U valiwani ha khonferentsi , khonṱhiraka dza ndeme ya  US$32 biḽioni, dzo vha dzo no tendelaniwa khadzo u itela u vhuedza dzhango. Kha dzenedzo khonṱhiraka, Afrika Tshipembe ḽi ḓo vhuelwa u bva kha US$6.8 biḽioni ya vhubindudzi.2. Samithi ya Mbumbano ya Afrika (AU) 2.1. Khabinethe i ṱuṱuwedzwa nga nyambedzano dze dza vha hone kha Samithi ya AU ye ya farelwa Addis Ababa, Ethiopia nga ḽa 17 u swika nga ḽa 18 Lara 2018, he ya dzhenelwa na nga Muphuresidennde Vho Cyril Ramaphosa. Dzulo ḽi si ḽa Misi ḽo amba nga ha maitele a tshanduko ane a khou itea ane o sedza kha u thoma AU i shumaho  ya dovha ya vha na vhukoni nahone ya dovha ya vusuludzea lune ya ḓo kona u swikela vhuvhekanyandeme na ndivho dza dzhango sa zwe zwa vhekanyiswa zwone kha Adzhenda ya 2063, ine ya vha muhanga wa maano a vhuṱali u itela tshanduko ya ikonomi ya matshilisano ya Afrika kha miṅwaha ya 50 iḓaho.2.2. Tshanduko ya AU ndi mafhungo ane a khou itea a tshi ya phanḓa, na uri dziṅwe dza themendelo dzayo dzi vho thoma u shumiwa, nga maanḓa zwi tshi elana na u ḓivhofha u vhona uri mashango ane a vha miraḓo ya AU a dzhie ḽiga ḽihulwane ḽa u vhona uri vha a lambedza tshiimiswa nga masheleni. Mashango manzhi a khou bvela phanḓa na u saina Thendelano ya Mbambadzo nga Fhedzi kha Dzhango ḽa Afrika u itela u vhona uri Dzhango ḽi khou swikela thendelano ya Mbambadzo nga  fhedzi u ya kha dzhango ḽoṱhe nga vhuphara..3. Vhufarisani ha Maano a Vhuṱali na Mbumbano ya Yuropa(EU) 3.1. Khabinethe yo fushea nga mvelelo dza vhuḓi dza Samithi ya EU - ya vhu7 ya Afrika Tshipembe ye ya farwa nga ḽa 15 Lara ngei Belgium. Mvelelo na u ḓivhofha he ha itwa kha iyo samithi hu khou fhaṱa nṱha ha ṱhuṱhuwedzo yo fhambanaho na dziṅwe u itela u vhea nyaluso ya ikonomi na u  sika mishumo kha ṅongo ya adzhenda ya lushaka ya Afrika Tshipembe.3.2. Afrika Tshipembe ndi ḽone shango ḽi ḽothe ḽa Afrika na u dovha ḽa vha ḽiṅwe ḽa mashango a 10 ḽifhasini ḽothe ḽine ḽa vha na Vhufarisani ha Maano a Vhuṱali na EU. EU ndi mufarisi muhulwanesa wa vhuvhambadzi na Afrika Tshipembe na u dovha u vha mubindudzi muhulwanesa wa nnḓa sa vhaḽedzani, vho imelaho ṱhanganyelo ya 73.7% ya zwiṱoko zwa Vhubindudzi ha Nnḓa Thwii kha shango. 3.3. Muphuresidennde Vho Ramaphosa vho vha ṋemuṱa vhege yeneyi wa Muphuresidennde wa Federal Republic ya Germany Vho Frank-Walter Steinmeier, kha Madalo a Muvhuso Afrika Tshipembe. Germany ndi ḽiṱwe ḽa vhabindudzi vhahulwanesa vha nnḓa Afrika Tshipembe, hune ḽa vha na khamphani dza Germany dzi fhiraho 600  dzine dza vha na matavhi kana vhubveledzi shangoni ḽashu, hune dzi khou ṋetshedza mishumo i swikaho 100 000.3.4. Madalo a Muvhuso o vha hone nga kha u sainiwa ha thendelano dza vhubindudzi na mbambadzo vhukati ha aya mashango mavhili, zwe zwa ṋetshedza tshikhala avha vharangaphanḓa vhavhili tsha u ambedzana nga ha mafhungo a aya mashango khathihi na pfarisano ya tsinisa sa vha si miraḓo ya tshoṱhe ya Khoro ya Vhutsireledzi ya Mbumbano ya Dzitshaka(UN) lwa themo ya miṅwaha mivhili u bva nga 2019 u swika nga 2020. 4. Mbuedzedzo ya mavu 4.1. Khabinethe i dzhiela nṱha zwa uri Komithi yo Ṱanganelanaho ya Phalamennde ya u Sedzulusa Ndayotewa yo tenda muvhigo wayo une u khou tendela zwa u khwinisa Tshiteṅwa 25 tsha Mulayotewa wa Riphabuḽiki ya Afrika Tshipembe wa 1996. Khwiniso i ḓo ita uri zwi konadzee uri Muvhuso u dzhiulule mavu hu si na ndiliso zwi kha dzangalelo ḽa vhathu. Muvhigo wa komithi u khou lavhelelwa u ḓivhadzwa kha Buthano ḽa Lushaka u itela khanedzano.  Maitele a vhukwamani na lushaka o swikisa kha u vhona zwiimiswa zwa tshivhalo zwi tshi ṋetshedza makumedzwa nga ha Mulayotibe na uri ho farwa vhupfiwa ha nnyi na nnyi kha mavundu oṱhe a ṱahe. Mulayotewa zwa zwino wo no khwiniswa lwa 17 nga kha maitele a vhukwamani na a katelaho.    4.2. Muvhuso wo ḓivhofha kha matshimbidzele a re na vhulondo a  mbuedzedzo dza mavu ane a dzhiela nṱha madzangalelo a vhoṱhe.  Khabinethe i khwaṱhisa u ri muvhuso u ṱhompha mulayo nahone u ḓo, zwifhinga zwoṱhe, shuma u ya nga Mulayotewa. 5. Khaṱhulo ya Khothe ya Ndayotewa 5.1. Khabinethe i ṱanganedza khaṱhulo ya Khothe ya Ndayotewa ye ya tshea uri Mulayo, 2002 (Mulayo 28 wa 2002) wa Mveledziso ya Mineraḽa na Zwiko zwa Peṱiroḽiamu, une wa langa u ṋetshedzwa ha pfanelo dza u eba migodini, une wa tea u vhalwa khathihi na Mulayo,1996(Mulayo 31 wa 1996) wa Tsireledzo ya Tshifhinganyana  ya Pfanelo dza Mavu a Tshayanzundzanyo, une wa tsireledza pfanelo tshayatsireledzo dza mavu.5.2. Gundo ḽa tshitshavha tsha Lesetlheng tsha Devhula Vhukovhela sa tsumbo ya u thoma u dzhielwa nṱha ha pfanelo dza mavu dzine vhathu vhe vha vha vho tsikeledzwa u bva kale Afrika Tshipembe vho vha vho dziṅwa dzone mirafho na mirafho. Hune zwa u eba migodi  zwi kwama vhudzuloni ha vhathu,miṱa na zwitshavha, vhathu vhane vha kwamea thwii nga u ebiwa ha migodi vha tea u fha thendelo ya tshanduko kana dzi dzifhio dzine dza kwama pfanelo dza mavu.  6. Mvelelo dza muṱolamuvhalelano 6.1. Khabinethe i ṱanganedza na u fhululedza mihasho na mabindu a muvhuso ane a dzulela u wana mvelelo dza muṱolamuvhalelano wo kunaho. Hezwi zwi ḓa nga murahu ha u bvisiwa ha Muvhigo wa Muṱolamuvhalelano  wa Vhulanguli ha Masheleni a Lushaka wa ṅwaha wa muvhalelano wa masheleni wa 2017/18 nga Muṱolamuvhalelano (AG) Vho Kimi Makwetu.6.2. Fhedziha, Khabinethe i vhilaedziswa nga muvhigo une wa khou sumbedza u tsa tshoṱhe ha miṅwe mihasho ya muvhuso ya lushaka na ya mavundu na mabindu ayo. U sainiwa ha Mulayotibe wa Khwiniso wa Muṱolamuvhalelano wa Lushaka nga Muphuresidennde Vho Ramaphosa uri u vhe mulayo, zwine zwi ḓo khwaṱhisedza mushumo wa Ofisi ya AG, u ḓo thusa u vhona uri vhathu vha dzhie vhuḓifhinduleli, zwihulwanesa avho vhane vha dzulela u dzhiela fhasi muhanga wa mavhusele.6.3. Khabinethe i ṱuṱuwedza mihasho yoṱhe na mabindu u shuma vha tshi khou vhona uri vha khakhululisa hani mafhungo oṱhe e vha tsivhudzwa nga AG na u dzulela u vhea iṱo kha mashumele u itela u tandulula mafhungo ane a nga vha hone khalaṅwaha ya mutolamuvhalelano u ḓaho i sa athu swika.7. Tsireledzo na Vhutsireledzi 7.1. Khabinethe i ita pfulufhedziso ya thikhedzo ya Fulo ḽa Zwifhinga zwa Madakalo o Tsireledzeaho a Lushaka ḽe ḽa rwelwa ṱari nga Minisiṱa wa Mapholisa Vho  Bheki Cele fhasi ha thero ya “Operation Quiet Storm”. 7.2. Fulo ḽi sedza kha u ita Afrika Tshipembe fhethu ho tsireledzeaho sa izwi ri tshi khou swika kha zwifhinga zwa holodei dza mafheloni a ṅwaha.Tshumelo ya Mapholisa ya Afrika Tshipembe i ḓo vha i tshi khou shuma u mona na shango kha ḓorobo ,muvhundu na tshikolobulasi tshiṅwe na tshiṅwe u swika mafheloni a Phando 2019. Vha ḓo vha vha tshi khou sedzesa kha mbonalo ya mapholisa, ngeno vha tshi khou fara mishumo yo khetheaho ya tsivhudzo na thivhelo. 7.3. Khabinethe i humbela vhathu vhoṱhe vha Afrika Tshipembe u bvela phanḓa na u shumisana na mapholisa kha u itela uri ri dzudze zwitshavha zwashu zwo tsireledzea. Vhabebi na vhaunḓi vha dovha vha eletshedzwa u ṱhogomela vhana vhavho lwa u fhirisa nga zwifhinga hezwi zwi khou ḓaho zwa madakalo.7.4. Khabinethe i dovha ya ita pfulufhedziso ya thikhedzo ya fulo ḽa 2018 ḽa Tsireledzo Dzibadani nga Zwifhinga zwa Madakalo, ḽe ḽa rwelwa ṱari nga Minisiṱa wa Vhuendi, Dr Vho Blade Nzimande, ngei Limpopo mafheloni a vhege. 7.5. U rwelwa ṱari ho ṱangana na Samithiya ṅwaha nga ṅwaha ya Tsireledzo Dzibadani ya maḓuvha mavhili khathihi na Ḓuvha ḽa Ḽifhasi ḽa UN ḽa u Elelwa khuvhabvu dza khombo dza dzibadani. Zwi kha dzangalelo ḽashu roṱhe uri roṱhe ri ite tshashu tshipiḓa u itela u vhona uri ro tsireledzea nga zwifhinga hezwi zwa madakalo nga u reila nga vhulondo na u ṱhompha milayo ya dzibadani.8. Buroho ya Catembe - Maputo8.1. Khabinethe i fhululedza vhainzhiniara vha Afrika Tshipembe vhane ndi tshipiḓa tsha vhane vha khou ṅwala ḓivhazwakale ya mveledziso ya buroho ingaho muratho ine ndi yone ndapfusa Afrika. Buroho ya Catembe - Maputo yo fhaṱiwa nga China Road na Bridge Corporation na uri i ṱanganyisa Maputo ngei Mozambique na KwaZulu-Natal.   8.2. Muphuresidennde wa Mozambique, Vho Filipe Nyusi, vho rwela ṱari Buroho ya Catembe - Maputo, ye ya dzhia miṅwaha i fhiraho miṋa u fhaṱiwa, ya ḓura US$785 wa miḽioni.8.3. Mveledziso iyi i ḓo ṱuṱuwedza mbambadzo na vhuendelamashango vhukati ha Mozambique na Afrika Tshipembe hune tshifhinga tsha u pfukekanya vhukati ha Maputo u ya Kosi Bay ngei KwaZulu-Natal kha mukaṋo wa Phendelashango ya Vhubvaḓuvha tshi ḓo fhungudzea lu vhonalaho u bva kha iri dza rathi u ya kha mithethe ya 90.A. Tsheo dza Khabinethe 9. Vhege ya  u Nyeṱulelwa nga ha Mbekanyamushumo ya Nyito9.1. Khabinethe yo ṱalutshedzwa nga ha mivhigo ya zwo no swikelwaho na ha mvelelo dza vhuvhekanyandeme dza u bva nga ḽa u 1 Lambamai 2018 u swika nga ḽa 30 Khubvumedzi 2018. Mihasho ine ya khou shuma kha dzikiḽasiṱa u vhona uri mvelelo idzo dza vhuvhekanyandeme dza 14 dzi khou bvela phanḓa u itela u swikela  zwine zwa khou fanela u ṋetshedzwa ngauralo. Hedzi mvelelo dzo dzhiiwa u bva kha Muhanga wa Maano a Vhuṱali wa Tshifhinga tsha Vhukati ha Ṅwaha wa Muvhalelano wa 2014-2019 na u bva kha Bono ḽa Pulane ya Mveledziso ya Lushaka ya 2030.9.2. Khabinethe yo tendela nyito i khou ṱoḓeaho u shuma na khaedu dzine dza khou khakhisa uri hu shumiwe.Mivhigo yo anḓadzwa kha webusaithi ya DPME (www.dpme.gov.za). 10. Mbekanyamushumo ya Mveledziso na Vhumagi ha zwa Dzigoloi (APDP) Automotive Production and Development Programme (APDP)10.1. Khabinethe yo tendela u engedziwa ha APDP u bva nga 2021 u ya kha 2035 hu na khwiniso dza u tikedza Pulane Khulwane ya zwa Dzigoloi ya Afrika Tshipembe (SAAM).  i approved the extension of the APDP from 2021 to 2035 with amendments to support the South African Automotive Masterplan (SAAM).10.2. SAAM i khou sedza kha zwithu zwa rathi: nyaluso ya maraga Yapo; mveledziso ya maraga wa Dzingu; U ita uri zwi tendelena na Maraga Wapo; mveledziso ya Themamveledziso; tshanduko ya Nḓowetshumo, na Thekhinoḽodzhi khathihi na mveledziso ya zwikili zwi tshimbilelanaho na mveledziso. 10.3. Khwiniso dzi khou lwisa, ro tou topola kha zwinzhi, u ṱuṱuwedza vhuimo ha nṱha ha u ḓadzisa ndeme yapo u itela u sika zwikhala zwinzhi zwine zwa ḓo ḓadzisa mishumo minzhi. Ṱholo na vhulavhelesi ha mbekanyamushumo na uri maitele  o ḓoweleaho a nḓowetshumo a khou alusiwa a tshi ya phanḓa u itela u vhona uri hu na u bvelaphanḓa ha bono na ndivho dza SAAM.10.4. Minisiṱa wa Mbambadzo na Nḓowetshumo, Dr Vho Rob Davies, vha ḓo nyeṱulela vha nyanḓadzamafhungo nga ha khwiniso idzi nga Ḽavhuṱanu, 23 Lara 2018.B. Milayotibe11. Khabinethe yo tendela u ḓivhadziwa ha Mulayotibe wa 2018 wa Mbadelo dzo Kalulaho Muṱolamuvhalelano wa Lushaka (Public Audit Excess Fee Bill of 2018) u ḓivhadziwa Phalamenndeni. Mulayotibe u ṋetshedza Muṱolamuvhalaleno u dzhia maga a vhululamisi u vhona uri masheleni e a lozwa nga Shango a a, hune zwa konadzea, vhuiswa murahu khathihi na u hwedza maṅwe mafhungo ane a humbulelea a na vhuaḓa kha uri a ṱoḓulusiswe. Mulayotibe u dovha wa lwisa u manḓafhadza AG u ita mushumo wa vhuṱolamuvhalelano na u tshimbidza mashumele a vhuṱolamuvhalelano, khathihi na u vhekanya nzudzanyo dza mavhusele dza AG uri dzi tshimbilelane na mashumele a nṱhesa a zwino. C. Zwi khou Ḓaho12. 100 #WomenOfFortitudeNga murahu ha u ṋetshedzwa ha madzina, fulo ḽa 100 #WomenOfFortitude ḽi ḓo vulwa ngei Union Buildings Pretoria nga ḽa 22 Lara 2018. Komithi ya Minisiṱa dza Tshivhalo dzi khou shumaho kha zwa Miṅwaha ya Ḓana ya Vho Nelson Mandela na Miṅwaha ya Ḓana ya Vho Albertina Sisulu yo ḓivhadza fulo ḽa 100 #WomenOfFortitude  nga ḽa 11 Tshimedzi 2018 sa ḽiṅwe ḽa mishumo ya Miṅwaha ya Ḓana ya Vho Albertina Sisulu . Fulo ḽa #WomenOfFortitude ndi dzangano ḽa vhafumakadzi vha 100 vhane vha khou tshimbidza fhungo ḽa uri vhafumakadzi vha nga kona hani u vhulunga zwivhuya zwe ra sielwa nga Vho Mama Sisulu. 13. Maḓuvha a 16 a u Lwa na u Tambudzwa  ho Sedzwa Mbeu(GBV)Muhasho wa Vhafumakadzi u khou tshimbidza na u vhekanya khaḽenda ya muvhuso ya mishumo ya Fulo ḽa Maḓuvha a 16 a u Lwa na u Tambudzwa ho sedzwa Mbeu(GBV)u bva nga ḽa 25 Lara u swika 10 Nyendavhusiku 2018. Miraḓo ya Khorondangi ya Lushaka khathihi na vharangaphanḓa vha mivhuso yapo na ya vundu vha ḓo fara mishumo ya phothifoḽio/sekithara yavho u ya kha shango ḽoṱhe nga kha vhurangeli ha dzudzanya na zwitshavha. Mbekanyamushumo dzo fhelelaho dzi a wanala kha www.gov.za/16DaysofActivism2018. Khabinethe i ṱuṱuwedza MaAfrika Tshipembe vhoṱhe u shumisa luvhanḓe ulwu na u shela mulenzhe kha mishumo ya muvhuso i re tsinisa na ha havho. Dzangano ḽa vhadzulapo na zwiṅwe na maṅwe madzangano a Vhafumakadzi ṱuṱuwedzwa uri vha swae maḓuvha aya a mishumo kha khaḽenda dzavho.MaAfrika Tshipembe vha ṱuṱuwedzwa u shumisana ka u dzhiela nṱha mbidzo iyi ya #HearMeToo, nga u thetshelesa zwililo zwa Vhafumakadzi,na u dzhia ḽiga kha u fhelisa dwadze iḽi nga nḓila iṅwe na iṅwe ine ya vha ya u tambudza vhafumakadzi.D. U fhululedza 14. Khabinethe i fhululedza vhahali vha vhoramitambo vhapo vhane vha khou fhefheḓisela nṱha fulaga ya Afrika Tshipembe. U kunda ha avho vho konesaho kha mitambo ya mudavhini yo fhambanaho, vho dzhielwa nṱha kha vhuṱambo ha zwenezwino ha 2018 ha Tshiphuga tsha Mitambo.  14.1. Caster Semenya wa Afrika Tshipembe o thuba misuku nga mivhili nga u wina tshiphuga tshe tsha vha tshi tshi khou lilwa vhukuma vhukuma tsha Ramutambo Makone wa Ṅwaha khathihi na Tshiphuga tsha Ramutambo wa Mufumakadzi wa Ṅwaha.14.2. Mubammbeli makone wa Afrika Tshipembe Chad le Clos o wina Tshiphuga tsha Ramutambo wa Munna wa Ṅwaha.14.3. Ndodomzi Ntutu o wina Tshiphuga tsha vha re na Vhuholefhali tsha Ramutambo wa Munna wa Ṅwaha. 14.4. Anrune Liebenberg o wina Tshiphuga tsha vha re na Vhuholefhali tsha Ramutambo wa Mufumakadzi wa Ṅwaha. 14.5. Banyana Banyana vho wina Tshiphuga tsha ndeme tsha Tshigwada tsha Ṅwaha. Banyana Banyana vho wina mutambo wavho wa mvulatswinga vha tshi khou tamba na Nigeria kha Mitambo ya Tshiphuga tsha Vhafumakadzi vha Dzitshaka dza Afrika (AFCON). 14.6. Bafana Bafana vho tamba u lingana na Nigeria 1-1 kha mutambo wa u ṱoḓa u dzhenela AFCON. 14.7. Tshigwada tsha Rugby tsha Afrika Tshipembe tshi khou fhululedzwa kha matambele atsho, khathihi na u vha tamela mashudu kha mutambo wavho une vha khou ḓa u u tamba na Wales nga ḽa 24 Lara 2018.Khabinethe i vhidzelela MaAfrika Tshipembe u bvela phanḓa na u tikedza vhoramitambo vhashu vha vhanna na Vhafumakadzi.15. Khabinethe i dovha ya fhululedza:15.1. Minisiṱa wa Saintsi na Thekhinoḽodzhi Vho Mmamoloko Kubayi-Ngubane, vhe vha nangwa kha u shuma kha Khoro ya Foramu ya Ikonomi ya Ḽifhasi kha Rivoḽushini ya Nḓowetshumo ya Vhuṋa, ine yo vhumbwa nga muvhuso, vhadzulapo na vhoradzipfunzo.Hezwi zwi ḓo thusa mashango oṱhe u ya nga vhuphara uri vha fhindule na u dzhia zwikhala zwo ṋetshedzwaho nga Rivoḽushini ya Nḓowetshumo ya Vhuṋa.15.2. Minisiṱa wa Gwama Vho Tito Mboweni kha u tholwa havho kha Bodo ya Dziṱhirasithii ya Tshikwama tsha Mulalo tsha AU, tshine tsha ḓo lambedza mafhungo a vhudipuḽomesi a vhupfumedzani na a thivhelo, ṱhoḓea dza vhukoni ha tshiimiswa, na mishumo ya thikhedzo ya mulalo Afrika. Sa muraḓo wa Bodo ya Dziṱhirasithii, Minisiṱa Vho Mboweni vha ḓo thusa kha mbofhano ya maano na u khwinisa mavhusele, vhulavhelesi ha zwa ndaulo na masheleni a Tshikwama tsha Mulalo. U tholiwa ha dziṱhirasithii dza Tshikwama tsha Mulalo tsha AU ndi ḽiga kha u shuma ha u lambedza adzhenda ya AU nga masheleni,zwine zwa vha tshipiḓa tsha maitele a khou yaho phanḓa a mbuedzedzo ya tshiimiswa. 15.3. Minisiṱa wa Pfunzo dza Nṱha na Vhupfumbudzi Vho Naledi Pandor, vhane vha ḓo avhelwa French National Order ya Tshiphuga tsha Khuliso tsha Legion nga Ḽavhuṱanu, 30 Lara 2018. Tshiphuga itshi ndi tsha nga ha u dzhiela nṱha zwihulwane zwe vha swikela vhutshiloni havho khathihi na u lwisa havho kha u ṱuṱuwedza na u isa phanḓa pfarisano vhukati ha France na Afrika Tshipembe kha buḓo ḽa Saintsi na Thekhinoḽodzhi. Vhuṱambo vhu ḓo farelwa hune Muambasada wa France Afrika Tshipembe vha dzula hone Pretoria.E. U tholwa U tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.16. Ṱhoho dza Mavundu dza Khorondangi ya Ṱhoḓuluso ya Vhugevhenga ha vhuhulwane (Hawks):16.1. Free State: Brigadia Vho Kubandran Moodley; na16.2. Devhula Vhukovhela: Medzha Dzheneraḽa Vho Dumisani Patrick Mbotho.17. U tholwa hafhu ha Adv Vho Makhosini Solomon Msibi sa CEO wa Koporasi ya Vhulanguli ha Vhuendi ha Magondoni (RTMC).18. U tholwa hafhu ha Vho Thulani Matiki Norman Kgomo sa muraḓo wa Bodo ya RTMC a sa shumi hone. 19. U tholwa hafhu ha Vho Daphline Harridene Charlotte-Ann Ewertse sa muraḓo wa Bodo ya RTMC a sa shumi hone20. U tholwa ha Adv Vho Sandile Nogxina sa Mulanguli a sa Shumi hone na u vha Mudzulatshidulo wa Bodo ya Khamphani ya Vhufhufhi ya Afrika Tshipembe.Hu vhudziswa:Vho Phumla Williams – Muambeli wa Khabinethe o tou FarelahoLuṱingothendeleki: 083 501 0139 "
Tshitatamende tsha Muṱangano wa Khabinethe wa ḽa 5 Nyendavhusiku  2018,6 Dec 2018,https://www.gov.za/speeches/statement-cabinet-meeting-5-december-2018-6-dec-2018-0000,https://www.gov.za/ve/speeches/statement-cabinet-meeting-5-december-2018-6-dec-2018-0000,"Khabinethe yo ṱangana nga Ḽavhuraru, 5 Nyendavhusiku 2018 ngei Tuynhuys Ḓoroboni ya Kapa.A. Mafhungo a Zwino kha Shango1. Nyaluwo ya ikonomi Khabinethe i ṱanganedza nyaluwo ya ikonomi ya Afrika Tshipembe nga 2.2% kha kotara ya vhuraru, zwine zwa khou thusa uri ḽi bve kha risesheni. Nyaluwo ya mbalo idzi yo ṱuṱuwedzwa nga nyaluwo kha sekithara ya zwa vhulimi nga (6.5%), sekithara ya masheleni nga (2.3%); sekithara ya mamaga nga (7.5%) na mbambadzo ya mabindu na mavhengele nga (3.2%). Nyaluwo ya mbalo ndi tsumbo ya u vuwa ha ikonomi na uri zwo ṱangana na vhurangeli u bva kha Samithi ya Mishumo na Khonferentse ya Vhubindudzi ya Afrika Tshipembe, i ḓo bvela phanḓa na u khwinisea.  Khabinethe i ṱanganela na MaAfrika Tshipembe kha u ṱanganedza u tsa ha mutengo wa zwivhaswa zwine zwa ḓo rula vhathu muhwalo, nga maanḓa zwino hu tshi khou ḓa dziholodei. Sekithara dzoṱhe dza lushaka dzi khou ṱuṱuwedzwa u fhaṱa nṱha ha u vuwa uhu ha ikonomi kha kotara ya vhuraru u itela u thusa u vhea ikonomi ya Afrika Tshipembe kha gondo ḽiswa ḽa nyaluwo.  2. Muholo wa Fhasisa wa Lushaka (NMW)Khabinethe i dovha ya ṱanganedza u sainiwa ha Mulayotibe wa NMW nga Muphuresidennde Vho Cyril Ramaphosa uri u vhe mulayo. Mulayotibe wo ita ḓivhazwakale kha u tsireledza vhaholi vha tshelede ṱhukhu na u fhungudza u sa lingana kha lushaka. NMW ya u tou thoma i ḓo gonyisa miholo ya vhashumi vha holaho tshelede ya fhasi vha anganyelwaho kha miḽioni dza rathi. Hu ḓo vha na tshifhinga tsha u thoma u shumisa uyu mulayo nga zwiṱuku kha vhashumi vha mabulasini, vhashumi vha maḓakani na vhashumi vha miḓini.  Naho NMW i sa nga fhedzi tshayandinganyo ya miholo, Khabinethe i tenda uri i ḓo shuma vhukuma kha u fhelisa u sa lingana hune ha khou gonya khathihi na vhushai vhune ha khou endela u hulela. 3. Tshiimiswa tsha Toyota Wessels tsha Ngudo dza U Maga (TWIMS)Khabinethe i ṱanganedza u rwelwa ṱari ha tshiimiswa tshiswatshiswa tsha TWIMS tshine tsha kha ḓi bva u thomiwa tsho ḓuraho R56-miḽioni. Tshiimiswa tshi ḓo alusa sekithara ya mamaga ya Afrika Tshipembe, tsha bveledza vhukoni vhune ha vhalwa kha ha maṱhakheni ḽifhasini na u ṱuṱuwedza nḓowetshumo ya Afrika. Tshi ḓo dovha tsha ṱavhanyisa u fhaṱwa ha mvelele ya u maga ine shango ḽashu ḽa i ṱoḓa u itela u ṱuṱuwedza ṱhoḓea dza fhano hayani na u sika mishumo minzhi.  Ndi tshiimiswa tsho ḓiimisaho na vhurangeli vhu sa shumeli  malamba tsho thomiwaho nga kha ndambedzo ya magavhelo i bvaho Toyota South Africa Education Trust. Tsho thomiwa nga vhufarisani na University of Pretoria’s Gordon Institute of Business Science u itela u ṋetshedza digirii ya Master of Business Administration ine ya tou sedza fhedzi kha zwa u maga. 4. Ikonomi ya zwa Matshilisano Khabinethe yo dzhiela nṱha Simphoziamu ya Ikonomi ya zwa Matshilisano yo tshimbilaho zwavhuḓi ye ya farwa nga muvhuso u tshi khou farisana na Tshiimiswa tsha Vhashumi tsha Dzitshakatshaka (ILO) khathihi na Muvhuso wa Flanders nga Ḽavhuṱanu, 30 Lara 2018. Simphoziamu yo vha yo rangwa phanḓa nga Muhasho wa Mveledziso ya Ikonomi u tshi khou fariswa nga Muhasho wa Mveledziso ya Mabindu Maṱuku. Ikonomi ya zwa Matshilisano i katela mabindu na vhurangeli zwine zwa vha zwo sedza kha u swikela ndivho dzi nga ho u sika mishumo, tswikelo ya tshumelo nga zwigwada zwe zwa vha zwo sielwa nnḓa, khathihi na u ḓisa tshomedzo na tshumelo kha zwitshavha zwa mahayani. I na khonadzeo ya u tikedza ikonomi yo katelaho na u sika miṅwe mishumo hafhu ya zwigidi na zwigidi. Simphoziamu yo ṱanganyisa vhoramabindu vha zwa matshilisano, vhasikambekanyamaitele, vha vhuṱoḓisisi na madzangano a si a muvhuso, nahone i ḓo thusa kha mveledziso ya Ḽiṅwalo ḽa Mvetomveto ya u Thoma ya nga ha Ikonomi ya zwa Matshilisano nga 2019.   5. U Ḓiṅwalisa ha mukhethi Kha u lugisela khetho dza 2019, Khabinethe i ita khuwelelo kha MaAfrika Tshipembe vhoṱhe uri vha shumise pfanelo dzavho sa vhadzulapo vha re na vhuḓifhinduleli nga u vhona uri vha na ID dzone dza tshibugu tshidala, ID ya khadi kana ṱhanziela ya tsumbavhuṋe ya tshifhinganyana khathihi na u vhona uri vho ḓiṅwalisela u khetha zwiṱirikini zwa havho. Khomishini ya Dzikhetho yo Ḓiimisaho i ḓo vulela u ḓiṅwalisa ha mukhethi mafheloni a vhege ya ḽa 26 na 27 Phando 2019, na uri MaAfrika Tshipembe vha ṱuṱuwedzwa u shumisa tshikhala itsho u ḓiṅwalisela u khetha kana u sedza tshiimo tshavho tsha u ḓiṅwalisa. Khabinethe i humbela avho vho itaho khumbelo dza ID ya Khadi uri vha ye u dzhia maṅwalo avho kha matavhi a havho a Muhasho wa Muno (DHA). 6. Mulangi Muhulwane wa Vhutshutshisi ha Lushaka (NDPP) Khabinethe i khoḓa Muphuresidennde Vho Ramaphosa kha u thola havho Muimeleli Vho Shamila Batohi sa NDPP muswa. Hezwi zwo ḓa nga murahu ha musi Muphuresidennde vho ṱanganedza vhonkhetheni vhaṱanu vhe vha vha vho nangiwa nga phaneḽe ya vhueletshedzi. U tholwa hu ḓisa vhudziki kha vhurangaphanḓa ha Manḓalanga a Vhutshutshisi ha Lushaka na uri zwi khwaṱhisedza nndwa ya shango ya u lwa na vhugevhenga na zwiito zwa vhuaḓa. Khabinethe i swikisa ndivhuwo dzayo kha Minisiṱa wa Fulufulu Vho Jeff Radebe na phaneḽe kha u shela mulenzhe havho kha haya maitele a u thola ane a vha ḓivhazwakale.  7.  Vhashumi vha  zwa mutakalo vha Limpopo Khabinethe i sasaladza vhukuma u tshoṱhelwa ha madokotela zwibadela u mona na Limpopo.  Vhashumi vha zwa mutakalo na zwiimiswa zwa mutakalo vha shumela zwitshavha, nga maanḓa miraḓo ine ya khomboni vhane vha shumisa zwiimiswa izwi u wana thuso. U tshoṱela avho vhane vha tea u tshidza matshilo ndi mulandu wa vhugevhenga nahone a zwi nga konḓeleliwi. Minisiṱa wa Mutakalo Vho Dr Aaron Motsoaledi, vha kho ranga phanḓa tshigwada tsho hwedzwaho mushumo u bva kha zwiimiswa zwo fhambanaho – mazhendedzi a vhusevhi a mapholisa, vha tshumelo ya vhuṱoḓulusi, mapholisa a vhudziki ha tshitshavha, vha maanḓalanga a tsireledzo ya phuraivethe na vhaofisiri vha DHA – u sedza hafhu sisiṱeme dza vhutsireledzi kha zwiimiswa zwa ndondolamutakalo zwa lushaka. Khabinethe i ita khuwelelo kha tshitshavha u shuma na mazhendedzi a vhutevhedzi ha mulayo u itela u vhona uri vhatshinyi vha hovhu vhugevhenga ha tshiṱuhu vha a farwa nahone vha gwevhiwa.   8. Holodei dzo tsireledzeaho Khabinethe i ita khumbelo kha MaAfrika Tshipembe vhoṱhe uri vha dzule vho tsireledzea nga dziholodei dza Nyendavhusiku. Vhashumisi vha dzibada vha ṱuṱuwedziwa u tevhedza milayo yoṱhe ya vhuendi, na uri vha sa reile nga vhuhwarahwara na u sa londa, nga maanḓa vho kambiwa. Vhaendanganayo na vhone vha ṱuṱuwedziwa u dzula vho karuwa dzibadani. Kilasiṱa ya Vhulamukanyi, Thivhelo ya Vhugevhenga na Vhutsireledzi (JCPS) yo khwaṱhisa kha u lwa na vhugevhenga na mashumele a tsireledzo u mona na shango ḽoṱhe. Vha DHA vho engedza na vhashumi mikaṋoni ya u dzhena ngayo u itela u vhona uri vha khou kona u langa tshivhalo tsha vhaendi tshine tsha khou lavheleliwa u ḓo vha tsho aluwa nga zwifhinga zwa madakalo. Vha khou dovha vha pulana u engedza iri dza u shuma mikaṋoni ya u dzhena ngayo, u tou bva zwenezwi zwifhinga zwa mathomo a maḓuvha a madakalo musi vhathu vho tshi thoma u enda, nga zwifhinga zwa madakalo na musi zwikolo zwi tshi vula.   9. Anivesari ya vhuṱanu ya u lovha ha Vho Madiba Khabinethe i ṱanganela na MaAfrika Tshipembe vhoṱhe kha u elelwa anivesari ya vhuṱanu ya u lovha ha Muphuresidennde washu wa u tou thoma u khethiwa lwa tshidimokirasi Vho Nelson Rolihlahla Mandela, vhe vha lovha nga ḽa 5 Nyendavhusiku nga 2013. Muphuresidennde Vho Ramaphosa vho ta 2018 sa Ṅwaha wa u swikisa miṅwaha ya ḓana ya Vho Mandela. Ifa ḽe vha ri siela ḽo pembelelwa ṅwaha woṱhe nga MaAfrika Tshipembe nga nḓila dzo fhambanaho, hune zwiṅwe zwa zwenezwino ho vha Global Citizen Festival Mandela 100  ye ya farwa mafheloni a vhege o fhiraho. Khabinethe i ita khuwelelo kha vhoṱhe uri vha dzule vha kha ngoho ya thaṅwa dza Vho Madiba, ho katelwa vhuḓifhimi vhu sa thengithengi kha vhulamukanyi, ndinganyo na u sa khethulula nga muvhala.  10. Global Citizen Festival Mandela 100Khabinethe i livhuwa vhathu vhoṱhe vho shelaho mulenzhe kha Global Citizen Festival Mandela 100 ye ya farelwa ngei Johannesburg nga Swondaha, 2 Nyendavhusiku 2018. Fesithivaḽa yo vha tshipiḓa tsha vhuṱambo ha tshihumbudzo ha u pembelela miṅwaha ya ḓana ya Tata Nelson Mandela, na uri yo anḓadzwa kha mashango a fhiraho 180. Yo ṱanganyisa zwigidi zwa vhadzulapo vha ḽifhasi, vhalwelambofholowo, vharangaphanḓa vha ḽifhasi, vhoramuzika na vhathu vhane vha dzhielwa nṱha u itela u takula Ndivho dza Mveledziso ya Tshoṱhe dza Mbumbano ya Dzitshaka (UN) sa khuliso ya u elelwa Vho Mandela.  Khabinethe i livhisa vhupfelavhuṱungu hayo kha avho vhe vha tshinyadzwa nga vhaṅwe vha zwiito zwa vhugevhenga vhe vha vha vho lalela u vha zhongondedza musi vha tshi khou bva tshiṱediamu. I sasaladza vhukuma zwiito izwi zwa vhugevhenga na uri i ita khuwelelo kha mazhendedzi a vhutevhedzi ha mulayo  u fara vhatshinyi avho. 11. Ḓuvha ḽa AIDS ḽa Ḽifhasi Afrika Tshipembe ḽi dzhiela nṱha Ḓuvha ḽa AIDS ḽa Ḽifhasi nga ḽa 1 Nyendavhusiku fhasi ha thero: “Cheka Impilo. Know Your Status.” Khabinethe i livhuwa mbekanyamushumo dza muvhuso dzo ṱanḓavhuwaho dza HIV na AIDS dzine ho dzhiwa maga a vhonalaho a u lwa na dwadze heḽi. Mbekanyamushumo yo dovha ya vhona hu tshi dzhiwa mbalo iṅwe hafhu ya vhathu vha miḽioni mbili kha mbekanyamushumo ya u wana dzilafho ḽa dzianthirithorovairaḽa.   Afrika Tshipembe ḽi na vhathu vha fhiraho miḽioni dza 4,2 vha re kha dzilafho, zwine zwa ita uri i vhe iṅwe ya mbekanyamushumo ya dzilafho khulwanesa ḽifhasini. Fulo ḽa HIV na AIDS ḽi isa phanḓa na u lwisa u shandukisa vhuḓifari, dzilafho ḽa mishonga na u fhelisa samba ḽa zwa matshilisano. Khabinethe i khou yo ima yo khwaṱhisa kha khuwelelo yayo kha MaAfrika Tshipembe vhoṱhe uri kha vha ye u ita ndingo uri vha ḓivhe tshiimo tshavho tsha HIV, zwine zwi ḓo vha thusa u ita tsheo dza maga a u thivhela, dzilafho, ndondolo na thikhedzo. 12. Ḓuvha ḽa Dzitshakatshaka ḽa UN ḽa Vhathu vha re na Vhuholefhali  Afrika Tshipembe ḽo ṱanganela na tshitshavha tsha ḽifhasi kha u ṱhonifha Ḓuvha ḽa Dzitshakatshaka ḽa UN ḽa Vhathu vha re na Vhuholefhali nga Musumbuluwo, 3 Nyendavhusiku. Muvhuso wo ḓivhofha kha u katela na u tsireledza vhathu vha re na vhuholefhali nga kha mbekanyamushumo na thusedzo dzo tou dzudzanyelwaho zwone u itela u vhona uri vha swikela zwikhala zwi linganaho, sa zwe vhekanyiswa zwone kha Mulayotewa wa Riphabuḽiki ya Afrika Tshipembe wa 1996. B. Tsheo dza Khabinethe 13. Zounu ya Ikonomi yo Khetheaho ya Nkomazi (SEZ) Khabinethe yo khwaṱhisedza tsheo ye ya dzhiwa nga Minisiṱa wa Mbambadzo na Nḓowetshumo, Vho Dokotela Rob Davies, kha u nanga SEZ na u ṋetshedza Ḽaisentse ya SEZ kha Muhasho wa Muvhuso wa Vundu wa Mpumalanga wa Vhuendelamashango na Mveledziso ya Ikonomi. SEZ ya Nkomazi i ḓo vheiwa sa “Tshiko tsha u Bveledza Zwinwiwa na Zwiḽiwa kha Zwiliṅwa”(Agro-Processing Hub) hu tshi khou shumisiwa fulufulu ḽo kunaho. I ḓo tikedzwa nga dziṅwe tshumelo dzo ṱanganyiswa u fana na maitele a u vhulanga zwibveledzwa na matshimbidzele azwo. Hezwi zwi vhumba tshipiḓa tsha thandela ya Maputo Development Corridor, ḽine ḽa vha ḽone gondo ḽihulwanesa ḽine ḽa ṱumanya Gauteng, Limpopo na Mpumalanga na Maputo ngei Mozambique. Ḽi na, ro tou topola kha zwinzhi, dzibada, vhuimangalavha na tshiporo. I ḓo thusedza kha u ṱavhanyisa nyaluwo, u kokodza vhabindudzi thwii kha vha fhano hayani na vha nnḓa, u engedza sekithara ya mamaga na u sika mishumo kha dzingu. 14. Khabinethe yo tendela u sainiwa ha u fhiriselwa phanḓa ha Thendelano ya Vhufarisani ha Ikonomi (EPA) na United Kingdom (UK) musi mafhungo o salaho a thekiniki o no tandululwa na uri mafhungo a ndaulo ya zwa nga ngomu o no fhelela. Khabinethe yo dovha ya tendela u makumedzwa Phalamenndeni u itela khwaṱhisedzo, Thendelano ya u thoma EPA vhukati ha Dzangano ḽa Ndango ya mithelo ya Zwirengwannḓa ya Tshipembe ha Afrika na Mozambique na UK. 15. Khabinethe yo tendela u anḓadziwa ha Nḓivhadzamulayotibe wa Muhasho wa Muno wo leludzwaho u itela vhupfiwa ha nnyi na nnyi. Nḓivhadzamulayotibe i vha i tshi khou amba nga uri u itela uri MaAfrika Tshipembe vha kone u vhona khonadzeo yo fhelelaho tshoṱhe ya Tshanduko ya Maitele a zwa Nḓowetshumo ya Vhuṋa, DHA i tea u ita mushumo wayo muhulwane wa u manḓafhadza vhadzulapo, mveledziso yo katelaho, vhutsireledzi ho linganaho ha muvhuso na lushaka.   Zwi dovha zwa vha zwo ḓitika nga uri DHA ya vha na maanḓa o fhelelaho i yoṱhe a vhulangi ha ḽiṅwalo ḽa vhuṋe ḽa tshiofisi na tshiimo, mupfuluwo wa dzitshakatshaka, vha ṱoḓaho vhudzumbamo na dzitshavhi. Nḓivhadzamulayotibe i khou dzinginya aya maga u itela u fhungudza zwa u tswa tshelede na masheleni o vhulungwaho dzibanngani nga vhufhura nga nṱhani ha u kundelwa hu khou hulelaho. 16. Khabinethe yo tendela u ṋetshedziwa ha   Dzangano ḽa Dzitshaka ḽa Thendelano ya Nzivhanyedziso (WCT) ya Zwibveledzwa zwa Muhumbulo (WIPO) ya 1996, Phalamenndeni u itela thendelano. Heyi ndi thendelano ya mashango manzhi fhasi ha thendelano yo khetheaho nga fhasi ha Thendelano ya Berne ine ya shuma na nga tsireledzo ya mushumo na pfanelo dza vhaṅwali vha ṅwalaho kha didzhithaḽa. U tendelana kha WCT na zwone zwi vhuedza na nḓowetshumo ya vhutsila ya Afrika Tshipembe, nga maanḓa vhaṅwali vha zwiṱori na vhatsila. WCT ndi dzangalelo ḽihulwanesa ḽa Afrika Tshipembe sa izwi i tshi vhona uri mulayo wa shango wa nzivhelanyedziso u ḓo vha u tshi khou tshimbila na tshanduko ya thekhinoḽodzhi. Hezwi zwi ḓo ṋetshedza tsireledzo ya ndeme ya u thivhela u bveledza mushumo u si wau kha vhaṋe vha pfanelo kha sia ḽa mbekanyamushumo dza kha khomphyutha na dzidathabeisi. 17. Khabinethe yo tendela u ṋetshedziwa ha Thendelano ya WIPO ya Fonogireme na zwa u Phefoma ya 1996, Phalamenndeni u itela thendelano.Heyi ndi thendelano ya zwiimiswa zwinzhi ine ya sedza kha pfanelo dza vhaphefomi na vhabveledzi vha dzifonogireme, nga maanḓa kha vhupo ha didzhithaḽa. Heyi thendelano i ḓo tsireledza vhathu kana madzangano ane a engedzedza vhutsila vhu vhonalaho, tshikili tsha dzangano kana tsha thekhiniki kha matshimbidzele a u ḓisa mushumo vhathuni khathihi na u engedza mbuelo u itela u vha vhuedza. 18.  Khabinethe yo tendela u ṋetshedziwa ha Thendelano ya Beijing Phalamenndeni u itela thendelano. Heyi ndi thendelano ya mashango manzhi, ine ya u langa nzivhelanyedziso ya zwi no phefomiwa zwi tshi khou thetshelesiwa na u vhoniwa na u katela pfanelo dza vhaphefomi vhane vha phefoma vha tshi khou thetshelesiwa na u vhoniwa . I dzhiela nṱha pfanelo dza zwibveledzwa zwa muhumbulo kha mushumo wavho wa u thetshelesiwa na u vhoniwa na uri zwi vha itela tshelede. I dovha ya ṋetshedza vhaphefomi vha no phefoma vha tshi khou thetshelesiwa na u vhoniwa pfanelo dza zwa vhungoho malugana na mushumo wavho na u dovha u dzhiela nṱha pfanelo dza vhaphefomi vhane vha phefoma  vha tshi khou thetshelesiwa na u vhoniwa kha vhupo ha didzhithaḽa.  19. Khabinethe yo tendela u thomiwa ha Komiti ya Minisiṱa dza Tshivhalo (IMC) uri vha range phanḓa African Peer Review Mechanism (APRM) ya u vusuludzwa ha tshifhinga tsha murafho wa vhuvhili. I ḓo tshimbidzwa nga murahu ha Khetho Guṱe dza 2019. IMC i ḓo tikedzwa nga Khoro Mbusi ya Lushaka ya APRM yo thomiwaho hu na thendelo. U vusuludzwa ha maitele a APRM hu ṋetshedza shango ḽine ḽa vha muraḓo tshikhala tsha nyambedzano na lushaka nga ha mavhusele na zwisumbi zwa ikonomi ya matshilisano khathihi na zwikhala zwa u fhaṱa thendelano u ya phanḓa.  20.  Khabinethe yo tendela Afrika Tshipembe u saina Thendelano ya u thoma, fhasi ha mulayo wa dzitshakatshaka, dzangano ḽa mivhuso yo ṱanganelanaho ḽine ḽa vhidzwa Square Kilometre Array (SKA) Observatory, ḽine ḽa ḓo vha na vhuḓifhinduleli kha maga a u fhaṱa na u shuma ha thandela ya theḽesikoupu ya radio ya SKA ya ḽifhasi, ine ya ḓo vheiwa Afrika Tshipembe na Australia. U sainiwa ha heyi thendelano zwi ḓo vha zwa ndeme kha u ṋetshedza vhufarisani ḽifhasini vhune ha vha na nḓila dza mavhusele dzo teaho, dzine dza ḓo vhona uri thandela i a ṋetshedzwa zwavhuḓi. Afrika Tshipembe ḽi ḓo dovha ḽa ṱuṱuwedza vhubindudzi ha nnḓa u ḓa fhano hayani, khathihi na zwikili na mbuelo dza mveledziso ya themamveledziso dzi tshimbilelanaho na thandela ya SKA. 21.  Khabinethe yo tendela Muhanga wa Lushaka wa Tshiawelo Tshithihi kha Mukaṋo (OSBP) uri u thome u shuma. Hezwi zwi ṋetshedza ndendedzi kha u ṱavhanyisa u thomiwa ha dziOSBP vhukati ha Afrika Tshipembe na mashango a vhahura. OSBP i ḓo alusa zwa matshimbidzele a mbambadzo hu si na u litshedzela vhutsireledzi ha lushaka kana u kuvhanganyiwa ha mbuelo nga kha u endedziwa ha zwithu nga nḓila yone, vhathu na tshumelo vhukati ha Afrika Tshipembe na mashango o ṋeanaho masakha naḽo ane a vha Botswana, Lesotho, Namibia, Mozambique na Zimbabwe Zwi ḓo dovha zwa fhedza dzingu ḽi tshi khou limuwa kupfukele mikaṋoni ku ṱavhanyedzaho khathihi na u fhungudza u dovhololiwa ha u thusedzo ya mazhendedzi a mikaṋoni, zwine zwa dovha zwa a  khwinisa vhuṱaṱisani ha zwa mbambadzo na u enda ha muthu nga u fhungudza tshifhinga na mbadelo. 22.  Khabinethe yo tendela uri Vhufaragwama ha Lushaka na Senthara ya Vhusevhi ha zwa Masheleni (FIC) vha ḓo tshimbidza ndugiselo ya Afrika Tshipembe u itela u sedzulusesa khohakhombo ya lushaka na maitele a ṱholo a fanaho a khou ḓaho ane a ḓo thoma vhukati ha Lambamai 2019. Ṱholo i fanaho ndi maitele tsedzuluso a linganaho ane a khou tshimbidzwa nga vhomakone vha dzitshakatshaka u bva kha maṅwe mashango ane a vha muraḓo wa tshiimiswa tsha mivhuso ya minzhi, Tshigwada tsho Hwedzwaho Mushumo wa zwa Masheleni, u ri vha lavhelese u shuma ha sisiṱeme ya u thivhela zwa u dzumbetshedza vhubvo ha tshelede (AML) na u lwa na zwa u lambedza vhutherorisi (CFT) Afrika Tshipembe. Mvelelo dza maitele haya dzi ḓo thusa kha u khwaṱhisa vhungoho ha sisiṱeme ya zwa masheleni Afrika Tshipembe nga u topola maga ane a nga shumiswa u thivhela u lepalepa ha sisiṱeme ya AML/CFT. 23. Khabinethe yo tendela themendelo dze dza ṋetshedzwa nga Muhasho wa Pfunzo ya Mutheo na Muhasho wa Vhupulani, Tsedzuluso na Ṱholo. Themendelo dzi ḓo tshimbila u ya kha vhusedzulusi ha uri hu na zwifhio zwo swikelwaho nga kha Ngudo dza u Vhala kha Gireidi dza Fhasi nga murahu ha miṅwaha mivhili ya thusedzo. DBE ndi yone ye ya thoma zwa Ngudo dza u Vhala kha Gireidi dza Fhasi vha tshi khou shumisana na yunivesithi dza tshivhalo. Hovhu ndi vhusedzulusi ha u vhona uri hu swikelwa zwifhio zwihulwanesa kha pfunzo ho sedza kha u fhaṱa vhuṱanzi ha uri hu shuma zwifhio kha u khwinisa u funza u vhala na u guda u vhala kha gireidi dza fhasi nga nyambo dza Tshirema shangoni. Muvhigo u ḓo posiwa kha webusaithi ya DPME. 24. Khabinethe yo tendela Mbekanyamaitele ya Muhanga wa Miziamu dza Lushaka. Tshipikwa ndi u shandukisa vhulanguli na mashumele a dzimiziamu zwi tshi ya kha tswikelo, u khakhulula, ndinganyiso, u fhaṱa lushaka na mbofhano ya matshilele. Mbekanyamaitele i dzinginya u ṱanganyiswa ha dzimiziamu uri dzi vhe zwiimiswa zwa vhulangi zwiswa u itela u fhungudza u ḓurelwa nga u fhungudza tshivhalo tsha khoro.  U dovha wa itela u khethekanyiwa ha dzimiziamu u ya nga ndeme, zwine ya vha nazwo na ndeme yazwo u itela u kovheliwa ha ndambedzo i linganaho.       25.  Khabinethe yo tendela Ndendedzi ya Lushaka ya u Thola Vhathu kha Dzibodo na Vhaofisiri Vhalanguli Vhahulwane (dziCEO) vha Zwiimiswa  zwa Muvhuso na zwi langwaho nga Muvhuso. Ndendedzi i ṋetshedza maitele one a lushaka na ndendedzi ya maitele kwae a fanaho musi hu tshi tholiwa vhathu.. I ṋea phindulo kha Komiti ya Ofisi ya Muphuresidennde ya nga ha u Sedzulusa Zwiimiswa zwa Muvhuso na u bveledzisa kushumele ku re khagala, vhuḓifhinduleli na maitele a mavhusele kwae kha miraḓo yoṱhe ya muvhuso. 26. Khabinethe yo tendela muvhigo wa vhurathi wa zwo no swikelwaho Devhula Vhukovhela nga Tshigwada tsho Hwedzwaho Mushumo tsha Minisiṱa dza Tshivhalo. Khabinethe i khou takala uri hu khou vhonala hu na zwo swikelwaho zwine zwa vhonala kha u dzika ha mihasho ya vundu ngei Devhula Vhukovhela na uri u ṋetshedzwa ha tshumelo ya ndeme hu khou dzhielwa nṱha. Thusedzo yo no vhona uri 90% ya zwikolodo zwa vharengisi vha tshumelo na zwishumiswa zwo no badelwa zwe zwa ita uri nḓisedzo ya mishonga na zwishumiswa i konadzee. Fhethu ha u ita muaro huṋa kha ṱhaṋu hu khou dovha ha shuma tshibadela tsha Mafikeng. Tshivhalo tsha poswo dze dza vha dzo no vhetshelwa masheni a miholo dzo no thola kha mihasho yo fhambanaho. Nḓila dza u sedza kha u salela murahu ha ndondolo ya themamveledziso dzo no vhekanyiwa na uri mazhendedzi a vhutevhedzi  ha mulayo a khou bvela phanḓa na u wana zwiswa zwine zwa ḓo swikisa kha u vhona uri avho vhe vha dzhena kha mafhungo a zwiito zwa vhuaḓa vha a sedzana na mulayo. 27.  Musi Vhalauli vha tshi khou shumisana na vhurangaphanḓa ha Devhula Vhukovhela, vha khou ḓi ya phanḓa na u vhekanya maitele a mavhusele kwae. NCOP yo dalela Devhula Vhukovhela nga Tshimedzi na uri vho no ṋetshedza muvhigo wavho u khwaṱhisedza thusedzo ya muvhuso wa Vhukati vunduni.  28. Khabinethe yo tendela u farwa ha mishumo i tevhelaho:  Miṱangano ya Vhuṋa ya Ṅwaha nga ṅwaha ya Bannga Ntswa ya Mveledziso (NDB), nga kotara ya u thoma ya 2019. NDB yo thomiwa nga vhufarisani ha Brazil, Russia, India, China na Afrika Tshipembe (BRICS) u itela u kuvhanganya tshomedzo dza u tikedza thandela dza mveledziso dza themamveledziso dza tshoṱhe kha mashango a BRICS, na mimaraga ine ya khou takuwa kha mashango a khou bvelelaho. Dzulo Zwaḽo ḽa vhu17 ḽa Khonfarentse ya Dziminisiṱa dza Afrika nga ha Mupo (AMCEN) nga Fulwi/Fulwana 2019. AMCEN ndi foramu ya tshoṱhe ine Dziminisiṱa dza Mupo dza Afrika vha amba na u dzhia tsheo dza nga mafhungo a mupo ane a vha na mushumo kha Dzhango. Afrika Tshipembe ḽi ḓo thoma u shuma sa mudzulatshidulo u bva nga 2019 u swika nga 2021.  C.    Milayotibe 29. Khabinethe yo tendela khanḓiso ya Mulayotibe wa u Dzhiulula Mavu wo Sedzululwaho u itela vhupfiwa ha nnyi na nnyi. Mulayotibe wo vusuludzwaho wo dzhenisa tshiteṅwa tshine tsha ṋetshedza nyimele dzi no pfadza dzine nga khadzo hu tshi itelwa dzangalelo ḽa vhathu, mavu a nga dzhiululwa hu si na ndiliso. Tshiteṅwa tshi khwaṱhisedza Mulayotibe wa u Dzhiulula wa u thoma we wa humiselwa murahu Phalamenndeni. Mulayotibe u ḓo thusa kha u ṱavhanyisa mbekanyamushumo ya mbuedzedzo ya mavu ngeno u nga fhasi ha muhanga wa milayo ya ndayotewa.    30. Khabinethe yo tendela u anḓadziwa ha Mulayotibe wa Vhuḓifari ha Zwiimiswa zwa Masheleni wa 2018 u itela vhupfiwa ha nnyi na nnyi. Hetshi ndi tshipiḓa tsha muvhuso tsha u shandukisa vhulanguli ha sekithara ya masheleni u ya kha modeḽe wa Twin Peaks na uri zwi tevhela u ṋetshedzwa ha Mulayo wa Ndaulo ya Sekithara ya Masheleni, 2017 (Mulayo 9 wa 2017), ho tou topolwa kha zwinzhi, u itela u vhona uri hu na vhuḓifari ha khwine ha mimaraga na mafarele a vharengi kha sekhithara ya zwa masheleni. Vhulanguli ha Vhuḓifari ha maraga vhu sedza kha u thivhela na u langa arali u thivhela hu songo tshimbila zwavhuḓi, mvelelo dzi si dzavhuḓi u bva kha zwiimiswa zwa masheleni zwine zwa tshimbidza bindu ḽazwo nga nḓila dzi si dzone kha vharengi kana u dzhiela fhasi vhungoho ha mimaraga ya masheleni na vhuḓifulufheli kha sisiṱeme ya zwa masheleni. Mulayotibe u khwaṱhisedza tsireledzo ya murengi nga u vhekanya mulayo muthihi wo fhelelaho wa vhuḓifari ha mimaraga. Hezwi zwi ḓo swikisa kha u shumisiwa ha maitele a fanaho a tsireledzo ya murengi u ya kha sekithara yoṱhe ya zwa masheleni. U ṋetshedza mashumele mathihi a sedzaho kha zwiimiswa zwoṱhe zwa u ṋetshedza ḽaisentse ya zwiimiswa zwoṱhe zwa masheleni, na u khwaṱhisedza masia a ndaulo yo fhelelaho  na vhuṱoli.  Hezwi zwi ḓo tendela Ndango ya Vhuḓifari ha Sekithara ya Masheleni ine ya kha ḓi bva u thoṅwa u bveledza mushumo wayo khwine wa u tsireledza vharengi vha zwa masheleni na u vhona uri vha a farwa zwavhuḓi. Mulayotibe u ḓo vha u tshi khou shuma kha zwiimiswa zwoṱhe zwa masheleni, na uri u tikedza u shanduka ha sekithara ya masheleni nga kha u shumisa Khoudu ya Sekithara ya zwa Masheleni yo ṋetshedzwaho fhasi ha Mulayo wo Katelaho wa u Manḓafhadza Vharema lwa Ikonomi, 2003 (Mulayo 53 wa 2003) nga u ṱoḓa uri mbekanyamaitele dzi ḓivhadziwe uri dzi tshimbilelane na khoudu khathihi na u lavhelesa u shumisiwa ha dzenedzo mbekanyamaitele. 31. Khabinethe yo tendela u ḓivhadzwa ha Mulayotibe wa Khwiniso wa zwa Mafhungo a Masheleni wa 2018 Phalamenndeni.Khwiniso dzi tshimbilelana na:a)  Mulayo wa u Kundelwa u Badela wa 1963, u khwaṱhisa ndaulo ya mimaraga i si ya vhukuma ine ya tou shumela hanefho, zwi tshi tshimbilelana na vhuḓiimiseli ha G20; b)  Mulayo wa Phensheni ya Vhupileli wa 1976, u itela u amba nga ha mbetshelwa dzi khethululaho; c)  Mulayo wa Dzibannga wa 1990, u itela u tendela mabindu a muvhuso ane a swikelela ṱhoḓea u ita khumbelo dza ḽaisentse dza u bannga; d) Mulayo wa Phensheni ya Mushumo wa Muvhuso wa 1996, u shandukisa mulayo wa mafhambanele o kunaho hune ha vha hu tshi khou vha na ṱhalano, u itela u vhona uri mbadelo ya miraḓo ya phensheni ya avho vhe vha vha vho malana musi vha tshi ṱalana i songo shandukiselwa kha tshikolodo tshine tsha tou kombetshedza; na  e) Mulayo wa Phurofesheni ya Muṱolamuvhalelano wa 2005, u itela u sedza kha khaedu na zwikundisi zwine Bodo ya zwa Ndaulo yo Ḓilangaho ya Vhaṱolamuvhalelano yo livhana nadzo kha u ita mushumo wavho wa zwa ndaulo na vhuḓifhinduleli hayo ha vhulavhelesi. D. Zwi Khou Ḓaho32. Nḓivhadzo ya Muholo wa Fhasisa wa Lushaka (NMW)Muphuresidennde Vho Ramaphosa vha ḓo ḓivhadza NMW kha vhuṱambo vhu khou ḓaho vhune ha ḓo farelwa Kliptown ngei Soweto nga Ḽavhuṱanu, ḽ7 Nyendavhusiku 2018. NMW i ḓo mboḓi vhuedza vhashumi vha fhiraho miḽioni dza rathi na zwenezwo na uri zwi ḓo thusa kha u fhungudza tshikalo tsha tshayandinganyo na vhushai Afrika Tshipembe. Heḽi ḽiga ḽingafha nga muvhuso ḽi ḓo engedza matshilisano a khwine, nga maanḓa kha vhathu vha shayaho tsireledzo.  33.  Ḓuvha ḽa Dzitshakatshaka ḽa u lwa na zwiito zwa Vhuaḓa  Hu tshi khou elelwa Ḓuvha ḽa Dzitshakatshaka ḽa u lwa na zwiito zwa Vhuaḓa ḽa UN nga Swondaha ya ḽa 9 Nyendavhusiku 2018, Khabinethe i khwaṱhisedza nndwa ya shango ya u lwa na zwiito zwa vhuaḓa kha dzoṱhe sekithara dza phuraivethe na dza lushaka, Kilasiṱa ya JCPS yo dzhielesa nṱha u lwa na dwadze heḽi zwi tshi tshimbilelana na tsheo ya muvhuso ya u sa konḓelela na luthihi zwiito zwa vhuaḓa. Vhuaḓa ndi thaidzo ya lushaka ine i tea u lwiwa nayo nga u tou i thathedza roṱhe sa izwi zwi tshi lindedza mveledziso ya matshilisano a ikonomi khathihi na u engedza vhushai nga u khelusa tshomedzo kule na hune dza khou ṱoḓeesa hone. 34.  Ḓuvha ḽa Dzitshakatshaka ḽa Pfanelo dza Vhathu Afrika Tshipembe ḽi ḓo ṱanganela na tshitshavha tsha dzitshakatshaka kha u dzhiela nṱha Ḓuvha ḽa Pfanelo dza Vhathu ḽa Dzitshakatshaka nga Musumbuluwo, wa ḽa 10 Nyendavhusiku 2018. Ḓuvha heḽi ndi tsiga tsha anivesari ya u tendelana ha Mulevho wa Ḽifhasi ḽoṱhe nga ha Pfanelo dza Vhathu nga Guvhangano Guṱe ḽa UN nga 1948. Muvhuso u bvela phanḓa na u vhona uri MaAfrika Tshipembe vhoṱhe vha ḓifhelwa nga pfanelo dza vhathu dzoṱhe dzi ngaho pfanelo dza vhutshilo, ndinganyo na tshirunzi tsha vhathu. Mudzulapo muṅwe na muṅwe u na vhuḓifhinduleli ha u vhona uri pfanelo dza vhathu na tshirunzi tsha lushaka lwashu zwo tsireledzwa. 35.  Khomishini ya Ḽifhasi ya nga Vhumatshelo ha Mushumo Muvhigo u bva kha Khomishini ya Ḽifhasi ya nga Vhumatshelo ha Mushumo u ḓo rwelwa ṱari nga ḽa 22 Phando 2019. Yo thomiwa nga ILO nga 2017 u lavhelesa tshanduko ine ya khou itea nga luvhilo kha ikonomi ya ḽifhasi na ḽifhasi ḽa mushumo, khathihi na u topola khaedu khulwane  na themendelo. Muphuresidennde Vho Ramaphosa khathihi na Minisiṱa Muhulwane Vho Stefan Löfven vha Kingdom of Sweden ndi vhadzulatshidulo vha Khomishini ya Maimo a Nṱha ya Ḽifhasi. .  E.  Milaedza36. NdilisoKhabinethe i ṱanganela na Muphuresidennde Vho Ramaphosa  nga mbilu vhuṱungu kha u ri sia fhano shangoni ha Mulwelambofholowo vhe vha dovha vha vha Khomishinari ngei United Kingdom, Vho Mendi Msimang, nga Musumbuluwo, wa ḽa 3 Nyendavhusiku 2018, nga murahu ha vhulwadze ha tshifhinga tshilapfu. Khabinethe i livhisa ndiliso kha muṱa, dzikhonani, vhalwelambofholowo ngavho na vha re na vhushumisani na Vho Msimang. Vho Msimang vho tendelwa u fhiwa khethekanyo 1 ya Mbulungo ya Tshiofisi yo Khetheaho ine ya katela zwiteṅwa zwa vhuṱambo ha mmbi ha khuliso zwi tshi tshimbilelana na mbekanyamaitele ya nga ha mbulungo dza tshiofisi dza Vundu na dza Shango. 37.  U fhululedza37.1 Khabinethe i fhululedza Banyana Banyana kha u swikela luṱa lwa u fhedzisela lwa Tshiphuga tsha Vhafumakadzi vha Afrika tsha Dzitshaka tsha 2018. Nga u kunda uho, vho mboḓi lugela u dzhenela mitambo ya Tshiphuga tsha Ḽifhasi ya Vhafumakadzi ya FIFA ngei France ṅwaha u ḓaho. 37.2 Khabinethe i khoḓa Vho Dokotela Lindiwe Sidali, vhe vha ita ḓivhazwakale kha u vha dokotela wa cardiothoracic wa mufumakadzi wa Murema wa u tou thoma shangoni ḽashu. F. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.   38.  Koporasi ya Mveledziso ya zwa Ndowetshumo  (Industrial Development Corporation)Vho Tshokolo Nchocho sa CEO nga khonṱhiraka ya miṅwaha miṱanu. 39.    Miraḓo ya Bodo ya Tshumelo ya Mutsho ya Afrika Tshipembe: a.    Vho Nana Magomola (Mudzulatshidulo);b.    Vho Dokotela Phillip David Dexter (Mufarisa Mudzulatshidulo);c.    Vho David Lefutso;d.    Adv  Vho Derek Jeffrey Block;e.    Vho Sowbakiam Mudly-Padayachie;f.    Vho Dokotela Mphekgo Patrick Maila;g.    Vho Feziwe Yolanda Renqe;h.    Vho Itani Phaduli;i.    Vho Ddokotela Owen Peter Muller Horwood;j.    Vho Kelebogile Shirley Moroka-Mosia;k.    Vho Jerry Lengoasa (CEO); na l.    Vho Dokotela Tsakani Ngomane (Muimelele wa DG ya Muhashoni)40.    Vho Adv Sandile Nogxina sa Mulangi a sa Shumiho hone vha dovha vha vha Mudzulatshidulo wa Bodo ya Khamphani ya Vhukavhamabufho ha Afrika Tshipembe.  41.    Khoro ya Mbalombalo dza Afrika Tshipembe: a.    Vho Ian Assam – vho tou tholwa hafhu; b.    Vho Faldie Esau – vho tou tholwa hafhu;c.    Vho Dokotela Jacky Galpin – vho tou tholwa hafhu;d.    Vho Ettienne le Roux – vho tou tholwa hafhu;e.    Vho Dokotela Ariane Neethling – vho tou tholwa hafhu;f.    Vho Dokotela Thabi Leoka;g.    Vho Reshoketswe Mokobane;h.    Vho Thapelo Molahloe;i.    Vho Blanche Motsosi;j.    Vho Nompumelelo Nzimande;k.    Vho Wandile Sihlobo;l.    Vho Vuyelwa Mantyi (Muimeleli wa Kapa Vhubvaḓuvha);m.    Vho Zeenat Ishmail (Muimeleli wa Kapa Vhukovhela);n.    Vho Kuberin Packirisamy (Muimeleli wa Kapa Devhula);o.    Vho Thulani Bhengu (Muimeleli wa KwaZulu-Natal);p.    Vho Thuso Ramaema (Muimeleli wa Free State);q.    Vho David Everatt (Mudzulatshidulo na Muimeleli wa Gauteng);r.    Phurofesa Vho Andries Monyeki (Muimeleli wa Devhula Vhukovhela);s.    Vho Dokotela Nomuso Mlondo (Muimeleli wa Mpumalanga); nat.    Vho Dokotela Modjadji Malahlela (Muimeleli wa Limpopo).42.    Khomishini ya Tshumelo ya Mmbi ya Vhupileli:a.    Vho Dokotela Siphelele Zulu;b.    Vho Dokotela Ziyaad Essop;c.    Adv Vho Nokuzola Gloria Khumalo; nad.    Vho Ian Hugh Robertson.43.    Bodo ya Koporasi ya Fulufulu ḽa Nyukiḽia ya Afrika Tshipembe a.      Vho Dokotela Robert Adam;b.     Vho Dokotela Ramatsemela Masango;c.      Vho Aadil Patel;d.     Vho Bishen Singh;e.     Vho Pulane Kingston;f.       Vho Matlhodi Ngwenya;g.     Vho Jabulani Ndlovu; nah.     Vho Pulane Molokwane;44.    Bodo ya Maḓi ya Mhlathuze a.    Vho Thabi Agatha Shange (Mudzulatshidulo)b.    Vho Silas Zwelakhe Hlophe (Mufarisa Mudzulatshidulo)c.      Vho Dokotela Purshottamma Sivanarain Reddyd.    Vho Nica M Geverse.    Vho Dokotela Mosidi Makgaef.      Vho Musa Moses Xulug.    Vho Bonginkosi Vincent Mshenguh.    Vho Amita Baduli.      Vho Nothando Nonkululeko Mkhizej.      Vho Gloria Dumisile Biyelak.      Vho Petros Mzothule Zikalala45.    DziCEO dza Sekithara ya Pfunzo na Ndango dza Vhupfumbudzi (dziSETA):a.   Bank SETA – Vho Trevor Rammitlwa;b. Food and Beverages SETA– Vho Nokuthula Selamolela;c. Fibre Processing and Manufacturing SETA – Vho Felleng Yende;d.   Insurance SETA – Vho Nadia Starr;e.   Services SETA – Vho Amanda Buzo-Gqoboka;f.     Agriculture SETA – Vho Zenzele Gilbert Myeza; g.   Chemical Industries Education and Training Authority (CHIETA) – Vho Mike Khathutshelo Ramukumba;h. Culture, Arts, Tourism, Hospitality and Sports SETA – Vho Keitumetse Lebaka;i.   Education, Training and Development Practices SETA – Vho Nombulelo Nxesi;j.        Finance and Accounting SETA – Vho Ayanda Pearl Zinhle Mafuleka;k.     Health and Welfare SETA – Vho Elaine Brass;l.     Public Services SETA – Vho Bontle Portia Lerumo; nam. Wholesale and Retail SETA – Vho Blessing Tom Mkhwanazi.Hu vhudziswa:Vho Phumla Williams – Muambeli wa Khabinethe vho tou Farelaho Luṱingothendeleki: 083 501 0139 "
Tshitatamende tsha Muṱangano wa Khabinethe wa ḽa 13 Luhuhi 2019,15 Feb 2019,https://www.gov.za/speeches/statement-cabinet-meeting-13-february-2019-15-feb-2019-0000,https://www.gov.za/ve/speeches/statement-cabinet-meeting-13-february-2019-15-feb-2019-0000,"Tshitatamende tsha Muṱangano wa Khabinethe wa ḽa 13 Luhuhi 2019 Khabinethe yo ṱangana nga Ḽavhuaru , ḽa 13 Luhuhi 2019 ngei Tuynhuys Ḓoroboni ya Kapa.A. Mafhungo a zwino kha Shango1. Mulaedza wa Lushaka (SoNA)1.1. Khabinethe yo ṱanganedza SoNA ya 2019 ya Phuresidennde Vho Cyril Ramaphosa. une wa sumbedza miṅwaha ya 25 u bva tsha Dzulo ḽo Ṱanganelaho ḽa u thoma ḽa Phalamennde kha dimokirasi ntswa ya Afrika Tshipembe. Vhunzhi ha MaAfrika Tshipembe vho ṱanganedza mulaedza, une wa bvela phanḓa na u ṋea fulufhelo na mvusuludzo..1.2. Phuresidennde Vho Ramaphosa vho sedza kha mveledziso yo itwa kha ṅwaha wo fhiraho. U fhaṱa kha tswikelelo idzi, Phuresidennde vho sumbedzisa masia ane ha khou ḓo sedzwa khao ṅwaha uno. Hezwi zwi katela u bvela phanḓa na maga a thusedzo u ṱavhanyisa nyaluwo ya ikonomi yo katelaho na u sika mishumo; u khwinisa sisiteme ya pfunzo yashu na u bveledzisa zwikili zwa vhutshilo na u engedza nndwa ya u lwa na zwiito zwa vhuaḓa na u dzhiwa ha ndaulo ya muvhuso.1.3. Kha vhege ino khou tevhela, Minista wa Gwama Vho Tito Mboweni vha ḓo dodombedza nga vhuḓalo pulane ya zwa masheleni musi vha tshi ṋetshedza Tshipitshi tsha Mugaganyagwama tshavho. Nga kha voutu dza mugaganyagwama wa mihasho, Dzimista dzi ḓo dodombedza nga vhuḓalo pulane dza kushumele  dzine dza ḓo bveledzise zwo ambiwaho kha SoNA ya Phuresidennde.1.4. Khabinethe i dzula yo ḓikumedzela kha u swikisa shango kha Bono ḽa 2030 ḽa Pulane ya Mveledziso ya Lushaka (NDP), pulane ya u fhelisa vhushai na u fhungudza u sa lingana na vhushayamishumo shangoni nga 2030.2. African Mining Indaba2.1. Afrika Tshipembe ḽo kona u vha ṋemuḓi kha U bindudza ha ṅwaha nga ṅwaha ya vhu25 kha  Africa Mining Indaba, ine ya vha muṱangano muhulwanesa wa ḽifhasi kha vha vhalanguli na vhathu vha kwameaho kha zwa maini. Kha ndingedzo dza u kunga vhubindudzi kha zwa maini, Indaba ya ṅwaha uno yo farwa nga fhasi ha thero: “ U  tikedza Mveledziso ya zwa Ikonomi yo Khwaṱhaho ya Afrika” .2.2. Khabinethe i ṱanganedza u sainiwa ha thendelano ya vhakwameaho kha zwa maini. Thendelano i ḓo thusa vhukuma kha u ṱuṱuwedza vhubindudzi ha tshoṱhe ha sili kha sekhithara dzo fhambanaho dza nḓowetshumo ya zwa maini.2.3. Muvhuso nga kha  Pulane ya Nyito ya Mbekanyamaitele ya zwa Nḓowetshumo ya Muhasho wa Mbambadzo na Nḓowetshumo (dti) , wo topola maitele a khwinisaho ndeme ya ikonomi kha zwa maini sa ḽone sia ḽine ḽa ṋetshedza zwikhala zwinzhi vhukuma  zwine vhabindudzi vha nga zwi shumisa u alusa sekhithara ya zwa maini. Hezwi zwi ṋetshedza khonadzeo khulwane vhukuma ya u shela mulenzhe kha u alusa ikonomi ya shango, u sika mishumo, tshanduko na u fhelisa vhushaka.3. Eskom3.1. Minista wa Mabindu a Tshitshavha Vho Pravin vho nyeṱulela Khabinethe nga ha phungudzo ya nḓisedzo ya muḓagasi ya zwenezwino ye ya kwama kushumele kwa ikonomi u mona na shango. U thithisea uhu ho vhanga masiandaitwa mahulwane vhukuma kha miṱa ya Afrika Tshipembe na kha ikonomi.3.2. Ṋetshedzo ya fulufulu ya Afrika Tshipembe i dzulela u vha ya vhuṱhogwa vhukuma nahone tshiimo tsha zwino ngei Eskom tshi vhanga khovhakhombo khulwane vhukuma kha shango, vhudziki ha zwa masheleni aḽo na ikonomi. U khethekanywa nga vhuṱali ha Eskom ya vha zwiimiswa zwo fhandekanywaho zwiraru zwi langiwaho nga Muvhuso fhedzi – mveledziso, phiriselo na khovhekanyo – hu khou ṱoḓea u itela ṱhogomelo i sa nyeṱhi ya tshifhinga tshilapfu ya tshiimiswa tsha fulufulu na shango.3.3. U lugisa tshiimo tsha zwenezwino, Phuresidennde Vho Ramaphosa vho ta Komiti ya Khabinethe ya Tshipentshela nga ha Eskom yo rangiwaho phanḓa nga Mufarisa Phuresidennde na u vhumbwa nga Dziminista dza Mabindu a Tshitshavha, Fulufulu, Masheleni, Vhuendi; Tsireledzo ya Lushaka  na Mapholisa. Komiti iyi i ḓo sedzana mafhungo a Eskom ḓuvha na ḓuvha na u ḓisa mivhigo ḓuvha na ḓuvha kha Phuresidennde nga ha vhukando vhune ha tea u dzhiwa uri hu vhe na ṋetshedzo ya fulufulu.3.4. Thimu i khou lavhelelwa u ṱangana na vhathu vhoṱhe vhakwameaho u thusa u vhuedzedza vhudziki kha giridi na u wana nḓila ya u ya phanda ngeno ri khou khwaṱhisedza uri hu na mbandelo dza zwa ikonomi ṱhukhu kha vharengi na vhatheli.4. Pfanelo ya u vouta4.1. Khabinethe i fhululedza MaAfrika Tshipembe vhoṱhe, nga maanḓa zwigidi zwa  vhaswa na  vhane vha khou ḓo vouta lwa u tou thoma, vho dzhenelaho kha u ḓiṅwalisa ha vhakhethi mafheloni a vhege ya 26 na 27 Phando 2019 phanda ha musi shango ḽi tsha fara dzikhetho dza mavunḓu na dza lushaka dza dimokirasi dza vhurathi nga ḽa 8 Shundunthule 2019.4.2. Khabinethe i ita khuwelelo kha vhakhethi vho lugelaho u vouta vhoṱhe u shumisa pfanelo dzavho nga vhuḓifhinduleli na u ita khumbelo kha MaAfrika Tshipembe vha sa athu ḓiṅwalisela u vouta, uri vha ite nga u ralo kha dziofisi dza Khomishini ya zwa Khethe yo Ḓiimisaho (IEC) dzine dzo vula u mona na shango. Vha nga dovha hafhu vha sedza vhuimo ha redzhisiṱeresheni ya mukhethi yavho nga u rumela SMS na nomboro ya vhuṋe kha 3810 (SMS iṅwe na iṅwe ndi R1) kana vha dzhenesa app kha luṱingothendeleki ya mahala ya IEC ya vhakhethi vha shumisa yone u sedza zwidodombedzwa zwavho redzhisiṱeresheni.4.3. U bva tsha mabebo a dimokirasi yashu, ro fhaṱa dimokirasi ya ndayotewa i no khou bvelela na u luwa na zwiimiswa zwiṋe zwa khwaṱhisedza mbofholo na pfanelo dzashu dza mutheo. Zwiṅwe hafhu,  mbekanyamushumo dzo thoma u shumiswa u shandukisa nḓila yo dzudzanywaho ikonomi  na u tandulula khaedu nnzhi dzashu dza zwa ikonomi na matshilisano. Khetho dzi ḓaho ndi tshikhala tsha murafho muswa wa vhaswa vha Afrika Tshipembe u shumisa pfanelo yavho ya u vouta, na u vha na vhupfiwa kha vhumatshelo havho na uho ha shango ḽashu.5. U tumbulwa ha gese na ole zwa Total5.1. Sa tshipiḓa tsha ndingedzo dza lushaka u alusa ikonomi na u sika mishumo, muvhuso wo – nga kha Operation Phakisa YA Ikonomi ya Malwanzhe – wo tshimbidza zwikhala kha sekhithara ya gese na ole zwa shango zwa nyaluwo na vhubindudzi. Afrika Tshipembe ḽi na khonadzeo ya zwiko zwa dzibarele dza 11 biḽioni dza ole na 60 tcf (trillion cubic feet) kana dzibarele dza 11 biḽioni dza ole I fanaho  khunzikhunzini ya lwanzhe ya gese.5.2. Khabinethe yo khoḓa u tumbulwa ha khunzikhunzi ya lwanzheni ya gese yo luḓiwaho nga khaphani ya ole Total ine ya nga vha i na dzibarele dza biḽioni nthihi dza zwiko, zwiṋe zwa ḓo thusedza zwihulwane ṋetshedzo ya gese na oli zwa shango5.3. U tumbulwa ho itwa nga khamphani nga murahu ha u vhora ḽi na ndavhelelo kha Brulpadda kha Outeniqua basin, hune ha vha khiḽomitha dza 175 (km) nnḓa ha phendelashango ya Afrika Tshipembe.6. Sesheni yo Ḓoweleaho ya vhu32 ya Mbumbano ya Afrika (AU)6.1. Khabinethe i fhululedza u tholiwa ha Phuresidennde Vho Ramaphosa  sa Mudzulatshidulo wa AU wa 2020. Vha ḓo dzhena vhuimoni ha Phuresidennde wa Egypt Vho Abdel Fattah el-Sisi, vhane wa zwino vha khou shuma kha theme yavho ya 2019.6.2. Phuresidennde Vho Ramaphosa vho rangaphanḓa vhurumelwa ha Afrika Tshipembe kha Sesheni yo Ḓoweleaho ya vhu32 ya Buthano ḽa Ṱhoho dza Muvhuso na Muvhuso wa AU, ye ya farelwa Addis Abba,  Federal Democratic Republic ya Ethiopia u bva nga ḽa 15 Phando u swika nga 11 Luhuhi  2019, nga fhasi ha thero “ Tshavhi, Vhavhuyi na Vhathu vha re na Vhuholefhali ha nga Ngomu: U ya kha Thandululo dzo Khwaṱhaho kha Mupfuluwo wa U kombetshedzwa Afrika”. Heyi yo ṋetshedza luvhanḓe lwa u sedza murahu na u amba nga ha zwivhangi zwihulwane zwa u mupfuluwo wa u kombetshedzwa Afrika. 6.3. Afrika Tshipembe ḽo rumela Instrument of Ratification ya Thendelano kha Vhupo ya Mbambadzo ya Mahala kha Dzhango ḽa Afrika ((AfCFTA) nga tshifhinga tsha samithi. Mafhungo o ambiwaho nga hao o katela khakhululo ya zwimiswa na ndambedzo ya dzangano ḽa dzhango; Mulalo na Tsireledzo kha Dzingu, mveledziso dzi elanaho na AfCFTA; na nyambedzano dza thendelano ya tshumisano vhukati ha Afrika , Cariibbean na mashango ane a kha ḓi bvelela a Pacific na  European Union Post-2020.6.4. Kha ṅwaha uno, Phuresidennde Vho Ramaphosa vha khou lavhelelwa u dzhia vhuimo ha mudzulatshidulo kha muṱangano wa Komiti ya Ṱhoho dza Muvhuso na Muvhuso wa nga ha Tshanduko ya Kilima  (CAHOSCC). CAHOSCC yo thomiwa nga  2009 nga Buthano ḽa AU  ḽa Ṱhoho dza Muvhuso  na Muvhuso u rangaphanḓa Vhuimo vhu Fanaho ha Afrika nga ha Tshanduko ya Kilima na nyambedzano dza tshanduko ya kilima dza ḽifhasi.6.5. Musi Phuresidennde Vho Ramaphosa vha tshi dzhia vhuimo ha u vha mudzulatshidulo, vha ḓo shuma na dziṅwe ṱhoho dza muvhuso u khwaṱhisedza u thoma u shuma zwavhuḓi ha Thendelano ya Paris ya tshiga tsha muvhuso u fhungudza na u ḓowela tshanduko ya kilima. Nga kha CAHOSCC, Afrika ḽi ḓo shela mulenzhe zwihulwane kha ndingedzo ya ḽifhasi ya u bveledzise ya kilima i konḓelelaho ya khabono ya fhasi.7. Pfunzo ya Nṱha7.1. Khabinethe i swikisa ndiliso dzayo kha muṱa wa mutshudeni wa Durban University of Technology, Mlungisi Madonsela. U thithisea ha ngudo na u valwa ha zwiimiswa zwa ngudo ya nṱha, nga maanḓa ngei KwaZulu-Natal, he ha nga maḽisambilu ha vhanga lufu lwa mutshudeni uyu, zwi khou vhilaedzisa vhukuma.7.2. Khabinethe i ita khuwelelo kha vhoṱhe vha kwameaho u tandulula mafhungo nga nḓila ya mulalo. Shango ḽashu ḽi ṱoḓa vhathu vhaswa u shela mulenzhe kha mveledziso yashu.7.3. Muvhuso, nga kha Muhasho wa Pfunzo ya Nṱha na Vhupfumbudzi, u khou thusa zwiimiswa zwa ngudo ya nṱha hune ha vha na dzikhaedu. Minista wa Pfunzo ya Nṱha na Vhupfumbudzi Vho Naledi Pandor vho ṋea ndaela vhalauli vha Tshikimu tsha Thusedzo ya Masheleni tsha Matshudeni tsha Lushaka u fhindula mbudziso dza matshudeni dzoṱhe nga u ṱavhanyedza.8. U langea ha vhulwadze ha mulomo na khwanḓwa (FMD)8.1. Kha u tsireledza mutakalo wa lushaka, Khabinethe yo takadzwa nga thusedzo ye ya ṋetshedzwa u thivhela u phaḓalala ha dwadze ḽa FMD kha Tshiṱiriki tsha  Vhembe ngei Limpopo. Muhasho wa zwa Vhulimi, Maḓaka na Vhureakhovhe, khathihi na Dzangano ḽa Ṋama Tswuku na vhaṅwe vha kwameaho , vha khou shuma u tandulula fhungo iḽi nga nḓila yo ṱanganelaho.8.2. Muhaelo wo thoma nga ḽa 17 Phando 2019,  nga kholomo dza miḓanani yo kwameaho, khathihi na kholomo kha masia a welaho kha 20 km u bva kha miḓanani yo kwameaho. U swika zwino, tshivhalo tsha kholomo dzo haelwaho tshi fhira 10 000; dzi khou swayiwa uri dzi kone u fhambanyiswa dzi vhukati ha dziṅwe.9. Samithi ya Fiḽimu ya Afrika Tshipembe9.1. Nḓowetshumo ya fiḽimu ya Afrika Tshipembe lwa tshifhinga tshilapfu yo ḓi dzhiwa sa tshiḓisatshanduko kha nyaluwo ya ikonomi na vhusikamushumo Afrika Tshipembe. Nḓowetshumo ya zwa mvelele na vhusiki, nga maanḓa kha sekhithara ya fiḽimu, na yone yo tamba tshipiḓa tshihulwane kha u bveledzise tshiṱori tsha Afrika Tshipembe na u shela mulenzhe kha ndingedzo ya u fhaṱa lushaka na vhuthihi ha matshilisano.9.2. Zwi tshi elana na kuitele uku, Khabinethe i ṱanganedza Samithi ya Fiḽimu ya Afrika Tshipembe ya u tou thoma, ye ya farelwa ngei Johannesburg u bva nga ḽa 4 u swika nga 5 Luhuhi 2019 nga fhasi ha thero: “ Tshanduko na vhubveledzi kha Nḓowetshumo ya Fiḽimu/Zwifanyiso na Muungo ya Afrika Tshipembe na Nḓowetshumu dzine dza khou shumisa thekhinoḽodzhi ya  zwino (4IR). Ro ḓi lugisela tshanduko?”9.3. Mvelelo dza samithi dzi khou lavhelelwa u shela mulenzhe kha u sika na vhupo hu konaho ha nḓowetshumo uri i bvelele. Muvhuso u dzulela u ḓikumedzela u lambedza dzithandela nga kha Koporasi ya Mveledziso ya zwa Nḓowetshumo na dti.B. Tsheo dza Khabinethe10. Vhuthihi ha matshilisano na u fhaṱa lushaka10.1. Musi shango ḽashu ḽo ita maga mahulwane vhukuma u bva 1994, zwithithisi zwa tshiedza zwi bvaho kha muvhala, vhuimo na phambano dza mvelele zwi tshi khou bvela phanḓa na u nyadza u bvelela hashu. Malugana na izwi, Khabinethe yo Kupfesesele kwa zwa Poḽitiki, kune kwa ṋetshedza muhanga wa mbekanyamaitele na vhusimamilayo u tikedza vhuthihi ha matshilisano vhuhulwane na u fhaṱa lushaka hu yaho phanḓa.10.2. Muhanga u ḓo vha na vha na tshanduko khulwane ya vhuṱhogwa kha u thoma u shumisa ndivho dza u fhaṱa “vhathu vho faranaho na tshitshavha tsha vhuthihi a si ndivho dza lushaka fhedzi; dzi dovha dza vha nḓila dza u fhelisa vhushai,” sa zwe zwa sumbedzwa kha NDP.10.3. Sekhithara dzoṱhe dza tshitshavha dzi ṱuṱuwedzwa u tikedza muhanga ha mbekanyamaitele nga u pembela phambano dzashu na u fhaṱa tshitshavha tshi humiselaho murahu ḽifa la vhukoloni na muvhuso wa tshiṱalula,10.4. Muhasho wa Vhutsila na Mvelele u ḓo fara Khonferensi ya Thendelano ya Matshilisano mafheloni  a Ṱhafamuhwe 2019 ngei Johannesburg hune sekhithara dzo fhambanaho dza tshitshavha – hu tshi katelwa vhadzulapo, mishumo, bindu, zwa pfunzo na vhathu vho funzeaho, zwa vhureleli na midia – ri ḓo ḓikumedzela kha thandela ya vhuthihi ha matshilisano na u fhaṱa lushaka. Vhukwamani na sekhithara zwi ḓo itwa nga Luhuhi na vhukati ha Ṱhafamuhwe 2019.C. Milayotibe11. Khwiniso ya Mulayotibe wa Vhana wa f 201911.1. Khabinethe yo tendela makumedzwa  a Khwiniso ya Mulayotibe wa Vhana wa 2019 Phalamenndeni u khwaṱhisa mushumo wa lushaka kha u tsireledza pfanelo dza vhana.11.2. Nga 2017 Senthahara ya Mulayo wa Ṅwana yo dzhia vhukando ha mulayo kha Muhasho wa Mveledziso ya Matshilisano kha u salalela murahu ha ndondolo ya u unḓa.11.3. Khothe Khulwane yo ṋea ndaela Minista wa Mveledziso na Matshilisano kha, vhukati ha zwiṅwe, u dzudzanya na u ḓisa phanḓa ha Phalamennde  khwiniso yo teaho kha Mulayo wa Vhana, wa 2005 (Mulayo wa 38 wa 2005) na/kana Mulayo wa Thusedzo ya Matshilisano, wa 2004 (Mulayo wa 13 wa 2004) u ṋetshedza thandululo ya mulayo yo katelaho zwoṱhe u sedzana na khaedu dza ndondolo ya u unḓa.11.4. Vhana vhoṱhe vha fanela u ḓiphiṅa nga tswikelelo ya tshumelo dzo livhiswa kha u tshimbidza tsireledzo yavho, ndondolo na tsireledzo; na sisiteme ya ndondolavhathu na matshilisano, Mulayotibe u sedzana na, vhukati ha zwiṅwe, khaedu dzi elanaho na mbetshelwa na ndaulo ya ndondolo ya u unḓa, maṅwe mafhungo a elanaho na tshireledzi na ndondolo a ṅwana.D. Zwi khou ḓaho12. Samithi ya Ikonomi ya Didzhithala12.1. Ḽifhasi ḽi khou ya kha thekhinoḽodzhi yo ṱuṱuwedzwaho nga 4IR i ḓisa zwikhala zwiswa u fhaṱa tshitshavha na ikonomi. U u vha phanḓa kha maitele a zwa thekhinoḽodzhi, shango ḽi ḓo vha ṋemuḓi wa Samithi ya Ikonomi ya Didzhithala nga Ṱhafamuhwe 2019.12.2. Samithi i khou vha hone nga fhasi ha bena ḽa 4IR ya Afrika Tshipembe (4IRSA), vhushumisani vhukati ha Muhasho wa Vhudavhidzani ha Ṱhingo na Tshumelo dza Poswo, Telkom, Yunivesithi ya  the Witwatersrand, Yunivesithi ya Johannesburg na Yunivesithi ya Fort Hare.12.3. #4IRSA yo livhiswa kha u sedzana na khaedu dzine Afrika Tshipembe ḽa livhana nadzn kha Tshifhinga tsha Didzhithala u itela u wana thandululo ya katelaho i elanaho ya shango.13. Pfufho dza Midia dza Tshitshavha tsha Mveledziso tsha Tshipembe ha Afrika dza (SADC)13.1. Sa tshipiḓa tsha u ṱuṱuwedza ṱhanganelo ya dzingu, tshumisano na u tumbula vhukoni ha nṱhesa kha zwa vhoramafhungo, midia wa Afrika Tshipembe i khou rambiwa u rumela  maṅwalo a u dzhenela kha muṱaṱisano wa Pfufho dza Midia dza SADC wa 2019 nga ḽa 28 Luhuhi 2019. Pfufho dzi kha masia a u ganḓisa, radio, thelevishini na vhuramafhungo ha zwifanyiso.E. Milaedza14. Ndiliso14.1. Khabinethe i ṱanganela na Phuresidennde Vho Ramaphosa na MaAfrika Tshipembe vhoṱhe u swikisa ndiliso kha miṱa na khonani dza vhagudi vhe vha lovha nga murahu ha musi  muratho u tshi wa ngei Hoërskool Driehoek Vanderbijlpark nga Ḽavhuṱanu ḽa 1 Luhuhi 2019. Khabinethe i dovha hafhu ya tamela mashudu vhagudi vhoṱhe vho huvhalaho uri vha fhole nga u ṱavhanya.15. U fhululedza15.1. Khabinethe i fhululedza:Soweto Gospel Choir kha u ita uri Afrika Tshipembe ḽi ḓihudze hafhu nga murahu ha u wina Grammy kha u vha na aḽibamu ya muzika ya khwinesa ḽifhasini. Tshigwada tsho wina kha aḽibamu yavho ya  Freedom – renditions of well-known liberation struggle songs.  Heyi ndi Awadi ya Grammy ya vhuraru ya khwayara iyi.Bannga ya Mveledziso ya Tshipembe ha Afrika (DBSA) kha u wina Awadi ya Mbekanyamushumo ya Fulufulu ḽo Vusuludzwaho ḽa Afrika u bva kha tshiimiswa tshi re London, Dzitshaka dza zwa Masheleni a Thandela. DBSA yo pfufhiwa kha ndambedzo ya vhubveledzisi hayo ha thandela dza fulufulu ḽo vusuludzwaho dza 14 kha Mbekanyamushumo ya Vhabveledzi vha Muḓagasi vho Ḓiimisaho dza Fulufulu ḽo Vusuludzwaho dza shango.Vhavhili vha vhorasaintsi vhashu vho wina Awadi dza Nkrumah Khwame dza AU dza maimo a nṱha dza Vhukoni ha nṱhesa ha zwa Saintsi ha nzudzanyo ya 2018 ngei Addis Ababa, Ethiopia nga ḽa 11 Luhuhi 2019: Phurofesa Vho Aletta Schutte vho wina awadi ya Rasaintsi wa Mufumakadzi ya US$20 000 kha khethekanyo ya Santsi ya Vhutshilo na Ḽifhasi. Vha Phurofesa  ya Physiology ngei Yunivesithi ya Devhula Vhukovhela. Phurofesa Vho Schutte vha na SARChI kha U topola nga U ṱavhanya na Thivhelo ya Malwadze a Mbilu na tsinga dza malofha Afrika, mudzulatshidulo wa ṱhoḓisisoo vho lambedzwa nga Muhasho wa Saintsi na Thekhinoḽodzhi (DST). Ṱhoḓisiso dzavho dzo sedza kha haiphathesheni na mveledziso yayo kha zwitshavha zwa Afrika.Phurofesa Vho David Mark Richardson vho wina awadi ya dzhango ya US$100 000  ya khethekanyo ya Saintsi ya Vhutshilo na Ḽifhasi..  Vha Phurofesa vho Khetheheaho vha Ikhoḽodzhi ngei Yunivesithi ya Stellenbosch, na Mulanguli wa DST- Senthara wa Faundesheni ya Ṱhoḓisiso ya Lushaka ya Vhukoni ha nṱhesa ha  Ḓivhavhutshilo ya  Inivesheni. Ṱhoḓisiso yavho i nga ha mafhungo a kupfesesele malugana na u tshoṱelwa ha ha zwipisisi zwa miri i sili. Thimu ya bola ya milenzhe ya vha miṅwaha ya Fhasi ha 20 ya Afrika Tshipembe, Amajita, kha u swikelela u dzhenela kha Khaphu ya Ḽifhasi ya vha miṅwaha ya Fhasi ha 20  ya FIFA 2019, ine ya ḓo farelwa Poland nga Shundunthule 2019.  Amajita vho wana tshikhala tshavho tsha u dzhenela nga murahu ha musi vho wina kha semi-final ya Khonfeḓaresheni ya Khaphu ya Afrika ya vha fhasi ha miṅwaha ya 20 ya Bola ya Milenzhe ya Afrika ya Mivhuso ine i kati zwino ngei Niger.Hu vhudziswa:Vho Phumla Williams – Muambeli wa Khabinethe o tou FarelahoLuṱingothendeleki: 083 501 0139"
Tshitatamennde tsha Muṱangano wa Khabinethe we wa farwa nga ḽa 27 Luhuhi 2019,28 Feb 2019,https://www.gov.za/speeches/statement-cabinet-meeting-27-february-2019-28-feb-2019-0000,https://www.gov.za/ve/speeches/statement-cabinet-meeting-27-february-2019-28-feb-2019-0000,"Tshitatamennde tsha Muṱangano wa Khabinethe we wa farwa nga ḽa 27 Luhuhi 2019 ngei  Tuynhuys Ḓoroboni ya KapaA. Mafhungo a zwino kha Shango1. Tshipitshi tsha Mugaganyagwama tsha 2019 1.1 Khabinethe i ṱanganedza Tshipitshi tsha Mugaganyagwama tsha 2019 tsho ṋetshedzwaho nga Minista wa Gwama Vho Tito Mboweni Phalamenndeni, Ḓoroboni ya Kapa nga ḽa Vhuraru, 20 Luhuhi 2019, sa muhanga we wa vhea Afrika Tshipembe kha nḓila ine roṱhe ra kona u vusuludza na u fhaṱa nga huswa ikonomi yashu ya vha yo katelaho na i no khou ya u bvelela.1.2 Tshipitshi tsha Mugaganyagwama tshi bveledza mushumo wa vhuḓikumedzeli wo sumbedziswaho nga Muphuresidennde Vho Cyril Ramaphosa kha Mulaedza wa Lushaka wavho ngei Phalamenndeni, Ḓoroboni ya Kapa nga ḽa 7 Luhuhi 2019. 1.3 Khabinethe i tikedza vhurangeli ho fhambanaho, hu tshi katelwa na u fhungudzwa ha mulayotibe wa muholo wa sekhithara ya tshitshavha, u itela u engedzedza u vhulunga na u khwaṱhisa masheleni a muvhuso. U kombetshedza milayo i konḓaho ya thikhedzo ya zwa masheleni kha Eskom u thusa tshandukiso ya tshiimiswa u vha dzangano ḽi konaho u shuma zwavhuḓi na zwone zwi a ṱanganedzwa.1.4 Roṱhe ri na tshipiḓa tshine ra nga tshi tamba kha u alusa ikonomi yashu na u sikela mushumo vhathu vhashu. U kunda khaedu dzi konḓesaho vhukuma dzi bvaho kha vhufa ha muvhuso wa tshiṱalula zwi amba u shumisana na muvhuso nga u thoma u shumisa mbekanyamushumo dzawo, u alusa ikonomi na u kunga vhubindudzi ha mashango a sili.2. Eskom2.1 Khabinethe yo ṱanganedza muvhigo u bva kha Mufarisa Muphuresidennde Vho David Mabuza kha mushumo wa Komiti ya Khabinethe ya Tshipentshela nga ha Eskom ye ya thomiwa zwi tshi khou bva kha u khakhisea ha ṋetshedzo ya muḓagasi zwenezwino na masiandaitwa a si avhuḓi kha ikonomi. Ndingedzo yo konanywaho ya muvhuso ya u ḓisa ṱhogomelo yo khwaṱhaho ya zwiṱirakitsha, mishumo na ya zwa masheleni kha Eskom dzi khou ya phanḓa.2.2 Komiti ya Khabinethe ya Tshipentshela yo farwa nga Mufarisa Muphuresidennde Vho Mabuza nahone i katela Dziminista dza Mabindu a Tshitshavha, Fulufulu, Vhuendi, Masheleni, Mapholisa na Tsireledzo ya Muvhuso. I ḓo tea u vhea iṱo ṋetshedzo ya fulufulu ḓuvha na ḓuvha.2.3 Zwi tshi elana na vhuḓikumedzeli ha Muphuresidennde Vho Ramaphosa ha uri phindulo ya muvhuso kha vilili ḽa muḓagasi i fanela u vha yo katelaho na u vha na vhukwamani, Minista wa Mabindu a Muvhuso na Mudzulatshidulo wa bodo ya Eskom vho vha na nyambedzano dza u thoma na vhurangaphanḓa ha madzangano a vhashumi mararu a ṱanganedzwaho nga Eskom, nḓowetshumo ya maini ya malasha na a zwa vhuinzhiniara.2.4 Muṱangano na vha zwa mishumo wo vhiga nga ha thaidzo dza mishumo ya Eskom na sisiteme ya u bveledzise, u ṱhogomela na khaulwa ha muḓagasi hu songo pulaniwaho. Muṱango wo ṱoḓa u thoma mutheo wa vhukwamani ha tshifhinga tshiḓaho ha fomuḽa. Tshandukiso ya Eskom na yone yo ambiwa nga hayo, masia oṱhe a tendelana uri hu ḓo vha nyambedzano nnzhi u itela u pfesesa khwine pulane na zwine zwa nga itea musi hu fhandekanya divishini dza mabindu dza Eskom dza vha zwiimiswa zwa u shuma zwo fhandekanaho zwiraru.2.5 Nḓowetshumo ya zwa maini ya malasha yo ṱanganyiswa nga fhasi thikhedzo ya Khoro ya Minerala ya Afrika Tshipembe (MINCOSA), muṱangano wo ḓo ṱahisa thaidzo dzi elanaho na ṋetshedzo ya malasha, mbadelo na zwa mitengo, na khwaḽithi ya malasha a ṋetshedzwaho Eskom.2.6 Dziṅwe nyambedzano dzo farwa na vha zwa vhuinzhiniara, nga fhasi ha thikhedzo ya Khoro ya zwa Vhuinzhiniara ya Afrika Tshipembe (ECSA). Masia oṱhe a vhomakone kha zwa vhuinzhiniara o vha o imelwa nga madzangano o tou ḓi ḓisaho avho u ya nga u fhambana’ hu tshi katelwa na Dzangano ḽa Lushaka ḽa Dziinzhiniara dza Vharema.2.7 ECSA yo ṋea tsenguluso yayo ya thaidzo dzo livhanaho na Eskom ya ṋetshedza themendelo nga ha uri hu nga dzheniswa hani zwigwada zwa phurofeshinala ya thekhinikhala na zwa pfunzo zwa Afrika Tshipembe zwo ṱanḓavhuwaho kha thusedzo nga u ṱavhanya i ṱoḓeaho u dzikisa ṋetshedzo ya muḓagasi.2.8 MINCOSA na ECSA dzi ḓo thusa muvhuso u thoma Thimu ya Tsedzuluso ya Ṱhogomelo na Mishumo ya Thekhinikhala ya Eskom ine ya ḓo ḓivhadzwa hu si kale.3. Fulufulu ḽi bvaho kha zwiko zwi Vusuludzwaho3.1 Khabinethe i tikedza nḓivhadzo nga Minista wa Fulufulu Vho Jeff Radebe,dzine dza khwaṱhisedza mbuno dza mutheo dzi tikedzaho fulufulu ḽi bvaho kha zwiko zwi vusuludzwaho kha u thivhela masiandaitwa a sia avhuḓi mahulwane a vhubvo ha zwivhaswa zwa mvelo zwa fulufulu u fana na ole na malasha.3.2. Fulufulu ndi tshikonisi tshihulwane kha gondo ḽa Afrika Tshipembe ḽa u ya kha nyaluwo ya ikonomi na matshilisano na mveledziso. Pulane ya Mveledziso ya Lushaka (NDP) i amba uri Afrika Tshipembe ḽi ṱoḓa 20 000 megawatsi dza fulufulu ḽi bvaho kha zwiko zwi vusuludzwaho nga 2030. Mbekanyamushumo ya Vhurengi ya Vhubveledzi ha Muḓagasi ho Ḓiimisaho ha Fulufulu ḽi bvaho kha zwiko zwi Vusuludzwaho yo ita mushumo muhulwane vhukuma kha ikonomi, u sika mishumo, u manḓafhadza vhadzulapo, tshandukiso na na tshanduko ya kilima.3.3. Musi Afrika Tshipembe ḽi khou bvela phanḓa na u shela mulenzhe   zwihulwane kha ndingedzo ya ḽifhasi ya mveledziso dza kilima i konḓelelaho na khaboni ya fhasi, muvhuso u dzula wo ḓikumedzela kha u khwaṱhisedza tshanduko yavhuḓi u ya kha vhumatshelo ho kunaho.3.4. Tshigwada tsha Bannga ya Ḽifhasi zwenezwino tsho vha ṋemuḓi wa Sisiteme dza Mbulungelo ya Fulufulu na Fulufulu ḽi Vusuludzwaho ngei Ḓoroboni ya Kapa u bva nga ḽa 25  swika kha ḽa 26 Luhuhi 2019 nga fhasi ha thero: “Beṱiri Mbulungelo ya Fulufulu na Vhumatshelo ha U vusuludza – U ya kha Sisiteme ya Fulufulu ḽi bvaho kha zwiko zwi Vusuludzwaho i Ṋetshedzwaho ya 100%”. Vhurumelwa u bva kha nḓowetshumo, masheleni, zwiimiswa zwi ṋetshedzaho tshumelo, vhalauli, muvhuso na vhorapfunzo vho amba nga ha khwiniso dza sekhithara ya fulufulu ḽi bvaho kha zwiko zwi vusuludzwaho hu tshi katela mafhungo a mbekanyamaitele, vhulauli, zwa masheleni, mabindu, zwa thekhinikhala, khumbelo, vhubveledzi, khoudu na zwitandadi zwine zwa ṱoḓea kha u ṱanḓavhudza fulufulu ḽi bvaho kha zwiko zwi vusuludzwaho.3.5. Thekhinoḽodzhi dza mbulungelo ya fulufulu na fulufulu ḽi bvaho kha zwiko zwi vusuludzwaho dzi ita uri ri kone u shandukisa muḓagasi wa vha tshivhumbeo tsha fulufulu ra u vhulunga u itela u ḓo u shumisa nga murahu musi u tshi ṱoḓea. Sisteme dza mbulungelo ya fulufulu dzi fhungudza ṱhoḓea ya khaphasithi ya bekapu u bva kha malasha kana mamaga a mveledzo ya muḓagasi wo fhiswaho wa vha gese, hune ngauralo wa fhungudza mushuluwo wa sekhithara ya muḓagasi na u thusa u fhungudza tshanduko ya kilima.4. Mbekanyamushumo ya Zounu dza zwa Ikonomi dza Tshipentshela (dziSEZ) 4.1 Khabinethe i ṱanganedza fulufhelo ḽa vhabindudzi vha dzitshaka na vhapo ḽe vha ḽi sumbedza nga kha vhubindudzi kha Zounu ya Mveledziso ya zwa Nḓowetshumo ya Saldanha Bay  (SBIDZ), ine ya khou bvelela u vha habu ya nṱhesa ḽifhasini kha zwa maḓini na ya mashango a seli ha malwanzhe. Hetshi ndi tshipiḓa tsha Mbekanyamushumo ya SEZ ya Muhasho wa Mbambadzo na Nḓowetshumo .4.2 U thomiwa ha dziSEZ u mona na shango hu khou humisela murahu u sedzesa ha mushumo wa ikonomi kha vhuṅwe vhupo ha shango zwi tshi bva kha pulane ya vhupo ya muvhuso wa tshiṱalula.4.3 U bva tshe ya thomiwa, dziSEZ dzo shela mulenzhe kha u kunga vhubindudzi ha tshoṱhe u fana na u sainiwa ha vhubindudzi ha R3 biḽioni  zwenezwino kha SBIDZ.4.4 Ndugiselo ya vhubindudzi ha dziSBIDZ i katela vhuṅwe vhubindudzi vhuṱanu vhune ha ḓo engedza ine R2,4 biḽioni ya vhubindudzi kha mbonalo ya tshifhinga tshipfufhi na tsha vhukati tsha zounu, musi yo no khunyeledzwa.5. Ṋetshedzo ya Maḓi 5.1 Khabinethe i ṱanganedza themamveledziso yo khwiniswaho ya Thandela ya Maḓi a ngei Mzimvubu miḓanani ya Esiqhungqwini ngei Tsolo, une wa wanala ngei kha Masipala Wapo wa Mhontlo Kapa Vhubvaḓuvha, sa tsumbo ya uri muvhuso u khou isa phanḓa hani na u swikelela ṱhoḓea dza vhadzulapo naho Afrika Tshipembe ḽi shango ḽine ḽa vha na mutsiko wa maḓi.5.2 U vha hone ha thandela dza maḓi dzo raliho dzi sika zwikhala zwa mishumo na u khwaṱhisedza ṋetshedzo ya maḓi ane vhathu vha kona u ḓihwalela u itela u a shumisa miṱani na dzifemeni.  5.3 U bva mabebo a dimokirasi mushumo munzhi wo no itwa u khwaṱhisedza uri vhadzulapo vha wana tshumelo dza mutheo u fana na maḓi o kunaho. Miṱa i ṱoḓaho u swika 90% zwa zwino i wana maḓi kha dzibommbi. 6. Vhutsireledzi tshikoloni6.1 Khabinethe i sasaladza mivhigo ya zwiwo zwa u tambudzwa, u tswelwa na khakhathi kha zwikoloni zwa shango. Vhana vhashu vha ṱoḓa vhupo ho tsireledzeaho ha u guda nahone ri ita khuwelelo kha vhagudi, vhabebi na vhaunḓi uri vha shumisane u tsireledza vhana vhashu kha matshilisano, mivhilini na vhuḓipfi.6.2 Khabinethe i dovha ya khoḓa vha Tshumelo ya Mapholisa vha Afrika Tshipembe kha u ita mushumo wavho nga u ṱavhanyedza vha fara vhahumbulelwa vhe a dzhenela kha ndingedzo dza u thuba tshikoloni tsha  Edenvale ngei Gauteng.6.3 Khabinethe i khou ita khumbelo kha komiti ya u langa tshikoloni u u ṱola themamveledziso ine ya vha hone ya zwikolo zwavho u khwaṱhisedza uri zwifhaṱo zwa tshikolo zwo tsireledzea, zwi khou ṱhogomelwa tshifhinga tshoṱhe na u lugela ngudo.7. Maitele a songo ṱanganedzeaho nga vharangaphanḓa vha vhureleli vhaṅwe.7.1 Khabinethe i khou vhilaedzwa nga zwe ya vhona kha mivhigo ya midia ya zwenezwino nga ha maitele a sa ṱanganedzeiho nga  vhaṅwe vharangaphanḓa vha vhureleli . U vuwa vhafuni hu no khou tou humbulelwa ha muthu o lovhaho ndi mulandu ndi zwiṅwe zwa tsumbo. Vhunzhi ha zwiwo zwezwo zwo bvelela tshifhingani tsho fhiraho, u bva kha u fafadzela miraḓo ya kereke nga zwivhulayazwikhokhonono zwi re na phoizeni u vha ṱuṱuwedza uri vha nwe peṱirolo, dzimbevha na mahatsi, vhukati ha zwiṅwe.7.2 Vhathu vha ya kha zwiimiswa zwa vhureleli u ya fusha mimuya yavho na u khwaṱhisedzwa mihumbuloni, nga musi vha kha nyimele dzi konḓaho vhukuma na u vha kha tshiimo tshine tsha vha vhea khomboni. Khabinethe i khou ita khuwelelo kha vhathu vhoṱhe uri vha shumisane u fhelisa maitele aya ane a tambudza vhathu vhane vha vha vha kha tshiimo tshi si tshavhuḓi na u dzhenisa matshilo avho khomboni. Madzhendedzi a vhutevhedzeli ha mulayo vha fanela u dzhenelela hune zwiito zwa vhugevhenga zwa vha zwo itwa nga fhasi ha u ḓidzumbetshedza nga vhureleli. Khabinethe yo dovha ya zwi limuwa uri Khomishini ya Ṱhuṱhuwedzo na Tsireledzo ya Pfanelo dza Mvelele, Vhureleli na Zwitshavha zwa Luambo i khou ita ṱhoḓisiso nga ha maitele aya, dzine dza ḓo ṋetshedza thusedzo yo katelaho zwoṱhe ine ya ḓo vha litshisa u ita zwiito izwi.8. Khetho dza lushaka na mavundu dza 2019 8.1 Khabinethe i ita khuwelelo kha MaAfrika Tshipembe vhoṱhe vho lugela u vouta, nga maanḓa vhaswa vhane vha khou ḓo vouta lwa u tou thoma vha zwigidi na zwigidi vho ḓiṅwaliselaho vouta, u shumisa pfanelo dzavho dza u vouta kha Khetho dza Lushaka na Mavundu dzi no khou ḓo vha hone nga Ḽavhuraru ḽa 8 Shundunthule 2019, vha vha na vhupfiwa nga ha vhumatshelo ha shango.8.2 Muphuresidennde Vho Ramaphosa vho ḓivhadza lwa tshiofisi na u ganḓisa ḓuvha ḽa 8 Shundunthule 2019 sa datumu ya khetho dza lushaka na mavundu. Hezwi zwi amba uri mutevhe wa vhathu vho lugelaho u vouta wo vala nahone vhathu vha nga si tsha kona u ḓiṅwalisela u khethe kha khetho dza Shundunthule. Muphuresidennde, u ya nga Khethekanyo ya 2A ya Mulayo Dziholodei, 1994 (Mulayo wa 36 wa 1994), sa zwe wa khwiniswa,  vho ḓivhadza lwa tshiofisi uri ḓuvha ḽa 8 Shundunthule 2019 ndi holodei ya shango ḽoṱhe.8.3 Afrika Tshipembe, pfanelo ya u vouta ndi maṱhakhe a miṅwaha ya u lwela mbofholowo yashu. Yo ḓa nga mbadelo khulwanesa ya vhunzhi ha vhanna na vhafumakadzi vha shango ḽashu vha kumedzela matshilo avho.9. Caster Semenya 9.1 Khabinethe i ṱanganela na MaAfrika Tshipembe kha u ima ro farana ri tshi tikedza musidzana vha vhukoni Caster Semenya. Nga mulandu wawe, une wa khou thetsheleswa phanḓa ha Khothe ya Nyambedzano ya Mitambo, i fhira mafhungo a zwa mutambo. Ndi nga ha pfanelo dza vhathu dza mutheo na tshirunzi tsha mvelo tsha vhathu vhoṱhe.9.2 Ri ita khuwelelo kha vhathu uri vha sumbedze thikhedzo yavho kha #HandsOffCaster. Kha ri sumbedze ḽifhasi uri ri lushaka lune dzhiela nṱha ndinganyiso, ndingano na ṱhonifho ya tshirunzi tsha muthu.10. Nḓowetshumo ya vhusiki10.1 Khabinethe yo takadzwa nga mvelelo dzavhuḓi dza vhukwamani ha Nḓowetshumo ya Vhusiki yo rangiwaho phanḓa nga Minista wa Vhudavhidzani Vho Stella Ndabeni-Abrahams,ho farwaho nga fhasi ha Thero: “ : “Leveraging on Digital Platforms for FourthIndustrial Revolution (4IR) Creatives”. Ndivho ho vha u amba na nḓowetshumo u wana masiandaitwa a 4IR kha sekhithara ya vhusiki, na nga ngomu ha sekhithara ya zwifanyiso na muungo na khasho, na u bveledzisa luvhanḓe lwa vhathu vha kwameaho lwa u vha ḓisela tshanduko.10.2 Vhadzheneli vho tenda uri muvhuso u fanela u amba na vhathu vha kwameaho na Phalamennde nga ha Khwiniso ya Mulayotibe wa Nzivhanyedziso, mveledziso ya Tshata ya Tshanduko ya Midia, u amba na vhahashi kha u lwela u fhelisa u fhuriwa ha vhabveledzisi vho ḓiimisaho vhaṱuku, na u khwaṱhisedza uri vhaṋe vha matheriaḽa vha  a vhuelwa nga u shumiswa ha matheriaḽa avho kha luvhanḓe lwa nthanethe.11. Dziakhaunthu dza midia wa matshilisano dza khole khole11.1 Khabinethe yo vhona na u vhilaedzwa nga akhaunthu dza khole khole dza Facebook na LinkedIn dzine dza pfi ndi dza Dziminista na Vhafarisa Minista.11.2 Ri khou tama u kaidza miraḓo ya tshitshavha uri vha songo fhuriwa na u kungwa nga akhaunthu dza khole khole idzi, dzine dziṅwe dza fhulufhedzisa zwikhala zwa mabindu zwa khole khole, dzine dza humbela vhathu uri vha badele tshelede uri vha vhe tshipiḓa tsha zwikhala zwa mabindu izwi. A hu na muraḓo wa Khorondangi a humbelaho mbadelo ya bindu kana mushumo zwa tshiofisi nga kha midia wa matshilisano. Arali vha tshi khou tima tima, vha humbelwa uri vha kwame ministiri kana mihasho kha  www.gov.za.11.3 Miraḓo ya tshitshavha vha humbelwa uri vha ṱhogomele na avho vhane vha wela kha tshikwekwe tsha vhaitakhole avha vha fanela u mboḓi vhiga zwiito izwo mapholisani nga u  ṱavhanyedza.11.4 Khabinethe i sasaladza zwiito zwo itwaho nga dziṋe ḽa miraḓo ya Khorondangi kana muraḓo muṅwe na miṅwe wa tshishavha nga dziakhaunthu dza midia wa matshilisano dza khole khole.11.5 A ri ḓidzhenisi na luthihi kha mahumbulwa, mihumbulo na zwifanyiso zwo no khou humbulewa nga akhaunthu dza khole khole idzi.12. Venezuela12.1 Khabinethe i khou vhilaedzwa nga tshiimo tsho no khou bvelela ngei Venezuela,nga maanḓa khaedu dza vhalindavhathu dzine dza khou ṱoḓa u dzhielwa nṱha nga u ṱavhanya. Ri khoḓa ndingedzo dza Mashango Mbumbano (UN) dza u ṋetshedza thikhedzo dza vhulondavhathu kha vhadzulapo na u ita khuwelelo kha tshitshavha u tikedza vhathu vha Venezuela nga tshifhinga itshi tshi konḓaho.12.2 Khabinethe i dovha hafhu ya tikedza khuwelelo kha vhathu vha Venezuela iri vha ṋewe tshikhala tsha u dzhia tsheo nga ha vhumatshelo havho. Zwi tshi bva kha tshenzhemo yashu Afrika Tshipembe, ri tenda uri thandululo ya tshoṱhe i nga swikelelwa u bva kha nyambedzano dza zwa poḽitiki yo katelaho ya nga ngomu i dzhenelwaho nga masia oṱhe o kwameaho kha shango iḽo.B. Tsheo dza Khabinethe13. Pulane ya Mushumo ya Lushaka (NAP) U lwa na Tshiṱalula nga Muvhala, Khethululano na Muvhala, Vengo ḽa Vhabvannḓa na U sa Konḓelelana13.1 U bva nga 1994, ndaulo nga u tevhekana dzo shuma u ṱanganya vhathu vhashu vhoṱhe, u ṱuṰuwedza vhuthihi ha lushaka na u khwaṱhisedza vhuthihi ha matshilisano. U fhodza khethekanyo dza tshifhinga tsho fhiraho ndi maitele a bvelaho phanḓa ane a fanela u farisana na u khwaṱhisedza zwikhala zwa ikonomi zwihulwane zwa vhathu vhanzhi. Khabinethe ngauralo yo ṱanganedza NAP kha U lwa na Tshiṱalula nga Muvhala, Khethululano na Muvhala, Vengo ḽa Vhabvannḓa na U sa Konḓelelana u ḓo i swikisa kha UN.13.2 Hezwi zwi tevhela vhukwamani vhuhulwane vhukuma na mihasho ya muvhuso; zwiimiswa zwi Tikedzaho Dimokirasi, madzangano a tshitshavha na vhathu vha kwameaho vho teaho kha mavundu oṱhe.13.3 NAP i ḓo shela mulenzhe kha na u khwaṱhisedza vhutevhedzeli ha muvhuso kha mishumo yayo kha mashango a dzitshaka, lushaka na kha dzingu, nga maanḓa kha Buthano ḽa Dzitshaka nga ha U fhelisa Maitele Oṱhe a Khethululano nga Muvhala na Thendelo ya Durban na Mbekanyamushumo ya Mushumo yo ṱanganedzwaho nga UN nga murahu ha Khonferentsi ya Vhuraru ya u lwa na Tshiṱalula nga Muvhala (WCAR) ye ya farelwa14. Phurotokholo Iṅwe kha Buthano ḽa u lwa na U Tambudza na tshiṅwe Tshiṱuhu, U pfisa vhuṱungu kana Maitele a Shonisa muthu kana Ndaṱiso.14.1 Khabinethe yo tendela u rumelwa ha Phurotokholo Iṅwe kha Buthano ḽa u lwa na U Tambudza na tshiṅwe Tshiṱuhu, U pfisa vhuṱungu kana Maitele a Shonisa muthu kana Ndaṱiso Phalamenndeni u itela u thendelano u ya nga Khethekanyo ya 231 (2) ya Mulayotewa wa Riphabuḽiki ya Afrika wa 1996.14.2 Thendelano ya tshiofisi i ṱuṱuwedza vhutevhedzeli ha ndayotewa muvhuso, pfanelo ya vhathu na i tshimbilelana na mishumo ya dzitshaka ya Afrika Tshipembe . Mulayotewa u ṋetshedza thivhelo ya u kandekanywa ha pfanelo dza muthu o valelwaho fhethu nga kha ndaṱiso ya muvhuso kana ndaela ya khothe.15. Dzidizaini dza serisi dza khoini ya tshihumbudzo dza vhakuvhanganyi 15.1 Khabinethe yo tendela dizaini dza serisi dza khoini ya tshihumbudzo ya vhakuvhanganyi dzine dza ḓo ṋetshedzwa nga 2019-2021:a) 2019 ‘U pembelela serisi dza khoini ya Afrika Tshipembe: Miṅwaha ya 25 ya Dimokirasi ya Ndayotewa;b) 2019-2021 serisi dza khoini ya yo itwaho nga musuku fhedzi: Phukha Ṱhanu Khulwane dza Afrika;c) 2019-2021 serisi dza khoini ya pulatinamu: Phukha Ṱhanu Khulwane dza Afrikad) 2020 serisi dza khoini ya Natura:  Supercontinent Gondwana;e) 2020 serisi dza khoini ya Natura: khoini ya silivhere yo kunaho ya R25 : Cradle ya Humankind – Hominids;f) 2020 serisi dza khiraunu ya 2½c ṱiki na R2 : Vhutumbuli ha Afrika Tshipembe – Retinal Cryoprobe;g) 2020 serisi dza khoini ya muvhala ya R10 na R5 : Zwiṋoni na Maluvha a Cape Winelands Biosphere Reserve; nah) 2021 serisi dza khoini ya Natura: khoini ya silivhere yo kunaho ya R25:  Supercontinent Gondwana.C. Milayotibe16. Mulayotibe wa Khwiniso wa Vhuendelamashango16.1 Vhuendelamashango ndi sekhithara ine ya fara fulufhedziso ya zwikhala zwihulwane nahone i tea u ṱhogomelwa uri i aluwe na u bveledziswa u ya phanḓa. NDP i vhona uri vhuendelamashango vhu na khonadzeo ya u vha iṅwe ya vhatshimbidzi vhahulwane kha ikonomi..16.2 Kha u sala murahu hafhu vhukoni ha vhuendelamashongo ha shango sa tshibveledzi tsha mushumo na mbuelo, Khabinethe yo tendela khanḓiso ya Mulayotibe wa Khwiniso wa Vhuendelamashango u itela u wana mahumbulwa nga tshitshavha, une wa khwinisa Mulayo wa Vhuendelamashango, wa 2014 (Mulayo wa 3 wa 2014).16.3 Khwiniso dzi khwinisa kuvhusele kwa Vhuendelamashango ha Afrika Tshipembe sa tshiimiswa nga fhasi ha maanḓalanga a bodo. Vhu dovha ha manḓafhadza Minista wa Vhuendelamashango uri a wane muelo malugana na rennde ya haya ya tshifhinga tshiṱuku.16.4 Mulayotibe u ṋetshedza hafhu ṱhoḓea dza vhukoni ha vhatshimbidzi vha vhaendelamashango na ndaulo ya mutshimbidzi wa vhaendelamashango o no khou reila.17. Mulayotibe wa U thusa Matshudeni vha ṱoḓaho u gunda kha zwiimiswa zwa pfunzo ya nṱha wa 2019 (Central Application Service Bill ) 17.1 Sa lushaka ro ḓiimisela u vula na u khwaṱhisedza tswikelelo yo ṱanḓavhuwa kha sisiteme vhupfumbudzi na pfunzo ya nṱha. Tshipiḓa tsha ndeme tsha maitele aya tshi kha u khwaṱhisedza uri matshudeni vhane vha khou ṱoḓa u guda kha pfunzo ya nṱha vha kona u swikela sisiteme ya u ita khumbelo i leluwaho na i sa ḓuriho ine ya katela zwiimiswa zwinzhi zwa pfunzo ya nṱha. Nga hezwi, Khabinethe yo tendela khanḓiso ya  Central Application Service Bill waf 2019 kha Gazete ya Muvhuso, u itela mahumbulwa nga tshitshivha17.2 Mulayotibe u ṋetshedza mathomo a tshiimiswa tsha tshitshavha tshine tsha tshimbidza khumbelo u ya mbekanyamushumo dza pfunzo ya nṱha na vhupfumbudzi, u fhungudza mbadelo dza khumbelo, u ṋetshedza mutshudeni mafhungo nga ha mbekanyamushumo dza pfunzo na u ita uri Muhasho wa Pfunzo ya Nṱha na zwiimiswa zwi kone u vhea iṱo ndingano na dimogirafi.18. Mulayotibe wa Tshumelo ya Mafhungo na Ḽaiburari ya Tshitshavha ya Afrika wa 2019 18.1 Kha u sala murahu mvelele ya lushaka lu vhalaho, Khabinethe yo tendela khanḓiso wa 2019 u itela u wana mahumbulwa nga tshitshavha. Mulayotibe u ṱoḓa u sedzana na mafhungo a elanaho na tshanduko kha u ṋetshedza ḽaiburari dza tshitshavha na vhadzulapo nga maanḓa kha zwitshavha zwe kale zwa vha zwo thudzelwa kule.18.2 Nga nḓivho ya uri mbetshelwa ya ḽaiburari dza tshitshavha u ya nga Mulayotewa ndi vhukoni ha mimasipala. Mulayotibe uyu , vhukati ha zwiṅwe, u ṋetshedza mikhwa na zwiṱandadi wa ḽaiburari ya tshitshavha yo teaho. U dovha wa ṱuṱuwedza kuvhusele kwo ṱanḓavhuwaho na khonanyo u mona na masia mararu a muvhuso malugana na ḽaiburari ya tshitshavha na sisiteme ya mafhungo. 18.3 Mulayotibe wa vhuya wa tendelwa, u ḓo sedzana na u sa lingana ha tshifhinga tsho fhiraho malugana na dziḽaiburari dza tshitshavha na u ṋetshedza zwiko zwo linganaho zwi ṱanganedzaho vhathu vha re na vhuholefhali, vhaswa, vhaaluwa na vhane vha si ambe Tshikhuwa kha vhupo ha ḓoroboni na ha mahayani. Minista wa Vhutsila na Mvelele Vho Nathi Mthethwa vha ḓo fara muṱangano na vhoramafhungo u ṱalutshedza nga ha Mulayotibe.D. Zwi khou ḓaho19. Mulevho wa khakhathi dzo livhiswaho kha mbeu  (GBV)19.1 Nndwa na vhuvhi ha GBV i ḓo khwaṱhiswa nga Ḽavhuṱanu ḽa 8 Ṱhafamuhwe 2019 musi Muphuresidennde Vho Ramaphosa, khathihi na madzangano a si a muvhuso o fhambanaho, vha tshi ḓo saina mulevho wa u lwa na GBV. Vhuṱambo ha u saina vhu ḓo farelwa East London ngei Kapa Vhubvaḓuvha vhu tevhelavho u rwelwa ṱari ha Samithi ya Muphuresidennde nga ha Mabulayo a vhathu vha tshisadzini na Khakhathi dzo livhiswaho kha Mbeu ye ya farwa ṅwaha wo fhiraho nga Lara.20. Sesheni ya Vhu63 ya Khomishini ya UN nga ha Vhuimo ha Vhafumakadzi20.1 Minista wa Vhafumakadzi, Vho Bathabile Dlamini, vha ḓo rangaphanḓa vhurumelwa u ṋetshedza muvhigo wa shango kha Sesheni ya Vhu63 ya Khomishini ya UN nga ha Vhuimo ha Vhafumakadzi ngei New York, USA nga ḽa 13 Ṱhafamuhwe 2019. 20.2 Khomishini i ḓo sedza “sisiteme ya tsireledzo ya matshilisano, u swikelela tshumelo dza tshitshavha na themamveledziso yo khwaṱhaho ya ndinganyiso ya mbeu na u maanḓafhadza vhafumakadzi na vhasidzana” sa yone thero ya vhuṱhogwa. Muvhigo u ḓo sumbedzisa vhuḓikumedzeli ha Afrika Tshipembe ha u sedzana na u sa lingana ha mbeu na u sa lingana kha shango, na u isa phanḓa na thoma mbekanyamushumo na nyito dza u tandulula izwi. 21. Vhubindudzi ha zwa Maini 21.1 Khabinethe i ṱanganedza u vulwa ha tshiofisi nga Muphuresidennde Vho Ramaphosa ha Vedanta Zinc International’s Gamsberg Mine ngei Devhula ha Kapa nga Ḽavhuṋa, 28 Luhuhi  2019.21.2 Vhubindudzi vhu fhiraho R21.8 biḽioni vhu fhaṱa kha vhuḓikumedzeli ho ṱanganedzwaho nga tshifhinga Khonferentsi ya Vhubindudzi ya u rwela ṱari ya shango ye farwa ṅwaha wo fhiraho, ye ya dzikusa gabelo ḽiswa ḽa mveledziso ya zwa ikonomi na zwa nḓowetshumo shangoni.21.3 Luṱa lwa u thoma lwa maini lu ḓo wana vhubindudzi ha  R5.5 biḽioni na u anganyelwa u ḓo shuma lwa miṅwaha ya 30. Maini u ḓo thola vhathu vha 3000 kha mushumo wa u fhaṱa na vhathu vha 700 kha mushumo wa tshoṱhe.22. U rwelwa ṱari ha Nyambedzano ya Sekhithara ya Vhuendi ha Maḓini 22.1 Kha u ṱandavhudza hafhu vhukoni ha Afrika Tshipembe sa shango ḽa zwa maḓini ḽi ṱalutshedzaho nga vhupo ha dzhiosiṱirathedzhi na mbambadzo yaḽo  kha nḓila dza u vhambadza malwanzheni, Minista wa Vhuendi, Vho Dokotela Blade Nzimande, vha ḓo vha ṋemuḓi wa u Rwela Ṱari ha Nyambedzano ya Sekhithara ya Vhuendi ha Maḓini ya maḓuvha mavhili u bva nga ḽa 28 Luhuhi u swika nga ḽa 1 Ṱhafamuhwe 2019 ngei Durban, KwaZulu-Natal22.2 Nyambedzano dzi sumbedzisa vhuḓikumedzeli ho itwaho nga Muhasho wa Vhuendi nga 2019 u ṱavhanyisa u thoma u shuma ha Mbekanyamaitele ya zwa Maḓini yo Katelaho zwoṱhe Comprehensive Maritime Transport Policy (CMTP) yo tendiwaho nga Khabinethe nga 2017. 22.3 Vhuṱambo vhu ḓo sedza nyito dzine dza tea u dzhiwa u khwaṱhisedza tshanduko, u kunga vhubindudzi kha tshiṱirathedzhi tsha thandela dza themamveledziso ya zwa maḓini zwiṋe zwa dzhiwa zwi zwa ndeme kha u vhea Afrika Tshipembe sa Senthara ya zwa Maḓini yo Imelaho Dzitshaka. Ndi ndugiselo hafhu ha mathomo a tshifhinga tshi ḓaho a Khoro ya Mveledziso ya Sekhithara ya Vhuendi ha zwa Maḓini sa zwi zwa sumbedziswa nga  CMTP.23. Good Green Deeds 23.1 Muphuresidennde Vho Ramaphosa vha ḓo rangaphanḓa fulo ḽa lushaka  “Good Green Deeds” nga ḽa 8 Ṱhafamuhwe 2019 ngei Buffalo City, Kapa Vhubvaḓuvha. Vhuḓifhinduleli ha u khwaṱhisedza vhupo ho tsireledzeaho na ho kunaho vhu kha MaAfrika Tshipembe vhoṱhe.23.2 U dzudza zwitshavha zwashu zwo kuna zwi thoma na riṋe, nahone ndi zwa vhuṱhogwa uri mahaya na mabindu vha thome u shumisa maitele a vhulanguli ha malaṱwa.23.3 Muphuresidennde vha ḓo rwela ṱari  Operation Phakisa: Ikonomi ya Malaṱwa na Khemikhala, zwine zwo livhiswa kha u tikedza ikonomi ya Afrika Tshipembe musi i tshi khou fhungudza vhuṱala haḽo ha zwa mupo.24. Tshumisano ya u Guda U vhala ya Lushaka 24.1 Muphuresidennde Vho Cyril Ramaphosa vha ḓo ṋetshedza iṅwe ṱhuṱhuwedzo kha Tshumisano ya u Guda U vhala ya Lushaka kha vhuṱambo na ḽa 8 Ṱhafamuhwe 2019 Mdantsane ngei Kapa Vhubvaḓuvha. Mbekanyamushumo yo livhiswa kha u khwinisa mikhwa ha u vhala ya MaAfrika Tshipembe nga u ṱuṱuwedza lufuno lwa u vhala.25. Vhureakhovhe ha tshikalo tshiṱuku25.1 Muhasho wa Vhulimi, Maḓaka na Vhureakhovhe (DAFF), zwi tshi khou tshimbilelana na Mulayo wa Zwiko zwi Tshilaho zwa Maḓini (Mulayo wa 18 wa 1998), sa zwe zwa khwiniswa, u ḓo ṋetshedza pfanelo dza u rea khovhe kha vhureakhovhe ha tshikalo tshiṱuku kha tshitshavha tsha Matigulu ngei KwaZulu-Natal nga ḽa 14 Ṱhafamuhwe 2019. Hezwi zwi tevhela u rwelwa ṱari  Port Nolloth ngei Devhula ha Kapa   25.2 DAFF yo tshimbidza vhupfumbudzi vhuhulwane vhukuma vhu vhuedzaho nga maanḓa vhafumakadzi kha zwitshavha izwi. U rwela ṱari hu fanaho ho ḓo farwa ngei Kapa Vhubvaḓuvha na Kapa Vhukovhela. Khabinethe i ṱanganedza application yo bveledziswa nga DAFF ine ya vhidzwa u pfi Abalobi app, ine ndivho yayo ha ḓo vha u thusa vhureakhovhe vha tshikalo tshiṱuku u ṱumanya khaṋo dzavho dza lwanzheni na makete u fanaho na mavhengele a khovhe.E. Milaedza26. U fhululedza26.1Khabinethe i fhululedza:mudzhiazwinepe zwa fhasi ha maḓi Vho Allen Walker vha Warner Beach kha u wina kha khethekanyo ya zwifanyiso zwa shaka kha awadi dza  World ShootOut 2018  he ha farelwa Germany.Mubiki Kobus van der Merwe wa resitorente ya Wolfgat ngei Paternoster ngei Kapa Vhukovhela, ye ya wina Awadi ya Resitorente ya Ṅwaha kha u rwela ṱari ha Awadi dza Resitorente dza Ḽifhasi ngei Paris.vhathu vha Nigeria na Senegal – na u khwaṱhisedza hafhu muhumbulo ya Khomishini – ya u fara khetho dze dza tshimbila zwavhuḓi. Ri khou fhulufhela u ḓo khwaṱhisedza vhushaka ha mbambadzo na ha ikonomi, zwa poḽitiki kha masia oṱhe vhukati ha Afrika Tshipembe na mashango oṱhe mavhili. 27. Ndiliso27.1 Khabinethe i ḓi baḓekanya na Muphuresidennde Vho Ramaphosa u swikisa ndiliso kha u lovha ha muimbi wa jazz na muṱanganedzi wa tshiphuga tsha National Order of Ikhamanga, Mama Dorothy Masuka, vha na miṅwaha ya 83. Mama Vho Masuka vha ḓo humbulwa nga u shela mulenzhe zwihulwane kha vhufa ha zwa mvelele ya Afrika Tshipembe na dzhango.Mbudziso:Vho Phumla Williams – Muambeli wa Khabinethe o Farelaho (GCIS)Luṱingothendeleki: 083 501 0139"
Tshitatamennde tsha Muṱangano wa Khabinethe we wa farwa nga ḽa 13 Ṱhafamuhwe 2019,14 Mar 2019,https://www.gov.za/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,https://www.gov.za/ve/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,"Tshitatamende tsha Muṱangano wa Khabinethe wo farwaho nga Ḽavhuraru, 13 Ṱhafamuhwe 2019 ngei Tuynhuys Ḓoroboni ya KapaA. Mafhungo a zwino kha Shango 1. Mishumo Yavhuḓi ya u Kunakisa Mupo (Good Green Deeds) 1.1. Khabinethe i livhuwa MaAfrika Tshipembe vhoṱhe vhe vha ḓibaḓekanya na Muphuresidennde Vho Cyril Ramaphosa kha u rwela ṱari fulo ḽa lushaka ḽa Mishumo Yavhuḓi ya u Kunakisa Mupo. Fulo ḽi ṋetshedza tshikhala kha sekhithara dzo fhambanaho dza tshitshavha u tamba tshavho tshipiḓa na u vha na ṱhalukanyo nga ha zwa mupo. Afrika Tshipembe ndi ḽiṅwe ḽa vho sainelaho Thendelano ya Paris ya nga ha tshanduko ya kilima ine ya dededza ndingedzo dza dzitshakatshaka dza u fhungudza mushuluwo wa gese i tshikafhadzaho mupo. 1.2. Ndi mushumo na vhuḓifhinduleli ha vhathu vhoṱhe Afrika Tshipembe u vhona uri zwa zwino ri na mupo wo kunaho na u itela mirafho ya matshelo. Mupo u ṱhogomelwaho u ḓo thusa kha u fhungudza mushuluwo wa gese u tshikafhadzaho mupo, u thusa kha tsireledzo ya zwiḽiwa, maḓi, fulufulu na vhutshilo nga u angaredza.1.3. Khabinethe i ramba muṅwe na muṅwe uri a dzhie fulo ḽa Mishumo Yavhuḓi ya u Kunakisa Mupo ḽi vhe nḓila ya matshilele u itela uri vhuponi hashu, zwitshavhani na kha shango ḽoṱhe hu vhe tsumbo ya ḽifhasi ya fhethu ho kunaho, hu songo tshikafhadzeaho nahone hu dzuleaho.2. Mbilo dza Mavu2.1. Khabinethe i khou takadzwa nga u bvelaphanḓa ha u phaḓaladzwa ha mbekanyamushumo ya khumiselo ya mavu kha vhaṋe vhao ine ya khou khakhulula zwe zwa vha zwo khakhea kha ḽa mulovha khathihi na u fhaṱa lushaka lune lu tsini na u lingana zwine zwi ḓo vhuedza MaAfrika Tshipembe vhoṱhe.2.2. Kha u bveledza khovhekanyo i linganaho ya mavu, Muphuresidennde Vho Ramaphosa vho ranga phanḓa ṋetshedzo ya hekhithara  dza 142  dzo khunyeledzwaho na u badelwa dza mbilo ya mavu a re na mushumo kha vhadzulapo vha Moretele, vhe vha sumbedzisa uri ayo mavu vha ḓo a shumisela mveledziso.2.3. Havha vhadzulapo vho xelelwa nga pfanelo dza mavu avho musi vha tshi sokou pfuluswa tshikhalani dzinḓuni dzavho nga murahu ha u shumiswa ha mbetshelwa dza Mulayo wa Mavu a Vharema wa 1913. Khomishini ya Mbuedzedzo ya Pfanelo dza Mavu (CRLR) yo no shumisa masheleni a fhiraho R203 miḽioni u badela na u khunyeledza mbilo. 3. Eskom3.1. Khabinethe yo ṱanganedza muvhigo u bva kha Mufarisa Muphuresidennde Vho David Mabuza nga ha mushumo wa Komiti ya Khabinethe ya Tshipentshele yo ṱanganelaho nga ha Eskom ye ya thomelwa u sedza kha fhungo ḽa zwino, u khaulwa ha nḓisedzo ya muḓagasi na masiandaitwa a si avhuḓi kha ikonomi.  Ndingedzo dzo konanywaho dza muvhuso u itela u ḓisa vhudziki ho khwaṱhaho ha masheleni, mashumele na zwiṱirakitsha kha Eskom zwi khou tshimbila nga ngona. 3.2. Tshigwada tsha Tsedzuluso tsha zwa Thekheniki tsha Eskom tsho tholwaho nga Minisiṱa wa zwa Mabindu a Muvhuso na Bodo ya Eskom vho thoma mushumo wavho vhege ino. Vha khou lavhelelwa u ḓisa muvhigo thangeli hu sa athu fhela vhege nṋa. Mashumele a puḽanti dza muḓagasi ha khou dzika naho hu sa athu dovha ha khaulwa muḓagasi u bva nga ḽa 15 Luhuhi 2019. Ho vha na tshivhalo tsha zwiwo zwihulwane vhuponi ha khovhekanyo ya muḓagasi zwe zwa ḓo shela mulenzhe kha u thithisea ha muḓagasi.3.3. Khabinethe yo dzhiela nṱha mvelaphanḓa yavhuḓi ye ya swikelwa kha u wanala ha zwiṱoko zwa malasha u mona na zwiṱitshi zwa muḓagasi, na uri hu dovha ha tewa u sedza kha fhungo ḽa Thengo ya Nḓisedzo ya Malasha. Honeha, Khabinethe i kha ḓi vhilaedziswa nga mashumele a zwiṱitshi zwa muḓagasi zwa Medupi na Kusile, na uri vho ṋea ndaela Minisiṱa wa Mabindu a Muvhuso uri vha ṋetshedze pulane yo fhelelaho ya mvusuludzo yo ḓitikaho nga u ita ṱholo hafhu ya zwiṱuṱuwedzi zwihulwane zwi ḓuraho na u fhirelwa nga tshifhinga tshe tsha vha tsho vhetshelwa u fhaṱa thandela ntswa.  4. Khomishini ya ILO nga ha Vhumatshelo ha Mishumo na Thendelano ya Edcon  4.1. Khabinethe i ṱanganedza muvhigo wa khomishini ya ḽifhasi we wa ita themendelo dza 10 dze dza vhekanywa nga thikho tharu: u bindudza kha vhukoni ha vhathu, u bindudza kha zwiimiswa zwa mishumo ya ḽifhasi; khathihi na u bindudza kha mishumo yavhuḓi ya tshoṱhe. Themendelo dzi amba thwii nga khaedu tsha raru dza tshayandinganyo, vhushai na u shaya mushumo. 4.2. Nga kha mushumo wa Minisiṱa wa Mishumo Vho Mildred Oliphant, Afrika Tshipembe ḽo swikela zwihulwane kha u khwinisa nyimele dza mishumoni nga kha maga a ndinganyiso ya mbeu, u vhesa khagala kha zwa muholo, u fhelisa dzikhakhathi, u dina vhaṅwe mishumoni na maṅwe maga thwii u itela zwikhala zwi no lingana. 4.3. Khabinethe i dovha hafhu ya ṱanganedza u lwisa ho ṱanganelaho nga muvhuso, Tshikwama tsha Ndindakhombo ya Vha sa Shumi (ho katelwa  madzangano a mbambadzo) na sekhithara dza phuraivethe ( bannga na vhaṋe vha mimoḽo ine ha rengwa khayo) u dovha u sedzesa kha vhengele ḽa zwiambaro ḽa Afrika Tshipembe – EDCON. U itela uri thendelano ya u lamukisa Edcon i khunyeledzwe, madzangano oṱhe a tea u vha na zwine a ṋetshedza nga iṅwe nḓila na uri a dovhe a shumisane nga maanḓa.4.4. Kha vhudzivha ha ndingedzo dza u vhona uri Edcon i si we ndi  masiandaitwa a tshinyalelo ya mishumo. Mishumo ya tshoṱhe i fhiraho 40 000 na miṅwe i fhiraho zwigidi ine ya ḓa nga kha aya Mavhengele yo vha i tshi ḓo vha yo lozwea arali Edcon i songo vusuludzwa. Khabinethe i ramba MaAfrika Tshipembe vhoṱhe u tikedza thambo yo itwaho kha Samithi ya Mishumo u renga zwibveledzwa zwa Fhano Afrika Tshipembe khathihi na u tikedza nḓowetshumo yapo.5. Square Kilometer Array (SKA)5.1. Maitele maswa a mavhusele a saintsi ya ḽifhasi o ḓivhadzwa musi Minisiṱa wa Saintsi na Thekhinoḽodzhi, Vho Mmamoloko Kubayi-Ngubane, vho imela muvhuso wa Afrika Tshipembe, vha tshi saina thendelano ya dzitshakatshaka (ine ya vhidzwa Rome Convention) ngei Italy, nga ḽa 12 Ṱhafamuhwe 2019.5.2. Hezwi zwi vhea Square Kilometer Array Observatory (SKAO), sa tshiimiswa tsha mivhuso ya tshivhalo, tsho hwedzwaho mushumo wa u fhaṱa na u shumisa theḽesikoupu ya asiṱironomi radio ya maanḓa vhukuma ḽifhasini, ine ya ḓo vha Afrika Tshipembe na Australia.5.3. Khabinethe i fhululedza vhafarisani vha Dzitshakatshaka kha hezwi zwihulwane zwo swikelwaho zwine ya tou vha ḓivhazwakale na u khwaṱhisedza u ḓikumedzela ha Afrika Tshipembe kha thandela ya SKA, na u bvela phanḓa kha u rwelwa ṱari ha theḽesikoupu ya MeerKAT khathihi na u shela mulenzhe ha ndeme  nga Afrika Tshipembe kha u oliwa ha theḽesikoupu ya SKA. Observatory ya SKA i ḓo vha tshiimiswa tsha Dzitshakatshaka tsha u tou thoma tsho sedzaho kha saintsi, tshine khatsho Afrika ḽi ḓo kona u sumbedzisa mushumo wa vhurangaphanḓa, kha masia a saintsi, vhuinzhiniara na mbekanyamaitele. 6. Miḓalo ya KwaZulu-Natal 6.1. Khabinethe i livhisa ndivhuwo dzayo kha zwiimiswa zwi sa shumeli malamba (dziNGO) kha thikhedzo dzavho khathihi na u ḓibaḓekanya na muvhuso kha u ṋetshedza thuso kha miḓalo ya zwenezwino ye ya itea kha zwiṅwe zwi zwipiḓa zwa shango.6.2. Kha u fhungudza masiandaitwa a miḓalo yo iteaho nga u bonya ha iṱo zwenezwino, muvhuso wa KwaZulu-Natal, u bvela phanḓa na u ṋetshedza thikhedzo na thuso kha miṱa yo kwameaho. Zwigwada zwa vhaofisiri vha zwiwo zwi songo lavhelelwaho vha khou bvela phanḓa na u anganyela tshinyalelo.  6.3. Khabinethe i ṱuṱuwedza zwitshavha u ṱhogomelesa musi hu na zwirulu na musi hu na miḓalo, na u ṱuṱuwedza lushaka uri vha songo edzisa u wela dzibada dzo ḓalaho nga maḓi, dziburoho na milambo.                       7. Miḓalo ya Malawi na Mozambique 7.1. Nga kha Muphuresidennde Vho Ramaphosa, Afrika Tshipembe ḽo ṱanganedza khumbelo dza vhuphalalavhathu u ṱoḓa na u phulusa vhathu u bva kha vhavhusi ngavho, Muphuresidennde vha Malawi Phurofesa Vho Arthur Peter Mutharika na Muphuresidennde vha Mozambique Vho Filipe Jacinto Nyusi nga u ya nga fhambana havho.7.2. Bufho ḽiṱuku ḽo rumelwa na tshigwada tsha vhoriaḓivha u ya Malawi u ita ṱholo ya u vhona uri thuso ya vhuphalalavhathu ine ya ḓo ṱoḓea ndi nngafhani. Afrika Tshipembe ḽi dzula ḽo ḓivhofha u ṋetshedza thuso naho i ifhio nga hune ḽa kona ngaho kha miraḓo ya mashango a Tshitshavha tsha Mveledziso ya Tshipembe ha Afrika (SADC).                       B. Tsheo dza Khabinethe 1. Nḓivhadzamulayotibe ya 2019 ya Saintsi, Thekhinoḽodzhi na Vhuthomazwisa (STI)1.1. Saintsi na vhuthomazwiswa zwi dzulela u ḓa na maitele o fhambanaho a u ita zwithu na uri zwi ri tendela uri ri shumane na khaedu dze dza vha dzi hone lwa tshifhinga tshilapfu nga nḓila ya ndeme nahone i fhungudzaho u ḓurelwa. U kona u shumisa zwavhuḓi hedzi mbuelo, Khabinethe yo tendela Nḓivhadzamulayotibe ya STI, ine ya khou vhekanya tsumbanḓila ya mbekanyamaitele ya tshifhinga tshilapfu u itela mushumo wa nyaluwo wa STI. Musi hu tshi khou bebwa Nḓowetshumo dzine dza shumisa Thekhinoḽodzhi dza Tshizwinozwino (Fourth Industrial Revolution), STI i ḓo ri vhea hune ra ḓo kona u shumisa mvelaphanḓa ya thekhinoḽodzhi ine ya khou itea nga u ṱavhanya.1.2. Madzinginywa kha Nḓivhadzamulayotibe a ṱoḓa u amba nga vhuṱumani ha mbekanyamaitele, mveledziso ya vhukoni ha vhathu, u alusa nḓivho, vhuthomazwiswa, mashumele na u alusa vhubindudzi. Haya madzinginywa a mbekanyamaitele a ḓo vha tshipiḓa tsha zwa ndeme zwa mveledziso ya pulane ya miṅwaha ya fumi ho dzheniswa vhathu vhoṱhe vha kwameaho.C. Zwi Khou Ḓaho   1. Khakhathi dzi Itelwaho Vhafumakadzi (Gbv)1.1. Muphuresidennde Vho Ramaphosa vha ḓo vula Khothe ya Madzhisiṱiraṱa ya Booysen ngei Gauteng nga Ḽavhuṋa ḽa 28 Ṱhafamuhwe 2019. Vha ḓo saina mulevho na vhaṅwe vha dziNGO, une wa khou thoma u shumisa dziṅwe dza tsheo dze dza rwelwa ṱari kha Samithi ya Muphuresidennde ya GBV na Mabulayo a  vha Tshisadzini ye ya farwa nga Lara 2018. 1.2. Vha ḓo dovha vha rwela ṱari Khothe ya Madzhisiṱiraṱa ya Plettenberg Bay ngei Kapa Vhukovhela ine ya ḓo ṋetshedza Tshumelo dza Khothe ya Miṱa, milandu ya Vhutshinyi ha u Tzhipa, khothe dza dzingu na khothe dza zwiṱiriki. 1.3. Muvhuso wo ḓivhadza nḓila nnzhi dza thusedzo u itela u tikedza vhapondwa vha zwa u tambudzwa. Ṱhanganyelo dza Senthara dza Ndondolo dza Thuthuzela dza 54 u mona na shango ḽoṱhe dzi shuma sa fhethu hune zwoṱhe zwa itwa henefho u itela u fhungudza u dovha u pfiswa vhuṱungu  ha mupondwa na tshifhinga tsha u khunyeledza milandu iyi ya u tambudzwa lwa vhudzekani.1.4. Khabinethe i sasaladza zwihulwane u tambudza nga nḓila iṅwe na iṅwe, ho katelwa u tambudza nga u tou sema hu itelwaho vhafumakadzi na vhana. Muvhuso u dzula wo ḓikumedzela u vha phanḓa kha u lwa na u fhelisa GBV. MaAfrika Tshipembe vha ṱuṱuwedzwa u vhiga milandu yoṱhe ine ya khou humbulelwa ya u tzhipa, u kombetshedza zwa vhudzekani kana u tambudza nga nḓila iṅwe na iṅwe mapholisani kana vha founele nomboro ya mahala kha 0800 428 428. Zwiwo zwa u tambudzwa ha vhana zwi nga kha ḓi vhigwa kha nomboro ya mahala ya Childline South Africa – 0800 055 555.2. Mbuedzedzo ya Mavu 2.1 Nga kha CRLR, Mufarisa Muphuresidennde Vho David Mabuza, sa Mudzulatshidulo wa Komiti ya Minisiṱa dza Tshivhalo ya nga ha Mbuedzedzo ya Mavu, khathihi na Minisiṱa wa Mveledziso ya Mahayani na Mbuedzedzo ya Mavu Vho Maite Nkoana-Mashabane, vha ḓo ri nga Mugivhela wa ḽa 16 Ṱhafamuhwe 2019, vha tshimbidza lwa tshiofisi vhuṱambo ha u Ṋetshedza nga Ofisi ya Muphuresidennde mavu ane mbilo dzao dzo badelwa na u khunyeledzwa ngei  Empangeni, KwaZulu-Natal.2.2. Mbilo ya Mavu ya Vhadzulapo vha Ubizo i na Hekithara dza 2548 - 7861 dza mavu nahone ndi a miṱa i linganaho 149 ye ya vha yo pfuluswa kale. Hu na vhavhuelwa vha mbuedzedzo ya mavu vha 894 (hune 30% ha vha vhafumakadzi), vhane vha tou vha vhatumbukwa vha itshi tshitshavha vhane vha ḓo vhuelwa nga ṋetshedzo iyi.Ṱhanganyelo ya ndeme ya iyi ndaka ndi R136 miḽioni.3. Ṅwedzi wa Pfanelo dza Vhuthu 3.1. Afrika Tshipembe ḽi ḓo pembelela Ṅwedzi wa Pfanelo dza Vhuthu fhasi ha thero: Ṅwaha wa Nyambo Dzapo: U Alusa na u Khwaṱhisedza Mvelele ya Pfanelo dza Vhuthu” hu tshi khou sedzeswa kha ndeme ya nyambo dzapo. 3.2. Khabinethe i ṱuṱuwedza MaAfrika Tshipembe vhoṱhe u vhona uri pfanelo u ya nga he dza vhekanywa ngaho kha Mulayotewa wa Afrika Tshipembe wa 1996 na Mulayotibe wa Pfanelo dzi khou shuma, nga u vhulunga na u alusa nyambo dzapo.3.3. Vhuṱambo ha lushaka lwoṱhe vhu ḓo farwa nga ḽa 21 Ṱhafamuhwe 2019 ngei Sharpeville Gauteng he miṅwaha ya 67 yo fhiraho vhadzulapo vhe vha gwalaba nga nḓila ya mulayo vha tshi khou hanedzana na milayo i dzhiaho sia ḽithihi yo phasiswaho, vha thuntshiwa nga mapholisa a muvhuso wa tshiṱalula. 3.4. Ṅwedzi wa Pfanelo dza Vhuthu u dovha wa katela Vhege ya u Lwa na Khethululo nga Muvhala u bva nga ḽa 14 u swika ḽa 21 Ṱhafamuhwe 2019, na uri u ḓo dovha wa shumiswa u amba nga masiandaitwa  a khethululo nga muvhala a kwashekanyaho kha lushaka. D. Milaedza  1. U fhululedza Khabinethe i fhululedza:1.1. Vhoṱhe vhakwamei vhe vha farisana na muvhuso kha u vhona uri Afrika Tshipembe ḽi vha ṋemuṱa wa Tshiphuga tsha Ḽifhasi tsha Netiboḽa ya 2023, ine ya ḓo vha i ya u tou thoma kha mavu a Afrika. Khabinethe i ṱanganedza vhuḓifulufheli he Federesheni ya Netiboḽa ya Dzitshakatshaka ya vhu sumbedzisa. Shango ḽo lugela u ṱanganedza vhueni ha tshaka dza 16 nga zwanḓa zwivhili zwa Ubuntu vhune ha ḓo tamba mitambo ya 60 kha maḓuvha a 10 a thonamennde ngei International Convention Centre Ḓoroboni ya Kapa.1.2. Nomzamo Mbatha we a vha ene muthubi wa Tshiphuga tsha  Goddess Beauty kha mushumo wa u avhela Zwiphuga zwa  Vhafumakadzi vha Dzitshakatshaka vha Maanḓa ngei Los Angeles, USA. Mbatha u a ḓivhea nga vhukoni hawe kha TV sa muthu ane a shumisa vhuvha hawe kha u kunga vhaṱaleli, a dovha a vha mutambi wa matambwa khathihi na mushumo wawe kha Mbumbano ya Dzitshaka. 1.3. Vho Vincent Cosa kha u sumbedza u vha na tshivhindi he vha lamukisa ṅwana kha miḓalo ye ya sokou bvelela ngei Johannesburg.1.4. Vho Nosipho Mkhupheka kha u wina tshiphuga tsha Forbes Woman Africa Public Sector Awards nga Ḽavhuṱanu ḽa 08 Ṱhafamuhwe 2019. Vho Mkhupheka vho wina tshiphuga itshi nga kha u ḓikumedzela havho u shumela vhathu nga khuliso na musi vho no tshaisa mushumoni wavho na uri  vho ṱhonifhiwa  kha u shumela havho vhathu vha Scottsburg ngei KZN nga vhuḓikumedzeli.1.5. Phurofesa Vho Mashudu Tshifularo na tshigwada tshavho u bva Yunivesithi ya Pretoria vhe vha ranga phanḓa kha u ita muaro wa u tou thoma ḽifhasini wa nḓevhe ya vhukati vha tshi khou shumisa khanḓiso ya 3D ya marambo a vhukati a nḓevhe, u itela uri muthu we a vha a vha a sa pfi a dovhe a pfe. Hoyu muaro wo itiwa sibadela tsha Steve Biko Academic ngei Pretoria, nga ḽa 13 Ṱhafamuhwe 2019. 2. NdilisoKhabinethe i rumela ndiliso dzayo kha miṱa na khonani dza:2.1. Minisiṱa wa COGTA Vho Dokotela Zweli Mkhize vhe vha lovhelwa nga mukomana wavho Vho Jabulani Gerald Mkhize nga Swondaha ya ḽa 10 Ṱhafamuhwe. Vha ḓo vhulungwa nga ḽa 16 Ṱhafamuhwe hayani havho ngei Willowfountain Pietermaritzburg, KZN.2.2. Sibusiso Khwinana we a tamba sa Lefa kha ḽitambwa ḽa zwenezwino ḽapo ḽa muvi ḽa Matwetwe. O vha hafhu muraḓo mutumbuli wa Independent Theatre Makers Movement, ine yo sedza kha u bveledza murafho wa vhatsila vho ḓiimisaho nga u vha ṱuṱuwedza u dzhia vhuḓifhinduleli ha mushumo wavho na u dzhiela nṱha vhukoni havho.2.3. Vhathu vho lovhaho kha tshiwo tsha makhaulambilu tsha bufho ḽa Ethiopian Airlines ḽe ḽa wa musi ḽi tshi khou fhufha u livha Nairobi ngei Kenya u bva Addis Ababa, Ethiopia, ḽa vhulaha vhanameli vhoṱhe na miraḓo yoṱhe ya vhafhufhisi vhe vha vha vhe nga ngomu.  2.4. Vhoṱhe vhe vha xelelwa nga matshilo avho kha miḓalo ya zwenezwino kha zwiṅwe zwipiḓa zwa shango Afrika Tshipembe khathihi na Malawi na Mozambique.E. U TholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vho Mandla Reginald Sithole: Muofisiri Muhulwane wa Masheleni kha Muhasho wa Mishumo ya Tshitshavha;2. Vho Enoch Godongwana na Vho Bongiwe Kunene: Vhalangi vha sa shumiho hone kha Bannga ya Mveledziso ya Tshipembe ha Afrika (DBSA) sa Vhalangi vha Bodo (Bodo) lwa tshifhinga tsha miṅwaha miraru (3) u bva nga ḽa u 1 Lambamai 2019;3. U tholiwa hafhu ha Vho Malijeng Theresa Ngqaleni na Vho Martie Jacoba Janse Van Ransburg: Vhalangi vha sa shumiho hone kha Bodo ya DBSA lwa tshifhinga tsha miṅwaha miraru (3) u bva nga ḽa u 1 Lambamai 2019;4. Miraḓo ya Bodo ya Maḓi ya Bloem:a. Vho Tefetso Bernard Phitsane (Mudzulatshidulo);b. Adv. Vho Tshepiso Doreen Segoe-Backward (Mufarisa Mudzulatshidulo);c. Vho Zolani Mkiva;d. Vho James Jonathan Price;e. Vho Theda Ntikile Sandlana-Thebe;f. Vho Dipitseng Maropeng Manamela;g. Vho Luvuyo Xola Ntoyi;h. Vho Louis Evelyn van Rheede van Oudtshoorn;i. Vho TM Manyoni; naj. Vho Mmathebe Annah Faith Moja.Mbudziso:Vho Phumla Williams – Muambeli wa Khabinethe o Farelaho (GCIS)Luṱingothendeleki: 083 501 0139"
Tshitatamennde tsha Muṱangano wo farwaho nga 27 Ṱhafamuhwe 2019,28 Mar 2019,https://www.gov.za/speeches/statement-cabinet-meeting-27-march-2019-28-mar-2019-0000,https://www.gov.za/ve/speeches/statement-cabinet-meeting-27-march-2019-28-mar-2019-0000,"A. Mafhungo a zwino kha Shango1. Vhubindudzi1.1 Khabinethe i ṱanganedza luṱa lwa vhuvhili lwa u engedzwa ha Zounu ya Ikonomi ya Tshipentshele ya Vhuimangalavha ha Mbambadzo ha Dube (SEZ) ngei Kwazulu-Natal. Vhubindudzi ha R18 biḽioni vhu khou dovha ha ḓadzisa dziṅwe hekithara hafhu dza 45 fhethu ha nḓowetshumo kha (SEZ). I ḓo shuma sa mutheo wa u kokodza vhuṅwe vhubindudzi vhu anganyelwaho R20 biḽioni kha miṅwaha miṱanu i ḓaho.1.2 Khabinethe i dovha ya ṱanganedza vhubindudzi ha R72 miḽioni ya vha vhubveledzi vha zwa eḽekiṱhironiki zwa Hisense nga vha China kha mutevhe wa vhubveledzi ha zwa dzitheḽevishini na dzifiridzhi kha ḽimaga ḽavho ḽi re ngei Atlantis Kapa Vhukovhela, hune ho sikiwa zwikhala zwa mishumo ya vhubveledzi zwa 150. Ṱhanganyelo ya vhubindudzi hovhu hoṱhe kha puḽanti ya Atlantis vhu vho swika kha R440 miḽioni        2. Mbuedzedzo ya mavu  2.1 Muphuresidennde Vho Cyril Ramaphosa vho ṋetshedza mavu lwa u tou thoma vha tshi a vhuedzdza  kha vhaḓuhulu vha  tshitshavha tsha Griqua (tshitshavha tsha Ebenhaeser) ngei Vredendal Kapa Vhukovhela. U ṋetshedzwa uhu hu khou isa phanḓa Mbekanyamushumo ya Mbuedzedzo ya Mavu ine i sedza kha u khwinisa nyimele dza zwitshavha zwe kale zwa vha zwo sielwa nnḓa.2.2 Khabinethe i ṱanganedza thikhedzo ine ya ṋetshedzwa nga Muhasho wa Mveledziso ya Mahayani na Mbuedzedzo ya Mavu nga murahu ha musi ho no vha na thendelano hune hu ṋetshedzwa maṱereṱere a tshivhalo ane a nga shumiswa nga vhalimi vhuponi honoho, zwine zwa ḓo ita uri hu dzule hu tshi kho shumiwa kha mavu ayo lwa zwino na kha mirafho i ḓaho.3. Savei ya zwa Vhashumi ya Kotara 3.1 Khabinethe i ṱanganedza u bvisiwa ha data ya zwa vhashumi ya u fhedzisela yo bviswaho vhege yeneyi nga vha Mbalombalo vha Afrika Tshipembe (StatsSA), ine i khou khwaṱhisedza nyaluwo yo fhelelaho ya zwa vhashumi nga 2018. Savei ya zwa Vhashumi ya Kotara, nthihi ya savei mbili dzi itwaho nga StatsSA, i sumbedza uri mishumo kha sekhithara dza vhukuma yo aluwa nga 158 000 kha miṅwedzi ya 12 nga 2018. Kha miṅwedzi miraru ya u fhedzisela ya 2018, mishumo yo aluwa nga 87 000. Savei a yo ngo katela data ya zwa vhulimi na mishumo zwayo kha ikonomi.   3.2 Maitele aya ane a khou ṱangwanedzwa, a tevhela u bvisiwa ha Savei ya  Vhashumi vha Shango ya Kotara (QLFS) yo bvisiwaho ṅwedzi wo fhiraho, ine i katela sekitara dzoṱhe dza ikonomi,mishumo ya tshoṱhe na mishumo zwayo, ine yo dovha ya sumbedzisa nyaluwo ya ndeme ya zwa mishumo nga 2018. 3.3 Nyaluwo iyi ya mishumo i khou sumbedza tshipiḓa tsha nyaluwo ya vhuḓifulufheli ha vhabindudzi, khathihi na u aluwa ha vhubindudzi ha nnḓa thwii kha ikonomi, zwine zwoṱhe zwi sumba kha u bvelela ha u lwisa nga Muphuresidennde kha u alusa ikonomi ya Afrika Tshipembe sa fhethu hune vhubindudzi vhu nga itwa hone. Khonferentse ya Vhubindudzi ya Ofisi ya Muphuresidennde ye ya farwa mahoḽa nga Tshimedzi yo kokodza vhuḓigani ha R300 biḽioni. Kha miṅwaha miṋa i khou ḓaho, muvhuso u ḓo shuma na vhabindudzi, zwitshavha zwapo na vhaimela vhashumi u itela u vhona uri vhumbindudzi vhune vho no ḓigana khaho vhu khou shuma, na u thusa u sika miṅwe mishumo hafhu khathihi na zwikhala zwa ikonomi.3.4 U bva mathomoni a ndaulo ino, QLFS yo sumbedza uri ṱhanganyelo ya mishumo yo aluwa u ya kha 16.5 miḽioni, khayo hu na 1.5 miḽioni ya mishumo miswa yo sikiwaho kha tshifhinga tsha miṅwaha miṱanu.4. Tshinyadzo ya Ḓumbumazwikule Idai4.1 Khabinethe i livhisa ndiliso dzayo kha miṱa ya vhapondwa vha Ḓumbumazwikule Idai ḽe ḽa kwama zwipiḓa zwa Mozambique, Malawi na Zimbabwe. Ḓumbumwikule ḽo sia ḽo tshinyadza vhukuma, maḓana na maḓana a zwigidi zwa vhathu vho sala vha si na mahaya, vhupo vhunzhi ho tshinyadzwa ha khauwa zwirathisi zwa vhudavhidzani na dzibada dza sala dzi si tsha tshimbilea.  4.2 Nga muya wa Ubuntu (Vhuthu) Muphuresidennde Vho Ramaphosa vho fhindula kha tshililo tsha thuso u bva kha mashango a vhadzulelani nga u tendela zwingwada zwo fhambanaho u ya u ṱhadula, hu tshikatelwa vha re na vhukoni ha u ṱoḓa na u phulusa.4.4 Khabinethe i takalela mushumo wo itwaho nga vha Mmbi ya Vhupileli ya Lushaka ya Afrika Tshipembe (SANDF), Tshumelo ya Mapholisa ya Afrika Tshipembe (SAPS), khathihi na Muhasho wa Mutakalo. Mabufho a (SANDF) o thusa nga u phulusa vhathu vhe vha vha vho hahedzwa nga miḓalo na u ri (SAPS) na yone yo dovha ya rumela na mmbwa dzo pfumbudzwaho dza u fembedza khathihi na vha shumaho nadzo kha mushumo wa u ya u ṱoḓa na u phulusa. Khabinethe i dovha ya livhuwa vha tshiimiswa tshi sa shumeli malamba vha Gift of the Givers kha u ṋetshedza havho thuso i khou yaho phanḓa ya vhuthu na ya u ṱhaḓula kha tshiwo tshi songo lavhelelwaho.5. Eskom 5.1 Mufarisa Muphuresidennde Vho David Mabuza vho vhiga kha Khabinethe zwo no swikelwaho nga ha Eskom na vhuleme hayo ha muḓagasi. Ho no swikelwa zwi takadzaho kha u wana ndisedzo ya malasha na diziḽi yo linganaho, khathihi na zwiko zwa maḓi o bommbelwaho kha mbulungelo dza zwiṱitshini kha dzi puḽanthi dza shumisaho maḓi u bveledza muḓagasi.5.2 Phaneḽe ya u Sedzulusa ya zwa Thekiniki yo tholwaho nga Minisiṱa wa zwa Mabindu a Muvhuso Vho Pravin Gordhan na Bodo ya Eskom nga ḽa 4 Ṱhafamuhwe 2019, i ḓo fhedzisa muṅwe wa mishumo yawo mathomoni a vhege i ḓaho na uri vha ḓo vha vha na mvelelo thangeli u bva kha zwe vha sedzulusa zwiṱitshini zwa muḓagasi zwa Eskom. Hezwi zwi ḓo thusa Eskom na muvhuso u ḓa na pulane yo dzudzanyeaho ya u londola dzipuḽanti dza muḓagasi, zwine zwa ḓo thusa kha u dzikisa sisiṱeme ya u bveledza  muḓagasi kha vhege na miṅwedzi i si gathi i khou ḓaho.  5.3 Khabinethe yo dovha ya amba nga ha fhungo ḽa nyimele ya  zwa masheleni a Eskom. Hu na nḓila dza tshivhalo dzine dzi khou sedzwa u itela u tikedza tshiimiswa tsha muḓagasi. U bveledzwa ha muḓagasi ho vha ho dzika vhege hei nahone tshutshedzo ya u khauwa ha muḓagasi yo vha i fhasi. Honeha, hu kha ḓi vha na khonadzeo ya u khauwa huhulwane hu songo dzudzanyelwaho hune ha khakhisa kha sisiṱeme yoṱhe ngauralo.  5.4 Khabinethe yo fhululedza vhulanguli hoṱhe ha Eskom kha u lwisa havho kha u ṋetshedza fulufulu nga u fulufhedzea hu si na u khauwa nahone hu na vhudziki, hu tshi khou ṋetshedzwa ikonomi na vhadzulapo nga fhasi ha nyimele dza mashumele a konḓaho vhukuma.5.5 Khabinethe yo ombedzela uri MaAfrika Tshipembe vhoṱhe vha tea u farisana vha dovha vha ḓa na mihumbulo miswa - khathihi na maitele a u vhulunga fulufulu e a shumiswa kha tshifhinga tsho fhiraho - u itela u fhungudza u ṱoḓea ha muḓagasi. Hezwi zwi katela u dzima dzigiza,bommbo dza dziphuḽu dza u bammbela khathihi na mavhone ane a sa khou shumisiwa. Zwiṅwe zwo no swikelwaho nga Eskom na kha u bveledzwa ha muḓagasi,sa zwe sa sumbedziswa zwone nga Minisiṱa wa Mabindu a Muvhuso, u ḓo ṋetshedzwa vhukati ha vhege i ḓaho.6. U livhiswa ha ndiliso kha Mukololo Vho Irene Thandekile Buthelezi6.1Khabinethe i livhisa ndiliso dzayo kha muṱa na dzikhonani dza Mukololo Vho Irene Thandekile Buthelezi, mufumakadzi wa Mukololo Vho Mangosuthu Buthelezi. Mukololo Vho Irene vho vha vho malana na Mukololo Vho Buthelezi lwa miṅwaha ya 67.  Mukololo vho vha tshi tou vha thikho na thikhedzo ya Vho Buthelezi miṅwahani ya musi vhe muthu a ḓivheaho wa poḽotiki kha poḽotiki ya Afrika Tshipembe, Mukololo vho sia vhana vhavho Mukololo Vho Ntuthukoyezwe Zuzifa, Mukololo Vho Phumzile Nokuphiwa na Mukololo Vho Sibuyiselwe Angela na vhaḓuhulu.7. Tshikimu tsha Lushaka tsha Thusedzo ya Masheleni kha Vhagudi (NSFAS)7.1 Minisiṱa wa Pfunzo ya Nṱha na Vhupfumbudzi Vho Naledi Pandor vho ḓivhadza u avhelwa ha maṅwe masheleni hafhu a R967 miḽioni kha NSFAS. Masheleni aya a khou ya u shumiswa kha u lifha tshikolodo tsha vhagudi vhe vha vha vho lambedzwa nga NSFAS vha 52 514 vhane vha kha ḓi bvela phanḓa na ngundo dzavho. U avhelwa uhu a hu kateli vhagudi vhane vha vho lambedzwa kha zwoṱhe kha luṱa lwo vusuludzwaho lwa muholo wa fhasisa wo ṱanganyiswaho wa vhabebi.7.2 Khabinethe i tikedza u lwisa hoṱhe hune ha khou sedza kha uri pfunzo i swikelelee, nga maanḓa avho vhane vha bva miṱani ine ya shaya. I ḓo bvela phanḓa na u tikedza mushumo une wa khou lingedza u vala mutwe wa tshayandinganyo tshitshavhani tshashu. Khabinethe i vhidzelela vhagudi u isa phanḓa na u shumisana na muhasho kha u wana thandululo dza mafhungo ane ra kha ḓi vha ro livhana nao.8. Koporasi ya Khasho ya Afrika Tshipembe (SABC)  8.1 Khabinethe i dzhiela nṱha na u ṱanganedza mushumo une wa khou itwa u itela u thusa SABC kha u kuvhanganya masheleni a R3.2 biḽioni sa ndambedzo ya zwino u bva kha dzibannga dza vhubindudzi. Hezwi zwi ḓo thusa u vhona uri nnḓu ya khasho i khou kona u swikelela ṱhoḓea dza ndambedzo u bva zwino u swika nga Khubvumedzi 2019. 8.2 Khabinethe i dzula yo ḓifhima kha u tikedza SABC na uri hezwi zwi khou itea murahu ha nḓivhadzo nga Minisiṱa wa Gwama Vho Tito Mboweni kha Tshipitshi tsha Mugaganyagwama nga Luhuhi 2019 ya u tikedza mabindu a muvhuso (dziSOC) ane a khou tsikea kha zwa masheleni, ho katelwa na SABC uri a wane ndambedzo zwa zwino u bva kha mbulungelo ya masheleni o vhetshelwaho thungo.9. Khonferentse ya Vhuthihi ha Tshitshavha tsha Mveledziso ya Tshipembe ha Afrika (SADC) 9.1 Khabinethe yo takadzwa nga uri Afrika Tshipembe ḽo vha ṋemuṱa wa Khonferentse ya Vhuthihi  ya SADC yo tshimbilaho zwavhuḓi na Riphabuḽiki ya Dimokirasi ya Sahrawi Arab mathomoni a ṅwedzi uno.9.2 Sahara Vhukovhela ndi ḽone shango ḽi ḽoṱhe Afrika ḽine ḽa kha ḓi vha nga fhasi ha muvhuso wa vhukoloni. Khonfarentse ya Vhuthihi ha SADC na Sahara Vhukovhela i lwela, vhukati ha zwiṅwe zwinzhi, u khwaṱhisedza pfanelo dza vhathu vha Vhukovhela ha Sahara uri vha ḓiimise nga vhone vhane, hezwi zwi tshimbilelana na milayo ya Thendelanomviswa ya Mbumbano ya Dzitshaka (UN) khathihi na Tshiimiswa tsha Vhuthihi ha Afrika na Mbumbano ya Afrika (AU).B. Tsheo dza Khabinethe10. Khomishinari muswa wa Tshumelo ya Mbuelo ya Afrika Tshipembe (SARS) 10.1 Khabinethe i ṱanganedza u tholiwa ha Vho Edward Christian Kieswetter sa Khomishinari muswa wa SARS u bva nga ḽa 1 Shundunthule 2019.                        10.2 Vho Kieswetter vho wana digirii ya Nṱha(Hon) ya Education Science nga 1988,   Masiṱasi ya  Science Education nga 1996 na Masiṱasi ya Business Administration nga 2001, ro to topola kha zwinzhi. Vha khou ḓa SARS na tshenzhemo khulwane ye vha i wana kha sekhithara ya phuraivete na ya muvhuso. U penndelwa ha u tholiwa hohu hu ita uri themendelo ye ya itwa nga Khomishini ya Vhuṱoḓisisi kha Ndaulo ya Muthelo na Mavhusele nga SARS i shume, ye Mudzulatshidulo wayo ha vha hu Muhaṱuli vho no awelaho Vho Robert Nugent.                                                                                                                                11. Khomishini ya Vhuṱoḓisisi kha Ndaulo ya Muthelo na Mavhusele nga SARS (Muvhigo wa Nugent)11.1 Khabinethe yo nyeṱulelwa nga ha mushumo wa Khomishini ya vhuṱoḓisisi kha Ndaulo ya Muthelo na Mavhusele nga SARS. Muphuresidennde Vho Ramaphosa vho thola khomishini nga ḽa 24 Shundunthule 2018, kha zwiṅwe zwinzhi, u dzikisa SARS, u vhuedzedza vhuvha hayo na u khwaṱhisa vhukoni u itela u swikela zwipikwa zwa u kuvhanganya mbuelo. Muvhigo thangeli wo ṋetshedzwa nga ḽa 27 Khubvumedzi 2018 he wa tevhelwa nga muvhigo wa u fhedzisela nga ḽa 11 Nyendavhusiku 2018.                           11.2 Khabinethe yo dzhiela nṱha mawanwa a khomishini a uri u kundelwa hunzhi ha SARS ho simuwa kha “u kundelwa nga huhulu ha mavhusele na u sa fulufhedzea” fhasi ha avho vhe vha vha vhe Khomishinari. Khomishini yo ita themendelo thwii dza vhululamisi dza 27 u itela u lulamisa tsheo dzo dzhiwaho kha ḽa mulovha dze dza vha dzi tshi khou tshinyadza,zwi tshi khou katelwa vhunzhi ha zwipiḓa zwa thengo ya tshumelo na zwishumiswa, kuvhekanyelwe kwa tshiimiswa khathihi na khwaṱhisedzo ya vhurangaphanḓa ha tshiimiswa. Iṅwe ya themendelo khulwane ho vha ya u thola Khomishinari wa SARS nga u ṱavhanya.                                     11.3 Khabinethe i bvisela khagala thikhedzo yayo nga vhuḓalo ya themendelo dzo itwaho nga Khomishini na uri Minisiṱa wa Gwama vha ḓo vhona uri idzi themendelo dzi khou shuma, ho katelwa na uri vha range phanḓa maitele a vhukwamani u itela u khwinisa Mulayo wa SARS une wa thusa kha mavhusele na vhuḓifhinduleli, khathihi na mushumo wa ndeme wa Mulavhelesi Guṱe a tshi vhambedzwa na Bodo.        11.4 Khabinethe i ṱahisa ndivhuwo dzayo kha Muhaṱuli Vho Nugent, miraḓo ya phaneḽe na thikhedzo ya tshigwada tsha Khomishini, kha muvhigo wavho wa ndeme vhukuma, khathihi na vhukoni na luvhilo lwe vha u bveledza ngalwo.   Muvhigo wo no anḓadziwaho u bva tshe wa bvisiwa, na uri u a wanala kha webusaithi ya Ofisi ya Muphuresidennde: www.thepresidency.gov.za12. Vhuṱhaṱhuvhi ha Pulane Khulwane ya Lushaka ya Zwidzidzivhadzi (NDMP) 2013-2018 12.1 Khabinethe yo tendela muvhigo wa vhuṱhaṱhuvhi ha NDMP 2013-2018 sa tsumbedzo ya u ḓivhofha hu no khou ya phanḓa nga muvhuso kha u lwa na u shumiswa na masiandoitwa a zwidzidzivhadzi zwitshavhani u ya kha shango ḽashu nga vhuphara.        12.2 Vhuṱhaṱhuvhi ho sumbedzisa uri naho NDMP i tshi ṋetshedza muhanga wa ndendedzi kha sekithara, u vhona uri i shume zwo leludzwa nga kuvhekanyele ku sa nyauli kwa zwiṱirathenzhi zwa mihasho ya tshivhalo i kwameaho.  12.3 I dzinginya vhudzheneleli ha tshivhalo vhu ngaho ha u kwakwanyisa zwiṱirathedzhi zwa mihasho khathihi na u themendela hafhu ndambedzo yo ḓiimisaho yo fhelelaho ya tshiimiswa u itela u ṱuṱuwedza fhungo ḽa u thivhela u shumiswa ha zwidzidzivhadzi nga nḓila i si yone zwitshavhani zwashu nga maanḓa vhukati ha vhaswa.   12.4 Khabinethe i khou tenda khaedu dzine zwitshavha zwo livhana nadzo zwi tshi ya kha madzema a u shumisa zwidzidzivhadzi. Themendelo ye ya itwa nga vhuṱhaṱhuvhi i ḓo shuma nga maanḓa kha u tandulula fhungo heḽi. Khabinethe yo dovha ya tendela u thomiwa ha Khoro ya u Lwa na u shumisiwa ha Zwidzidzivhadzi, ine yo vhekanywa nga nḓila i fanaho na ya Khoro ya Lushaka ya  AIDS ya Afrika Tshipembe, u itela u ṱuṱuwedza u lwa na dzema ḽa u shumisa zwidzidzivhadzi. Pulane khulwane yo vusuludzwaho ya zwino i ḓo vhidzwa sa Pulane Khulwane ya u Lwa na u Shumisiwa ha Zwidzidzivhadzi.      13. Muhanga wa Phindulo ya zwa Mbeu, Vhupulani, Mugaganyagwama, Vhulavhelesi na Vhuṱhaṱhuvhi khathihi na Vhuṱolamuvhalelano       13.1 Khabinethe yo tendela Muhanga wa Phindulo ya zwa Mbeu, Vhupulani, Mugaganyagwama, Vhulavhelesi na Vhuṱhaṱhuvhi na Vhuṱolamuvhalelano.Muhanga u vhea zwa mafhungo a vhafumakadzi sa fhungo ḽa vhuṱhogwa kha mbekanyamaitele ya lushaka nga u ṋetshedza siṱirathedzhi na u thoma u shumisa pulane kha u fhindula kha zwa mbeu kha pulane dzi re hone, vhulavhelesi, vhuṱhaṱhuvhi na sisiṱeme dza vhuṱolamuvhalelano.  13.2 Mulayotewa u kombetshedza u fheliswa ha khethululo nga mbeu, na u dzhiela nṱha pfanelo dza vhafumakadzi na vhasidzana, zwine zwi ṱoḓa u shuma nga maitele maswa na vhuḓiimiseli u bva kha masia oṱhe a muvhuso.14. Mivhigo ya  vhuṱhaṱhuvhi 14.1 Khabinethe yo dovha ya tendela tshiṅwe tshivhalo tsha mivhigo ya vhuṱhaṱhuvhi ho itiwaho nga kha Muhasho Wa Vhupulani, Tsedzuluso na Ndaulo ya Kushumele (DPME) ho katelwa zwi tevhelaho:Vhuṱhaṱhuvhi ha Pulane dza Muhanga wa zwa Zwiṱirathedzhi na Mashumele (FSAPP) une wa lavhelesa arali FSAPP yo vha i tshi khou shuma kha u dededza mihasho kha nḓisedzo ya tshumelo, nga maanḓa kha u fhindula kha mvelelo dza zwihulwane zwa muvhuso, khathihi na u vhona u ri mihasho i na vhuḓifhinduleli kha mashumele. Mvusuludzo i khwaṱhisedza u tea ha maitele haya, fhedziha, kuolelwe kwayo ku sumbedza hu na mitwe na uri mashumele aya a sumbedza a songo vhekanyea tshoṱhe, u vhofhekana na u tshimbilelana na mbekanyamaitele na milayo yo teaho. Muvhigo u khou dzinginya u dzhenelela ho vhalaho u itela u khwaṱhisa aya maitele.    Vhuṱhaṱhuvhi ha Tshiolwa tsha Mbekanyamaitele ya Mvetomveto nga ha Magudedzi a Zwitshavha, vhune vhu sedza kha tshiolwa tsha mbekhanyamaitele ya mvetomveto vhune ha sedza kha u tandulula u shaea ha pfunzo na zwikhala zwa u pfumbudza vhaaluwa na vhaswa musi vho no ṱhaphudza pfunzo dzavho, khathihi na u kundelwa hadzo u swikela ṱhoḓea dza vhaaluwa na vhaswa kha u dzhena kha mimaraga ya mishumo na u wana zwikili zwa u ḓitshidza.  Muvhigo wa vhuṱhaṱhuvhi wo sumbedzisa ṱhahelelo ya zwiko zwo teaho u ita uri iyi mbekanyamushumo i kone u bveledza mvelelo dze dza vha dzo lavhelelwa.  Vhuṱhaṱhuvhi ha Ṱhuṱhuwedzo ya Mabindu nga Muvhuso, ine i ṋetshedza khalo ya u ri sisiteme yo fhelela I shuma hani u tikedza mabindu na u vhuedza tshitshavha. Muvhuso u khou shumisa ṱhuṱhuwedzo dzo fhambanaho u ṱuṱuwedza dzi feme u shuma kana u bindudza kha miṅwe mishumo thwii kana u shela mulenzhe kha dziṅwe mvelelo dza matshilisano kana dza ikonomi. Muvhigo u topola u dzhenelela kana u tikana kha ṱhuṱhuwedzo dza mabindu dzo fhambanaho. U themendela, ro tou topola kha zwinzhi, u thomiwa ha komithi ya vhukonanyi ha Ṱhuṱhuwedzo ya Muvhusoṱhanganeli.   Vhuṱhaṱhuvhi ha Tshiṱirathedzhi tsho Ṱanganelaho tsha nga ha u Alusa zwa Mabindu na Mabindu Maṱuku, tshine tsho ṱola u shuma ha tshiṱirathedzhi, tshine tsho khwinisiwa nga 2005 uri tshi sedze kha zwiteṅwa zwa ndeme zwi ngaho u sika mishumo, u thoma zwiswa na nyaluwo. Pulane yo dzinginywaho i katela khwiniso, vhukonanyi na u vhona uri matavhi oṱhe a muvhuso a khou shuma lu pfadzaho khathihi na u khwaṱhisa mashumele a zwiimiswa na vhulavhelesi.14.2 Vhuṱhaṱhuvhi vhu lwela u khwaṱhisa Tshumelo ya Vhashumi na mavhusele a muvhuso. Vhuṱhaṱhuvhi ho vha ho ṋetshedzwa vhaṋetshedza tshumelo vho ḓiimisaho na uri vhu ḓo vheiwa kha webusaithi ya DPME: www.dpme.gov.za15. Nḓila dza vhukonanyi ha lushaka kha UN, AU na SADC15.1 Zwi tshi tshimbilelana na Pulane ya Mveledziso ya Lushaka, ine ya khou lwisa u alusa mveledziso ya tshoṱhe nga u lwa na khaedu dza dzingu, dza kha dzhango na dza ḽifhasi ḽoṱhe nga vhuphara, Khabinethe yo tendela u thomiwa ha nḓila ya vhukonanyi ha lushaka ha u konanya adzhenda dza UN, AU na SADC dza mveledziso ya tshoṱhe.  15.2 Nḓila iyi ya vhukonanyi ha lushaka i ḓo shuma sa maitele a u katela vhashumi u bva kha masia o fhambanaho na vhakwamei vha tshivhalo kha u tshimbidza vhukwamani na vhukonanyi nnḓa na ngomu ha muvhuso nga ha u ḓivhofha ha Afrika Tshipembe kha mveledziso ya tshoṱhe ya dzitshakatshaka.15.3 Hezwi zwi ḓo lavheleswa nga Komithi ya Minisiṱa dza Tshivhalo (IMC), zwi tshi khou tshimbidzwa u bva kha muvhuso, une wa ḓo vhona uri adzhenda dza mveledziso (Adzhenda ya Mveledziso ya Tshoṱhe ya 2030 ya UN, Adzhenda ya AU ya 2063 na Pulane ya Mveledziso ya Siṱirathedzhi tsha Vhusumbedzisi ha Dzingu SADC) dzine dzi khou vhonala zwavhuḓi kha pulane dza lushaka dza shango, khathihi na uri dzi ḓo ṋetshedza ndendedzi ya nga ha u swikelela ṱhoḓea dza mavhigele na tsedzuluso. 16. IMC nga ha Tshanduko ya Vhuṋa ya Vhubveledzi kha Nḓowetshumo (4IR)      16.1 Nga murahu ha musi Muphuresidennde Vho Ramaphosa vho no ita nḓivhadzo nga tshifhinga tsha musi vha tshi khou Ṋetshedza Mulaedza wa Lushaka nga 2019, Khabinethe yo tendela u thomiwa ha IMC nga ha 4IR.  .16.2 Khomishini i ḓo eletshedza nga ha zwiṱirathedzhi na mbekanyamaitele u itela u fhindula nga ha mveledziso ntswa dza thekhinoḽodzhi zwo itiswa nga u dzhenelela ha zwa didzhithaḽa na 4IR, ho katelwa mushumo u khou tshimbilelanaho na Khomishini ya Ofisi ya Muphuresidennde nga ha 4IR.17. Mafheloni a themo17.1 Musi Khabinethe i tshi khou fhedza mbekanyamushumo yayo ya ndaulo ya vhuṱanu, yo livhuwa vhafarisani vhoṱhe vha zwa matshilisano na vhadzulapo. I humbela MaAfrika Tshipembe uri vha ḓifhime kha u fhaṱta shango ḽi khou bvelelaho. 17.2 Khabinethe yo livhisa ndivhuwo dzayo kha Phalamennde na Vhulamukanyi kha u dzhiela nṱha ndeme ya ndayotewa na u vhona uri Khorondangi i a vha na vhuḓifhinduleli u itela dzangalelo ḽa vhutshilo ha khwine ha vhadzulapo.   17.3 Yo dovha ya livhisa ndivhuwo dzayo kha vhafarisi vha Afrika Tshipembe kha SADC; AU; Brazil, Russia, India, China na Afrika Tshipembe; Tshigwada tsha vha 20 (G20), UN na maṅwe madzangano kha u ima na Afrika Tshipembe u itela u khwinisa nyimele shangoni khathihi na u shuma naḽo kha u lwela u vha na Afrika Tshipembe ḽa khwine,Afrika ḽa khwine na ḽifhasi ḽa khwine.17.4 Khabinethe yo elelwa nga ṱhompho miraḓo ya Khorondangi ya Lushaka vhe vha ri sia kha ndaulo ya vhuṱanu, Minisiṱa Vho Collins Chabane na Vho Edna Molewa, khathihi na vharangaphanḓa kha maṅwe masia a muvhuso vhe vha shumela shango nga vhudele khathihi na u takulela madzangalelo a Afrika Tshipembe fhano hayani na nnḓa.C. Zwi khou ḓaho 18. U Tambudzwa ho Ḓisendekaho nga Mbeu (GBV) na Mabulayo a Vhafumakadzi 18.1 Zwiṅwe zwihulwane zwo swikelwaho kha u lwa na GBV zwi ḓo vhonala nga Ḽavhuṋa, 28 Ṱhafamuhwe 2019, musi hu tshi vulwa Khothe ya Madzhisiṱiraṱa ya Booysens ngei Johannesburg.Khothe iyi ya mavhaivhai ya Madzhisiṱiraṱa ya Booysens i ṋetshedza tshumelo dza tshivhalo na uri yo ṱamiwa vhukuma u itela u ṋetshedza thikhedzo ya vhapondwa vha GBV na mabulayo a vhafumakadzi.   18.2 U vulwa ha khothe hu ḓo dovha ha ṱanganyisa Muphuresidennde Vho Ramaphosa na maṅwe madzangano a vhadzulapo, hune ha ḓo rwelwa ṱari Mulevho wa Mabulayo a Vhafumakadzi na GBV une wa khou thoma u ḓidzhenisa kha u vhona uri tsheo dze dza dzhiwa kha Samithi ya Lushaka ya Mabulayo a Vhafumakadzi na GBV ye ya farwa nga Lara 2018.  .18.3 Khothe dzi tevhelaho  dzine dza ḓo vha dzi na Khothe ya Milandu ya u Tzhipa dzi ḓo vha dzi tshi khou ṋetshedzwa kha miṅwedzi miraru i ḓaho:Khothe ya Madzhisiṱiraṱa ya Plettenberg Bay ngei Kapa Vhukovhela i ḓo vha i na phera dza ṱahe, ine iṅwe khadzo i ḓo vha i Khothe ya Milandu ya u Tzhipa.Khothe dza Madzhisiṱiraṱa dza Dimbaza na Bitji dzi ḓo rwelwa ṱari ngei Kapa Vhubvaḓuvha. Khothe Khulwane ya Mpumalanga ngei Mbombela na Khothe ya Madzhisiṱiraṱa ya kale ya Middleburg,ine yo vusuludzwa zwiṱuku he ha vha hu tshi khou shuma vhafariwa, hune i ḓo shuma sa dzulo ḽapo ḽa Khothe Khulwane.   18.4 Mafhelomi a ndaulo ya vhuṱanu, ṱhanganyelo ya khothe ntswa dza ṱahe dzi ḓo vha dzo no fhaṱiwa u bva nga 1994, zwine ho fhiriswa u tiwa he ha vha ho vhewa nga muvhuso wa u fhaṱa khothe mbili nga ṅwaha.19. Mutshimbili wa Vhuvhili wa Ṅwaha nga Ṅwaha wa Vhaswa vho livha kha Ṱano ḽa Zwikhala zwa Ikonomi 19.1 Muhasho wa Vhudavhidzani, Vhudavhidzani ha Dziṭhingo na Tshumelo ya Dziposwo – vha tshi khou shumisana na miṅwe mihasho ya muvhuso, DziSOC na vhakwamei – vha ḓo fara Mutshimbili wa Vhaswa wa Ṅwaha nga Ṅwaha u livha kha Ṱano ḽa Zwikhala zwa Ikonomi nga ḽa 13 Lambamai 2019 kha Masipala Wapo wa Ntabankulu Tshiṱirikini tsha Alfred Nzo ngei Kapa Vhubvaḓuvha. 19.2 Mutshimbili wa vhaswa wa mbofholowo, hu tshi khou pembelelwa miṅwaha ya 25 ya mbofholowo, u sedza kha u sumbedza vhaswa , vha sa shumi na vhoramabindu zwikhala zwi re hone zwa mabindu, mabuḓo na zwa pfunzo kha sekithara ya muvhuso na ya phuraivethe.20. Kheto Guṱe dza Lushaka dza 2019 20.1 Musi shango ḽi tshi khou swikela khetho dzaḽo dza vhurathi dza dimokirasi, khabinethe i ramba vhathu vhoṱhe vho lugelaho u khetha uri kha vha ḓiphine nga pfanelo yavho ya ndayotewa nga u ya u khetha nga ḽa 8 Shundunthule. U shela mulendzhe ha vhakhethi ndi zwa ndeme kha dimokirasi i khou shumaho zwavhuḓi na uri nga kha kheto dza nga misi, vhadzulapo vha nga kona u ḓikhethela vhaimeleli vhavho vhane vha ḓo vhona uri vha na vhuḓifhinduleli.20.2 Khabinethe i vhidzelela Khomishini ya Dzikhetho yo Ḓiimisaho, vhaimeleli vha tshitshavha na tshitshavha u ri nga Ḓuvha ḽa Khetho vha ḓifare nga nḓila ine vha ḓo vhona u ri khetho dzi khou tshimbila zwone nahone nga nḓila kwae. Mazhendedzi a no vhona u ri mulayo u a tevhedzwa ha nga ḓo tamba na muthu muṅwe na muṅwe ane a khou lingedza u shushedza, u fheṱa kana u ita khakhathi nga zwifhinga zwa khetho.D. Milaidza 21. Ndiliso Khabinethe yo livhisa ndiliso dzayo kha:21.1 muṱa na khonani dza Tshimebi Tshihulwane tsha African National Congress Vho Jackson Mthembu, vhe ṅwana wavho wa musidzana, Khwezi, a lovha a na miṅwaha ya 25.21.2 muvhuso na vhathu vha New Zealand vhe vha xelelwa nga vhafunwa vhavho nga tshifhinga tsha u tshoṱhelwa ha vhutherorisi ngei Christ Church.21.3 muvhuso na vhathu vha Riphabuḽiki ya Indonesia nga murahu ha miḓalo yo tou vha welaho nga u bonya iṱo. Afrika Tshipembe na Indonesia ndi one mashango a oṱhe Afrika na Vhubvaḓuvhatshipembe ha Asia ngauralo ane a vha miraḓo ya G20, mashango aya vhuvhili hao a khou dzula phanḓa Vhufarisani Vhuswa ha Siṱirathedzhiki ha Afrika-Asia. 22. U fhululedzaKhabinethe i fhululedza:22.1 Phurofesa Vho Ncoza Dlova, dokotela wa lukanda vha ḓivheaho ḽifhasini ḽoṱhe u bva Yunivesithi ya KwaZulu-Natal, vhe vha thusa kha u wana dzhini ntswa i ne ya vhesa yone i no itisa uri mavhudzi a vhafumakadzi vha Vharema a ṱhuvhee tshoṱhe. Dzangalelo ḽihulwane ḽa pfunzo ḽa Phurofesa Vho Dlova ḽo ita uri vha bvise na bugupfarwa yapo nga ha malwadze a lukanda  ine vho i bvisela matshudeni vhoṱhe vha khou gudelaho mishonga shangoni ḽashu, khathihi na dzi phamfuḽetse dza zwa pfunzo na maṅwe matheriaḽa a video dzine dza vha dzi tshi khou funza vhalwadze nga malwadze a lukanda.  22.2 Tshigwada tsha bola ya milenzhe tsha lushaka, Bafana Bafana, kha u lugela havho u dzhenela mitambo ya Tshiphuga tsha Dzitshaka dza Afrika 2019. Tshigwada na tshone tshi khou wela kha zwiṅwe zwigwada zwiṋa zwa Afrika Tshipembe – Banyana Banyana; Cricket; Rugby na Amajita, vhe navhonevho vha lugela u dzhenela kha mitambo yavho ya u swikela u dzhenela. Khabinethe i dovha ya ramba MaAfrika Tshipembe u tikedza tshigwada tsha lushaka kha thonamennde dzi khou ḓaho. I dovha ya takalela thikhedzo ye ya ṋetshedzwa nga UN kha fhungo ḽa mulandu wa Caster Semenya kha Federesheni dza Migidimo ya Dzangano ḽa Dzitshakatshaka.E. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Dr Vho Fiona Tregenna – Vho tou dovha vha tholwa hafhu sa muraḓo a sa shumiho hone tshoṱhe wa Competition Tribunal.2. Vho Cecil Khosa – Mulanguli Muhulwane (CEO) Daimane ya Afrika Tshipembe na Vhulanguli ha Methaḽa dza Vhuṱhogwa.3. Vho Themba Cyril Dlamini sa CEO wa Ndango ya Vhupfumbudzi na Pfunzo kha Sekithara ya Tsireledzo na Vhutsireledzi. 4. Vho Mduduzi Eric Zakwe sa CEO of the Media, Ndango ya Vhupfumbudzi na Pfunzo kha Sekithara ya Thekhinoḽodzhi dza Vhudavhidzani, Mafhungo na Nyanḓadzamafhungo.5. Miraḓo i sa shumiho hone kha Bodo ya Zhendedzi ḽa Mveledziso ya Mabindu Maṱuku lwa miṅwaha miraru:5.1 Vho Mbulelo Sogoni (Ho dzinginywa uri vha vhe Mudzulatshidulo);5.2 Vho Suzan Nyakale;5.3 Vho Matshediso Ndlovu;5.4 Vho Nomsa Kana;5.5 Adv Vho Derick Block;5.6 Vho Jim Matsho;5.7 Vho Beatrice Nkambule (Princess Tsakani);5.8 Vho Charl de Kock;5.9 Adv Vho Mthokozisi Xulu; na5.10 Vho Mduduzi Sibeko.6. Vho Thutukile Skweyiya sa Mudzulatshidulo wa Koporasi ya Afrika Tshipembe ya Zwiṱhavhane zwa Mmbi (Armscor) u swika nga ḽa 30 Lambamai 2020.7. Vho Malusi Stanley Motimele sa muraḓo wa Bodo a sa shumiho hone na Tshanḓa tsha Mudzulatshidulo wa Armscor lwa miṅwaha miraru.8. Vho Sipho Abednego Mosai – CEO wa Rand Water lwa miṅwaha miṱanu.9. Bodo ya Zhendedzi ḽa Vhulanguli ha Inkomati-Usuthu Catchment:9.1 Vho Tokozani Patience Nyakane-Maluka (Mudzulatshidulo);9.2 Vho Mandlakayise Sam Mthembu (Tshanḓa tsha Mudzulatshidulo);9.3 Vho Shivon Desiree Wiggins;9.4 Adv Vho Muzikayise Bernard Shabangu;9.5 Dr Vho Thavamoney M Kelly;9.6 Vho Lungile Linda Carol Zulu;9.7 Vho Lungile Miranda Sikhakhane;9.8 Vho Mashudu Gangazhe; na9.9 Vho Pillay Absalom Tshabangu.Hu vhudziswa:Vho Phumla Williams – Mulanguli Guṱe Mufareli (GCIS)Luṱingothendeleki: 083 501 0139"
Tshitatamennde tsha Muṱangano wa Khabinethe wa ḽa 26 Fulwi 2019,27 Jun 2019,https://www.gov.za/speeches/statement-cabinet-meeting-26-june-2019-27-jun-2019-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-26-fulwi-2019-27-jun-2019-0000,"Khabinethe yo ṱangana nga Ḽavhuraru ḽa 26 Fulwi 2019 ngei Tuynhuys  Ḓoroboni ya KapaA. Mafhungo a zwino kha Shango1. Mulaedza wa Lushaka (SoNA)1.1. SoNA ya u thoma ya Muphuresidennde Vho Cyril Ramaphosa ya ndaulo ya vhurathi ya vhege yo fhiraho, yo ṱuṱuwedza MaAfrika Tshipembe vhoṱhe u vha tshi ya phanḓa kha vhumatshelo havhuḓi ho bvelelaho ha muṅwe na muṅwe. SoNA ya 2019 yo dzudzanya nḓila ya mathomo a ndaela u bva kha khetho ye ya ṱanganedzwa nga ḽihoro ḽi vhusaho u bva kha vhathu vhashu1.2. Hezwi zwi sumbedza uri ra shumisana, ri ḓo khwinisa matshilo a MaAfrika na u alusa Ikonomi ya shango ḽashu, nga u sedzana na ngoho i sa khou yaho fhethu ya vhushayamushumo, vhushai na u sa lingana. Khuwelelo ya Muphuresidennde Vho Ramaphosa ya thendelano ya matshilisano ntswa i ṱoḓa u shela mulenzhe ha MaAfrika Tshipembe vhoṱhe vha tshi khou shumisana u kunda khaedu dzashu na u vhe shango ḽashu kha nḓila ya nyaluwo khulwane.1.3. Hezwi zwi katela u ṱanḓavhudza sekithara ya nḓowetshumo, u khwaṱhisa nḓowetshumo ya mimaini, u tikedza sekithara dza vhulimi, u khwinisa mutheo wa zwikili wa vhaswa vhashu na u ita uri zwi lelutshele vhaendelamashango u dalela shango ḽashu. Sa MaAfrika Tshipembe, ri fanela u bvela phanḓa u ṱuṱuwedza na u tikedza nḓowetshumo dza fhano hayani na zwibveledzwa zwa fhano hayani.1.4. Mushumo muhulwane une muvhuso wa ḓo u ita wo khwaṱhisedzwa nga vhuvhekanyandeme vhuhulwane ha sumbe uri vhune ha ḓo tevhelwa kha miṅwaha miṱanu i ḓaho, na u ita uri Pulane ya Mveledziso ya Lushaka NDP i shume na fulo ḽashu Bono ḽa 2030.1.5. Khanedzano ya SoNA yo sumbedzisa vhuṱhogwa ha uri ri lugise ikonomi na u lugisa zwipiḓa zwo tshinyalaho zwa mitshini ya muvhuso kha u thoma bveledza ndaela dza zwa khetho. Hezwi zwi ḓo ri ita uri ri swikele Afrika Tshipembe ḽine ra ḽi ṱoḓa na Afrika Tshipembe ḽa miloro yashu sa zwe sumbedziswa nga u angaredza kha Bono ḽa 2030 ḽa NDP..1.6. Khabinethe i ita khuwelelo madzangano a vhushumisani, mabindu, vhashumi, tshitshavha na madzangano a polotiki, u khwaṱhisedza ndingedzo dza vhushumisani kha u ita uri shango ḽashu ḽi vhe fhethu ha khwine ha vhoṱhe na u kovhelana vhuḓifhinduleli ha u ṱavhanyisa gondo ḽa nyaluwo.1.7. Kha tshipiḓa tshashu sa muvhuso ri ḓo engedza kavhili na kararu ndingedzo yashu sa zwe sumbedziswa nga Muphuresidennde u bvisa zwikhakhisi zwa nyaluwo kha ikonomi yashu na u fhaṱa khaphasithi ya zwiimiswa zwa muvhuso zwashu uri zwi shumele vhathu vhashu. Nga Fulwana, Minista u ya nga u fhambana hadzo vha ḓo ṋetshedza zwitatamennde zwa Voutu ya Mugaganyagwama, hune pulana dzi teaho u itwa dza ḓo ḓivhadzwa u itela u swikelela bonp ḽine Muphuresidennde a ḽi ṋetshedza lushaka..  2. Ṅwedzi wa Vhaswa2.1. Ṅwedzi wa Vhaswa wa Fulwi ndi tshihumbudzo tsha vhuṱanzi ha mushumo we wa itwa nga vhaswa vhashu kha u sika nyimele ye ya swikisa kha mbofholowo yashu. SoNA ya Muphuresidennde i vhea u aluwa ha ikonomi yashu tsiko ya mishumo ya vhaswa kha tshidziki tsha mushumo wa ndaulo wa Vhurathi. Muphuresidennde vho ambedzana na sekhithara dzo fhambanaho dza vhaswa hu tshi katelwa na avho vha re na vhuholefhali, vhaswa vhe re kha mabindu, kha vhupo ha zwa vhutsila na zwa pfunzo phanḓa ha SoNA yavho ho dzudzanyiwaho nga Dzhendedzi ḽa Mveledziso ya Vhaswa ḽa Lushaka nga fhasi thero: “miṅwaha ya 25 dimokirasi – u pembelela vhuhali ha vhaswa”. Nyambedzano ya Vhaswa na Muphuresidennde i khwaṱhisedza vhuleme vhune vhu kha ḓi bvela phanḓa na khaedu dzo livhanaho na vhaswa vhashu vha ṱoḓaho thusedzo muvhuso washu.2.2. Malugana na izwi ri khou khwaṱhisedza mbekanyamushumo dza muvhuso dzo fhambanaho, hu tshi katelwa na Mbekanyamushumo ya U ṋea Tshikhala Tshavhuvhili  ya Muhasho wa Pfunzo ya Mutheo, Tshumelo ya Vhaswa na vhurangeli ha Tshumelo ya Mishumo ya Vhaswa, dzi ḓo thusa vhukuma kha u dzudzanyela vhaswa vhashu kha vhupo ha mushumo.2.3. Fhedziha ri fanela u engedza kavhili na kararu ndingedzo dzashu sa shango kha u sika mishumo minzhi ine ya khou ṱoḓea vhukuma ya vhaswa vhashu. Uri riṋe ri kone u ita nga u ralo ndi vhuḓifhinduleli vhu re nṱha ha mahaḓa ashu u thoma mulilo wa nyaluwo ya ikonomi yashu sa zwe zwa sumbedziswa nga Muphuresidennde. Ri a zwi ḓivha uri a zwi nga ḓo leluwa,  ri a zwi ḓivha uri a hu na thandululo ya tshihaḓu kha u shandukisa ikonomi fhedzi ri dovha hafhu ra zwi ḓivha uri zwi fanela u itwa u itela shango ḽashu na vhaswa vhashu.2.4. Khabinethe i ita khuwelelo kha sekhithara dzoṱhe uri dzi dzhie zwo ambiwa nga Muphuresidennde na u ambedzana na vhaswa nga ha tshumisano ya u wana thandululo i vhonalaho kha khaedu dzine vha khou livhana nadzo. N riṋe ri ḓo ita tshashu tshipiḓa kha u khwinisa kushumele kwa ikonomi yashu na u sika mishumo ya vhaswa vhashu.3. Nzudzanyo nga huswa ya muvhuso 3.1. MaAfrika Tshipembe vho ṋea ndaulo ya vhurathi ndaela i re khagala ya u ṱavhanyisa ikonomi yo katelaho, u shuma nga u ṱavhanyedza u lwa na vhushayi, u khwinisa tshumelo ya muvhuso, u lwa na zwiito vhuaḓa na u dzhenela kha ndaulo ya muvhuso.3.2. Khabinethe yo khwaṱhisedza uri u dzudzanya nga huswa ha muvhuso i ḓo leludza na u khwinisa nḓisedzo ya tshumelo kha vhathu vhashu nga kha muvhuso u shumaho zwavhuḓi nga nḓila i leluwaho na i sa ḓuriho ine ya ṋetshedza MaAfrika Tshipembe tshumelo dzine vha dzi ṱhoga.4. Thendelano dza mbambadzo4.1. Khabinethe yo ṱanganedza u sainiwa ha thendelano dza fuṱahe tharu (93) vhukati ha vhabveledzi vha Afrika Tshipembe na khamphani dza China, u renga zwibveledzwa zwa fhano hayani u itela u zwi vhambadza China, hu na khonṱiraka i yo rekanyelwaho u swika kha R27 biḽioni, ine ya ḓo khwaṱhisa nyaluwo na u tsiko ya mishumo.Zwiṅwe hafhu kha izwo, iṅwe ya thendelano yo sainiwaho ho vha thendelano a vhubindudzi ine ya katela vhubindudzi ha  Beijing Auto Industrial Cooperation kha mamaga a u bveledza mimoḓoro kha zounu ya mveledziso ya zwa nḓowetshumo ya Coega. Ndi vhubindudzi ha u fhaṱa mimoḓoro Afrika Tshipembe ha makete wa MaAfrika Tshipembe fhedzi na u dovha ha makete huṅwe fhethu. Thendelano idzi ndi tshipiḓa tsha vhuḓikumedzeli vhe ha bveledzwa nga thendelano ine ya vha hone ya vhushumisani ha tshiṱirathedzhi ho katelaho ha 2010, na vhuḓikumedzeli vhuhulwane ha malo ho itwaho ngei kha Foramu nga ha Tshumisano ya Afrika na China.5. Mbalombalo dza mushumo dza kotara5.1. Vha Mbalombalo Afrika Tshipembe vho bvisa Savei ya Mushumo ya Kotara ya kotara ya u thoma ya 2019 vhege yo fhiraho.5.2. Mvelelo dzo sumbedza u gonya ha mishumo ha  22 000 (+0.2%) u bva kha 10 152 000 u ya kha 10 174 000 kha sekhithara ya zwa mabindu a si a vhulimi a fomaḽa. Hezwi zwo itiswa nga maanḓa nga u gonya ha nḓowetshumo dzi tevhelavho: tshumelo dza tshitshavha, zwa maini na zwa u pwasha matombo, tshumelo dza mabindu na mamaga.5.3. Ṱhanganyelo ya mishumo yo gonya nga  76 000 kana 0,8% ṅwaha nga ṅwaha vhukati ha Ṱhafamuhwe 2018  na Ṱhafamuhwe 2019. 5.4. Khabinethe dzhiela nṱha mveledziso yavhuḓi fhedzi i kholwa tshoṱhe uri lwendo lu kha ḓi vha lulapfu kha u khwinisa kushumele kwa sekhithara dzoṱhe dza ikonomi yashu na u sika mishumo ine ya khou ṱoḓea vhukuma shangoni ḽashu.6. Khalaṅwaha ya Muthelo 6.1. Mbuelo yo itwaho u bva kha muthelo wa miholo u khwaṱhisedza uri muvhuso u na khaphasithi ya u ṋetshedza tshumelo dzine dza khou ṱoḓea vhukuma na thikhedzo ya matshilisano kha miḽioni dza zwitshavha zwi shayaho.6.2. Khabinethe i ṱuṱuwedza MaAfrika Tshipembe u dzudzanya ṋetshedzo ya mithelo yavho ya khalaṅwaha ya muthelo ya 2018/19. U kuvhanganyiwa ha mbuelo ho teaho hu ḓo ita uri muvhuso u kone khwaṱhisedza ndaulo khulwane ya muvhalelano.6.3. Vhatheli vho ṅwalisaho kha eFiling kana vha shumisaho MobiAp ya Tshumelo ya Mbuelo ya Afrika Tshipembe u faila mbuelo dza muthelo wavho u bva nga ḽa 1 Fulwana 2019. Afrika Tshipembe vhane muholo wavho wa vha fhasi ha R500 000 nga ṅwaha na u swikelela dziṅwe ṱhoḓea, a vha tei u faila mbuelo ya muthelo.7. U lwa na vhugevhenga7.1. Khabinethe yo dzhiela nzhele nga mbilaelo zwiwo zwi dovhololaho zwa mabulayo a miraḓo u ya mapholisa. Nga Khubvumedzi 2018, ho vha mabulayo a miraḓo ya fumbili malo (28) ya mapholisa. U bva mathomoni a 2019, mapholisa a fumbili rathi (26) vho vhulawa. 7.2. Tshiwo tsha zwenezwino ho vha tsha Sedzheni  Zephania Dladla, Khonstabulu  Nomasonto Mhlanga na Khonstabulu Nhlamulo Vukeya. Khabinethe i swikisa ndiliso dzayo kha miṱa yavho, khonani na vhashumisani.7.3. Khabinethe i sasaladza tshoṱhe ṱhaselo idzi na mabulayo. Mapholisa vha vhea vhutshilo havho khomboni u tsireledza zwitshavha zwashu. Roṱhe ri fanela u shumisana na madzhendedzi a vhutevhedzeli ha mulayo u khwatisedza uri vha vha vhugevhenga uvhu ha tshiṱuhu vha farwe na u livhana na tshanḓa tsho khwaṱhaho tsha mulayo.7.4. Khabinethe i khoḓa sisiteme ya vhulamukanyi ye ya ita uri vhaiti vha vhugevhenga uvhu vha ṱahe vha gwevhiwe u dzula dzhele vhutshilo havho hoṱhe, kha ṅwaha uno fhedzi.8. Tshiwo tsha u thuntshana mukanoni wa Mozambique8.1. Khabinethe i dzhiela nzhele uri Muvhuso wa Afrika Tshipembe wo rumela thimu ya phanele ya maimo a nṱha ngei Mozambique nga murahu ha tshiwo tsha u thuntshana he mapholisa mavhili a Mozambique a lovha kha mukano wa KwaZulu-Natal. 8.2. Thimu i na miraḓo ya Mmbi ya Vhupileli ya Lushaka ya Afrika Tshipembe (SANDF) na Tshumelo ya Mapholisa a Afrika Tshipembe (SAPS), nahone vha ḓo ṱangana na thimu ya vhupileli na mapholisa a Mozambique. Vho rangwa phanḓa nga Muhulwane wa SANDF wa Mishumo yo Ṱanganelaho  Liuthenethe – Dzhenerala Vho Barney Hlatshwayo na Mufarisa Khomishinari wa Lushaka wa SAPS Liuthenethe- Dzhenerala Vho Sehlahle Masemola.8.3. Tshigwada tshi kha mushumo wa u wana ngoho kha tshiwo tsha u thuntshana. Vha khou lavhelelwa u, kha zwiṅwe, u amba nga ha ṱhoḓisiso yo ṱanganelaho vhukati ha Mozambique na Afrika Tshipembe.8.4. Khabinethe i humbela MaAfrika Tshipembe vhoṱhe uri vha lindele khunyeledzo na mvelelo dza ṱhoḓisiso dzo ṱanganelaho idzi. Ri dzula ro ḓikumedzela u shumisana na muvhuso wa Mozambique sa vhahura vhavhuḓi u itela u khwinisa matshilo a vhadzulapo vhashu vhoṱhe.9. Khoniferentsi ya Dzangano ḽa Mishumo ya Dzitshaka9.1. Khabinethe i ṱanganedza vhudzheneli ya Muphuresidennde Vho Ramaphosa kha Sesheni ya vhu 108 (Senthinari) ya Khoniferentsi ya Mishumo ya Dzitshaka vhukati ha 10 na 21 Fulwi 2019. Muphuresidennde vho rumela muvhigo lwa tshiofisi wa Khomishini ya Ḽifhasi nga ha Vhumatshelo ha Mushumo, he vha vha vhe muṅwe wa vhadzulatshidulo na Minista Muhulwane wa Sweden, Vho Sweden, H.E. Stephan Lofven, kha khoniferentsi.9.2. Minista wa Mushumo na zwa Mishumo, Vho Thulas Nxesi, vho fhelekedza Muphuresidennde na u dovha vha rangaphanḓa vhurumelwa ha zwipiḓa zwiraru he ha dzhenela kha komiti dzo fhambanaho dza khoniferentsi na sesheni dza u haseledza dze dza haseledza nga muvhigo wa Mulanguli Muhulwane wa Dzangano ḽa zwa Mishumo ḽa Dzitshaka.9.3. Mvelelo dza vhuṱhogwa dza khoniferentsi dzi katela Mulevho wo Senthinari wo ṱanganelaho wa madzangano. Zwiṅwe hafhu, khoniferentsi yo ṱanganedza Buthano ḽiswa nga ha Khakhathi na U tambudzwa Mishumoni ḽo itelwaho u engedza tsireledzo ya vhashumi vha re khomboni. Mvelelo idzi ndi dza vhuṱhogwa kha u vhea tshikalo dza dzitshaka na tsumbanḓila dza u amba na u tsireledza pfanelo na zwitandadi zwa mishumo.B. Tsheo dza Khabinethe1. Samithi ya Maimo a Nṱhesa ya vhu 121.1. Khabinethe yo nyeṱulelwa nga ha Samithi ya Maimo a Nṱha ya vhu 12 u rwela ṱari luṱa lwa mushumo wa Vhupo ya Mbambadzo yo Vhofholowaho ya Dzhango ḽa Afrika (AfCFTA) na Muṱangano wa Khonanyo wa Vhukati ha Ṅwaha wa Mathomo wa Vhuthihi ha Afrika (AU) na Zwitshavha zwa Ikonomi zwa Dzhango (dziREC).1.2. Muphuresidennde Vho Ramaphosa vha khou lavhelelwa u ḓo ranga phanḓa vhurumelwa ha Afrika Tshipembe musi Samithi ya Maimo a Nṱhesa ya vhu 12 i tshi ḓo farwa nga ḽa 07 Fulwana 2019 ngei Niamey, Niger. 1.3. Afrika Tshipembe ḽi ḓo dzhia vhuimo ha Mudzulatshidulo wa AU nga tshi fhinga tsha semina musi dzhango ḽi tshi ḓo vha ḽi khou thoma u shumisa  AfCFTA, ine ya ḓo ita uri Afrika ḽi vhe makete muthihi muhulwanesa ḽifhasini. AfCFTA i ḓo khwinisa mbambadzelano vhukati ha mashango a Afrika, u vusuludza zwa nḓowetshumo, na u lugisa nḓila ya ṱhanganelo i pfadzaho ya Afrika uri ḽi engedze ndeme ya zwibveledzwa zwaḽo na ikonomi ya ḽifhasi nga u angaredza.1.4. Afrika Tshipembe ḽi dzula ḽo ḓikumedzela kha Adzhenda ya Afrika, na u tikedza ṱhanganelo ya zwa polotiki na zwa ikonomi ya dzingu. Hezwi zwi katela khwaṱhiso ya khonanyo vhukati ha Khomishini ya AU na dziREC u swikelela mveledziso yo khwaṱhaho kha Afrika ḽa mulalo sa zwe zwa sumbedziswa kha Adzhenda ya 2063.1.5. Afrika Tshipembe ḽo ḓikumedzela tshoṱhe kha maitele a AfCFTA nga vhanga ḽa vhuṱhogwa ha tshiṱirathedzhi tshaḽo kha adzhenda ya ṱhanganelo ya dzhango ḽa Afrika na adzhenda ya mveledziso ya Afrika Tshipembe.2. Khetho dza Masipala dza 20212.1. Kha u lugisela Khetho dza Masipala dza 2021 , Khabinethe i tendela mathomo a Komiti ya Dziminsta (IMC) nga ha Khetho dza Masipala, khathihi na foramu ya thekhinikhala ya thikhedzo yayo.2.2. Khetho dza Masipala dza 2021 dzi ḓo vha khetho dzo raliho dza vhuṱanu bva tshe dimokirasi ya swika. IMC i ḓo shuma na Khomishini ya zwa Khetho yo Ḓiimisaho na madzangano o teaho u itela u khwaṱhisedza uri maitele a u ya kha khetho dza muvhuso wapo a tshimbila zwavhuḓi.. 2.3. Miraḓo ya IMC vhumbwa nga Minista dzi tevhelaho: wa Vhuvhusi ha Tshumisano na zwa Sialala (Mudzulatshidulo); wa zwa Muno;  wa Tshumelo dza Vhululamisi na Vhulamukanyi; wa zwa Gwama; wa Tsireledzo ya Muvhuso na Minista wa ofisi ya Muphuresidennde..   Thimu ya Thikhedzo ya Thekhinikhala hu ḓo vha Vhalanguli Vhahulwane u bva kha mihasho yeneyo.C. Zwi khou Ḓaho1. Samithi ya Tshigwada tsha Vharangaphanḓa vha Fumbili (G20)1.1. Muphuresidennde Vho Ramaphosa vha khou ranga phanḓa vhurumelwa ha Afrika Tshipembe – ho vhumbwaho nga Minista wa Vhushaka ha Dzitshaka na Tshumisano, Vho Dokotela Naledi Pandor; Minista wa Gwama, Vho Tito Mboweni, na Minista wa Mbambadzo na Nḓowetshumo, Vho Ebrahim Patel – vhane vha ḓo dzhenela kha Samithi ya Vharangaphanḓa vha G20 ya 2019.1.2. Muphuresidennde Vho Cyril Ramaphosa vha ḓo dovha vha rangaphanḓa vhurumelwa  ha vhaofisiri na vhoramabindu vhahulwane vha Afrika Tshipembe kha muṱangano wa therisano na vhoramabindu vhahulwane vho bvelelaho vha Japan. Muṱangano u ḓo livhiswa kha u ṱuṱuwedza tsivhudzo ya zwikhala zwa mbambadzo na vhubindudzi  Afrika Tshipembe, u amba nga mbilaelo dza khonadzeo ya vhafarisani kha zwa mabindu vha Japan, na u topola na u bveledzise khonadzeo ya mbambadzo na zwibuli zwa vhubindudzi.1.3. Muṱangano u kati wa Vhufarisani na Khoro ya Mabindu ya U pfesesana  ha Dzitshaka (BCIU), tshiimiswa tsha bindu tsha dzitshaka tsha America tsho rangaho phanḓa, na Dzangano ḽa Mbambadzo ya nga Nnḓa ya Japan (Jetro).1.4. Muṱangano u dzhiwa u tshi khou tevhekana na vhuṱambo ha tshifhinga tshiḓaho, hune ha ḓo vha hone kha mikano ya Khoniferentsi ya Dzitshaka ya Tokyo nga ha Mveledziso ya Afrika (TICAD) ine ya ḓo fariwa u bva nga ḽa 28 u swika 30 Ṱhangule 2019 ngei Yokohama, Japan. Japan ndi mufarisani kha zwivhambadzwaseli muhulwanesa wa vhuṱanu wa Afrika Tshipembe.1.5. Vhudzheneli ha Afrika Tshipembe ḽi khou dededzwa nga thikho khulwane dzi tevhelavho: U bveledzisa dzangalelo ḽa lushaka u swikelela zwipikwa zwa fhano hayani; U bveledzisa Adzhenda ya Afrika na u ṱuṱuwedza mveledziso yo khwaṱhaho ya Afrika, U ṱuṱuwedza pulane dza thendelano dza madzangano manzhi; na U bveledzise adzhenda ya Tshipembe nga kha u khwaṱhisa Tshumisano ya Tshipembe –Tshipembe na Nyambedzano dza Tshipembe- Devhula.2. Ṅwedzi wa Mandela 2.1. Musi ri tshi khou sendela anivesari ya vhufumi ya Ḓuvha ḽa Dzitshaka ḽa Mandela nga Fulwana, Khabinethe i ita khuwelelo kha MaAfrika Tshipembe oṱhe u shumisa ṅwedzi u tikedza ifa ḽa Vho Mandela, nga fhasi ha thero: : “U dzhia Vhukando, U ṱuṱuwedza tshanduko, Kha vha ite uri ḓuvha ḽiṅwe na ḽiṅwe ḽi vhe Ḓuvha ḽa Mandela”, nga u dzhia vhukando hoṱhe ha u lwa na vhushai.2.2. MaAfrika Tshipembe vha nga dzhenela kha u vha vhadzulapo vha shumaho nga ṱanganela na zwitshavha zwa havho na madzangano o fhambanaho ane a ḓo tshimbidza vhurangeli ha u fhelisa nḓala na vhushayahaya, u fhaṱa zwitshavha zwo tsireledzeaho na u khwaṱhisedza uri vhana vha khou wana pfunzo.2.3. Kha ri dzhenele roṱhe kha vhurangeli ha ḽifhasi ho ṋewaho dzina ḽa muṅwe wa vharangaphanḓa vha vhahali na u fhaṱa mbekanyamushumo dzo khwaṱhaho dzine dza ḓo bvelela na nga murahu ha ṅwedzi wa Fulwana. Kha ri dzhie vhukando, ri ṱuṱuwedze tshanduko, na u ita uri ḓuvha ḽiṅwe na ḽiṅwe ḽi vhe Ḓuvha ḽa Mandela. D. Mialedza1. Ndiliso1.1. Khabinethe i rumela ndiliso dza pfelovhuṱungu kha miṱa ya vhalidzi vhoṱhe na dzikhonani vhe vha xelelwa vhafunwa vhavho kha maḽisambilu a khombo ya badani. U bva kha khombo ya R81 ngei Maphalle, Limpopo ye ya vhaswa vha lozwa matshilo avho, na u bvela phanḓa ha maḽisambilu a khombo dza badani ane MaAfrika Tshipembe vha ṱangana nao u mona na shango. Khabinethe i humbela vhashumisi vhoṱhe vha bada u tevhedza milayo ya badani, ine ya ṱoḓa u dzula wo fhaṱuwa na u kona shumisa bada vhaṅwe 2. U fhululedzaKhabinethe i khoḓa vha tevhelaho:2.1. Thimu ya lushaka ya vhafumakadzi, Banyana Banyana, nga fhefhedzisa fuḽaga yashu nṱha kha u dzhenela havho lwa u tou thoma kha Tshiphuga tsha Ḽifhasi  tsha Bola ya Milenzhe ya Vhafumakadzi tsha FIFA.2.2. Vho Botha Msila, mufuni wa mitambo wa Afrika Tshipembe, vhe vha swika Egypt nga tshifhinga tsha u vulwa ha mitambo ya bola ya Tshiphuga Afrika tsha 2019 tsha Dzitshaka. Vho Msila, vhe vha tshimbila nga u humbela ḽifithi u bva Ḓoroboni ya Kapa, vho thuswa nga muhashi wa mitambo Vho Robert Marawa, u wana bupo u bva Kenya u swika Cairo u tikedza Bafana Bafana.2.3. Muimbi wa Afrika Tshipembe na muṅwali wa nyimbo  Sho Madjozi, we a wina Best New International Act Award kha 2019 BET Awards ngei Los Angeles, USA.2.4. Thimu ya matshudeni vha rathi vha sa athu khunyeledza pfunzo dza nṱha vha Afrika Tshipembe (u bva Yunivesithi ya Cape Town na Yunivesithi ya  Witwatersrand) vho wina pfufho ya vhuimo ha u thoma kha thimu dza 13 kha Khonferentsi ya Supercomputing ya Dzitshaka ngei Frankfurt, Germany.Thimu yo vha i nga fhasi ha vhulavhelesi ha Khoro ya zwa Senthara ya Saintsi na Ṱhoḓisiso ya zwa Nḓowetshumo ya High Performance Computing, ine ya vha vhurangeli ha Muhasho wa Pfunzo ya Nṱha, Saintsi na Thekhinolodzhi, Nahone ndi iṅwe ya thikho tharu ya sisiteme ya  cyberinfrastructure ya Afrika Tshipembe.2.5. Thimu ya Junior Springboks, vhe u ḓikumedzela tshoṱhe havho ho ita uri vha wine medala wa buronzo kha World Rugby Under-20 Championship.Khabinethe i tamela mashudu vhoṱhe vha tevhelavho:2.6. Thimu ya lushaka ya vhanna, Bafana Bafana, khaTshiphuga Bola ya milenzhe tsha Mashango a Afrika  2019 ngei  Egypt.2.7. Thimu ya netibola ya lushaka ya Proteas , musi vha tshi khou ṱaṱisana kha Tshiphuga tsha Ḽifhasi tsha Netibola ngei Liverpool, England, u bva nga ḽa 12 u swika 21 Fulwana 2019.Thimu ya netibola ya lushaka zwa zwino i kha vhuimo ha nṱha Afrika na u vha kha vhuimo ha vhuṱanu kha ḽifhasi. Minista wa Mitambo, Vhutsila na Saintsi, Vho Nathi Mthethwa, vho fhelekedza  Proteas u tikedza thimu khathihi na u ṱanganedza ṋetshedzo musi Afrika Tshipembe ḽi khou ḓilugisela u vha ṋemuḓi wa Tshiphuga tsha Ḽifhasi tsha Netibola tsha vhu 16 nga  2023.Mbudziso:Vho Phumla Williams – Muambeli wa Khabinethe o tou FarelahoLuṱingo: 083 501 0139"
Tshitatamennde tsha Muṱangano wa Khabinethe wa ḽa 10 Fulwana 2019,11 Jul 2019,https://www.gov.za/speeches/statement-cabinet-meeting-10-july-2019-11-jul-2019-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-10-fulwana-2019-11-jul-2019-0000,"Khabinethe yo ṱangana nga Ḽavhuraru ḽa 10 Fulwana 2019 ngei Tuynhuys Ḓoroboni ya KapaA. Mafhungo a zwino kha shango1. Mvelelo u bva kha Tshigwada tsha Samithi tsha Fumbili (G20)1.1 Khabinethe i ṱanganedza mvelelo dza Samithi ya G20 ye ya farelwa ngei Osaka, Japan u bva nga ḽa 28 u swika 29 Fulwi 2019. Muphuresidennde Vho Cyril Ramaphosa vho fara miṱangano nga thungo ha samithi u khwaṱhisa vhushaka na mashango o vhalaho.1.2 Vho ḓo fara miṱangano ya masia mararu na Mudzulatshidulo wa Mbumbano ya Afrika (AU), Muphuresidennde Vho Abdel Fattah el-Sisi vha Egypt, Mudzulatshidulo wa Vhafarisani Vhuswa ha Mveledziso ya Afrika , Muphuresidennde Vho Macky Sall vha Senegal, na muṱangano wa masia mavhili na Russia, China, Japan na Saudi Arabia, khathihi na Muphuresidennde wa Bannga ya Ḽifhasi, Vho David Malpass.1.3 Muphuresidennde Vho Ramaphosa vho khunyeledza mbekanyamushumo ya Osaka yavho nga u ṱangana na vhoramabindu nga tshifhinga tsha Muṱangano wa CEO dza  mabindu dza Afrika Tshipembe na Japan u engedza u bvela phanḓa ha shango sa vhupo ha vhubindudzi.1.4 Vharangaphanḓa vha ḽifhasi kha samithi vho khwaṱhisedza vhuḓikumedzeli havho kha mathomo a Adzhenda 2030 ya Mveledziso yo Khwaṱhaho na Adzhenda ya Nyito ya  Addis Ababa2. Madalo a u shuma ngei Lesotho 2.1 Madalo a zwenezwino a Muphuresidennde Vho Ramaphosa ngei Kingdom of Lesotho a bvela phanḓa na u fhaṱa kha vhushaka ha vhukonani ho khwaṱhaho vhukati ha mashango mavhili. Vho vha vha hanengei hafhu sa u mutshimbidzi wa Tshitshavha tsha Mveledziso ya Tshipembe ha Afrika (SADC) kha Lesotho..2.2 Nga tshifhinga tsha madalo aya, Muphuresidennde vho ṱanganedza maswa maswa nga ha mvelaphanḓa ya maitele a mbuedzedzo kha  Kingdom of Lesotho. Mafhungo maswa maswa a ḓo vha tshipiḓa tsha muvhigo une vha ḓo u ṋetshedza Ṱhoho dza SADC dza Muvhuso kha muṱangano une wa ḓo vha hone ngei United Republic ya Tanzania nga Ṱhangule 2019.2.3 Khabinethe i ṱanganedza u sainwa ha thendelano nga madzangano a poḽotiki ngei Lesotho u thoma mulayo wa Maanḓalanga a Mbuedzedzo ya Vhusimamilayo ha Lushaka. Thendelano i sumbedzisa uri maanḓalanga a mbuedzedzo a ḓo  vhumbwa u ya nga Mulayo wa Phalamennde na uri maanḓalanga a ḓo dededza shango u vhuedzedza ndayotewa, vhuvhusi, tsireledzo na zwa midia.2.4 Khabinethe i khou ita khuwelelo kha madzangano oṱhe uri a tikedze u thoma nga huswa ha Phalamennde ine ya ḓo khwaṱhisedza ṱhanganedzo na thendelano.3. Tshinyadzo ya ndaka ya muvhuso.3.1 Khabinethe i sasaladza u fhiswa ha zwenezwino ha tshikolo tsha phuraimari ngei Katlehong, Gauteng nga vhagwalabi, A hu na na muelo na muthihi wa mbilaelo une wa imelela tshinyadzo ya ndaka ya muvhuso u fana na tshikolo, tshine tsha shuma sa ḽiga ḽa u ya phanḓa kha u fha ṱa vhumatshelo ha vhana vhashu.3.2 Kha miṅwaha ya 25 yo fhiraho, muvhuso ho bindudza dzibiḽioni dza dzirannda kha u fhaṱa zwikolo zwiswa na u khwinisa themamveledziso dza zwikolo zwiṋe zwa vha hone.. Ṅwaha uno, muvhuso wo kovhela masheleni a linganaho R30 biḽioni a u fhaṱa zwikolo zwiswa na u ṱhogomela themamveledziso dzine dza vha hone.3.3 Khabinethe i ṱuṱuwedza zwitshavha u ṱhogomela themamveledziso dzavho, dzine dza vhuedza vhone. I khou dovha ya ita khumbelo kha miraḓo ya tshitshavha uri vha shume na mapholisa u khwaṱhisedza uri vhathu vhane vha tshinyadza ndaka ya muvhuso vha fariwe.4. Muvhigo wa Afrika Tshipembe wa Muoditha-Dzhenerala (AGSA) 4.1 Khabinethe i khou vhilaedzwa nga mvelelo dza odithi dza mimasipala dzo bviswaho nga AGSA zwenezwino. Ḽevele ya nṱha i sa ṱanganedzei ya vhuvhusi vhu si havhuḓi na luthihi, zwihulwane kha ndangulo ya masheleni a tshitshavha kha mimasipala yo vhalaho, zwi sumbedza kushumele ku si kwavhuḓi kha mbekanyamushumo dza nḓisedzo ya tshumelo.4.2 Mulayo wa Khwiniso ya Odithi ya Tshitshavha (Mulayo wa 5 wa 2018), u ṋea AGSA maanḓalanga a u vhea mulandu avho vha re na vhuḓifhinduleli ha ndangulo ya masheleni i si yavhuḓi na u fhelisa u tambiswa ha zwiko zwa muvhuso, zwihulwane kha mimasipala ye ya dzulela u sa sumbedza khwiniso na nthihi kha mvelelo dzavho u ya nga u fhambana hayo.4.3 Zwiṅwe hafhu, i tshi khou shuma nga kha Minista wa Vhuvhusi ha Tshumisano na zwa Sialala, Vho Dokotela Nkosazana Dlamini Zuma, na Tshikwama tsha Lushaka, Khabinethe yo tendela mathomo a pulane ya Back to Basic ine ya tshimbidza u fhaṱwa ha khaphasithi thi kha mimasipala. Pulane, vhukati ha zwiṅwe, i ṱoḓa u fhaṱa vhukoni  ha vhashumi nga kha vhupfumbudzi na pfukiselo ya  zwikili, na khombetshedzo ya zwitandadi zwa vhutevhedzeli ha fhasisa ha vhalanguli vha masipala na vhaofisiri vhahulwane.4.4 Vha tshi khou shumisana na vhurangaphanḓa ha vundu, Minista Vho Dlamini Zuma vha ḓo bvela phanḓa na u ṋetshedza thikhedzo yo teaho kha mimasipala..5. Tshanduko ya Nḓowetshumo ya Vhuṋa (4IR)5.1 Khabinethe i khou takadzwa nga uri Afrika Tshipembe ḽo kona u vha ṋemuḓi wa Samithi ya Ikonomi ya Didzhithaḽa yaḽo, yo farelwaho ngei Johannesburg nga ḽa 5 Fulwana 2019, sa ḽiga ḽa vhuṱhogwa ḽo swikelelwaho kha u vhumba pulane ya 41R ya shango. Muphuresidennde ya Vho Ramaphosa,  muvhonelaphanḓa  Vho George Friedman, vha mishumo, vhorapfunzo na vhadzulapo vho dzhenela samithi, ye ya ṱuṱuwedza nyambedzano, pfesesano na pulane dza nyito dzine dza ḓo vhea Afrika Tshipembe kha vhuimo ha u kona u ṱaṱisana maṅwe mashango ḽifhasini.5.2 Khabinethe i ṱanganedza pulane dza Google dza u fhaṱa khebulu dza fhasi ha lwanzhe ntswa u bva Portugal u ya Afrika Tshipembe dzine dza ḓo ḓisa khaphasithi dza netiweke dzi fhiraho nga kafumbili (20 times) u khwaṱhisedza tshumelo ya inthanethe i re na luvhilo luhulwane. Khebulu i khou lavhelelwa u khunyeledzwa nga 2021. Thusedzo yo raliho i ḓo shela mulenzhe kha uri Afrika Tshipembe ḽi vhe ḽone ḽo teaho kha vhabindudzi vha dzitshaka na vha fhano hayani .6. Fulufulu6.1 Khabinethe i ṱanganedza nḓivhadzo ya Eskom ya uri Unithi 3 ya Medupi Power Station tsini na Lephalale ngei Limpopo yo swika hune ya nga thoma u shuma lwa u bindudza nahone i khou ḓo shuma u fana na giridi ya lushaka.6.2 Hezwi zwi ḓo engedza khaphasithi ya 796 magawatsi. Bannga ya Ḽifhasi yo sumbedza fulufhelo ḽayo kha ndingedzo ya muvhuso ya u tikedza Eskom.6.3 Musi ri tshi khou bvela phanḓa na u tikedza Eskom, Khabinethe i ita khuwelelo kha MaAfrika Tshipembe vhoṱhe u bvela phanḓa na u shumisa muḓagasi zwavhuḓi, zwihulwane vhukati ha awara dza 17: 00 na 21:00 musi ṱhoḓea ya fulufulu  ya miṱani i nṱhesa shangoni.7. Vhugevhenga7.1 Khabinethe yo sumbedza u pfa vhuṱungu na u akhamadzwa nga mabulayo a vhathu vha 13 ngei Phillippi, Ḓoroboni ya Kapa, mafheloni a vhege. Ri swikisa ndiliso dzashu kha vhafunwa vha zwipondwa, vha katelaho vhafumakadzi vha rathi vha miṅwaha ya vhukati ha 18 na 26.7.2 Khabinethe yo tsivhudzwa nga ha maga e a dzhiwa u khwaṱhisa tsireledzo kha vhupo honoho, na u ita khuwelelo khulwane kha miraḓo ya tshitshavha vhane vha vha na mafhungo ane a nga thusa kha u ita uri zwigevhenga izwi zwi fariwe vha kwame tshiṱitshi tsha mapholisa tsha tsini na ha havho.8. Dwadze ḽa  African swine fever8.1 Khabinethe i khoḓa Muhasho wa Vhulimi, Mbuedzedzo ya Mavu na Mveledziso ya Mahayani kha u shuma nga u ṱavhanyedza u kanga dwadze ḽa swine fever ḽo vhigwaho ngei Devhula ha Vhukovhela, , Gauteng, Free State na Mpumalanga. Hezwi zwo thusa kha u langa u phaḓalala ha vhulwadze uvhu.  Naho African swine fever i sa fari vhathu, ṋama iṅwe na iṅwe na zwibveledzwa u bva kha nguluvhe dzo kwameaho dzi nga vha vhubvo ha pfukiselo ya vhulwadze kha dziṅwe nguluvhe. 8.2 Khabinethe i humbela vhorabulasi vhoṱhe kha vhupo ho kwameaho uri vha ṱhogomele tshifhinga tshoṱhe na u vhiga tsumbadzwadze dziṅwe na dziṅwe dza vhulwadze kha zwifuwo zwavho.9. Tsireledzo kha zwiimiswa zwa mutakalo9.1 Khabinethe i sumbedzisa vhuṱhogwa ha tsireledzo ya vhashumeli vha mutakalo na vhalwadze. Hezwi zwi ḓa nga murahu zwiwo zwo vhigwaho zwenezwino zwa u ṱaselwa ha vhashumi vha tshumelo ya shishi ya dzilafho musi vha tshi khou ya u thusa kha luṱingo lwa shishi. U bva nga Phando 2019 , tshivhalo tsha zwiwo zwa 10 zwa u ṱaselwa nga nḓila i fanaho zwo vhigwa, hune tsha zwenezwo tsho vha tsha Cosmo Cty  Extension 2 ngei Johannesburg. Khabinethe i ita khuwelelo kha madzhendedzi  a vhutevhedzeli ha mulayo vha shumaho na zwiimiswa zwa mutakalo wa tshitshavha u khwaṱhisa tsireledzo na vhutsireledzi kha zwiimiswa izwi na kha vhuendi ha u hwala vhalwadze.9.2 Khabinethe i tama  vhashumeli vha ndondolo ya mutakalo u dzula vha tshi khou tevhedza zwitandadi zwa phurofesheni kha vhalwadze vhane vha khou vha ṱhogomela.10. E-toll dza eḽekiṱhironki dza bada khulwane dza Gauteng (e-tolling)10.1 Muphuresidennde Vho Ramaphosa vho ṋea ndaela Minista wa Vhuendi Vho r Fikile Mbalula, Minista wa Masheleni Vho Tito Mboweni na  Mulangadzulo vha Gauteng Vho David Makhura uri vha wane thandululo ya e-toll kha bada khulwane dza Gauteng.10.2 Vhukwamani ha nga ngomu muvhusoni kha vhege dzi ḓaho vhu khou lavhelelwa u bveledza mvelelo dzi shumiseaho, dzine dza ḓo rumelwa Khabinethe mafheloni a Ṱhangule 2019.10.3 Phindulo yo ṱanganelaho u mona na muvhuso i khou ṱoḓea kha mafhungo a fanaho na e-toll u khwaṱhisedza uri MaAfrika Tshipembe vha vha na fulufhelo kha mushumo wa muvhuso.11. Voutu dza Mugaganyagwama11.1 Kha uno ṅwedzi wa Fulwana, mihasho i khou ṋetshedza mugaganyagwama wavho, une wa ṋetshedza pulane ya zwa masheleni yo khwaṱhaho kha vhuḓikumedzeli ho sumbedziswaho nga Muphuresidennde Vho Ramaphosa kha Mulaedza wa Lushaka wavho wa u thoma nga fhasi ha ndaulo ya dimokirasi ya vhurathi.11.2 Vouthu dza mugaganyagwama dzi ṋetshedza pulane dza mishumo dza ṅwaha nga vhuḓalo dza mihasho u ya nga u fhambana hayo, dzine dza ḓo shuma kha Muhanga wa Tshiṱirathedzhi tsha Themu ya Vhukati wa 2019 – 2024.11.3 habinethe i ṱuṱuwedza vhadzulapo u ambedzana nga ha vouthu dza mugaganyagwama na u hwesa mihasho vhuḓifhinduleli. Vouthu dza mugaganyagwama dzi khwaṱhisedza uri masheleni a tshitshavha a tshitshavha a khou shumiswa u ya nga mbekanyandeme dza muvhuso na nga nḓila dzine dza ḓo vhuedza zwihulwane MaAfrika Tshipembe.B. Tsheo dza Khabinethe1.1 Khabinethe yo ṱanganedza makumedzwa a Muvhigo wa Tsedzuluso ya Lushaka ya Vhuḓiṋetshedzeli wa shango kha Mashango Mbumbano (UN). Afrika Tshipembe ḽi vhukati ha mivhuso ya muraḓo wa UN  ya ḓana fuṱahe raru (193) we wa ṱanganedza Ndivho dza Mveledziso dzi sa Nyeṱhi (dziSDG0. Nga 017, Afrika Tshipembe ḽo ḓo vha ḽiṅwe ḽa mashango a 51 e a ḓiṋekedzela u rumela muvhigo wa mvelaphanḓa yao kha UN.1.2 Pulane ya Mveledziso ya Lushaka ya Afrika Tshipembe (NDP), Adzhenda ya AU ya 2063 na dziSDG dza UN dzoṱhe dzo khwaṱhisedza adzhenda ya mveledziso ya Afrika Tshipembe na dzhango ḽa Afrika. 1.3 Muvhigo wa mvelaphanḓa wo dzudzanywa hu na vhukwamani na tshivhalo tsha vhathu vha kwameaho, hu tshi katelwa na madzangano a vhadzulapo, sekhithara ya phuraivethe na vhorapfunzo. Muvhigo u dovha wa sumbedzisa masia ane a kha ḓi vha khaedu. Wa vhuya wa rumelwa, u ḓo wanalea kha webusaithi ya UN (https://www.un.org/en/).C. Milayotibe 1.1 Khabinethe yo tendela Mulayotibe wa Ndindakhombo ya Mutakalo Wa Lushaka (NHI) wa 2018 u swikiswe Phalamenndeni. Nga 2018, yo tendela  uri Mulayotibe u bvisiwe u itela vhukwamani ha u wana vhupfiwa kha tshitshavha lwa miṅwedzi i linganaho miraru, u bva nga Fulwi u swika nga Khubvumedzi 2018. Mahumbulwa o ṱanganedzwa u bva kha maitele aya o ṱanganyiswa kha khanḓiso ya zwino zwino, ine na yone ya ḓo sedzuluswa vhukuma u ya nga maitele a Phalamenndeni1.2 Mulayotibe u ḓi ita uri NDP i bveledzwe ine ya ḓo ṋetshedza tshumelo dza zwa mutakalo dza khwaḽithi kha MaAfrika Tshipembe vhoṱhe, hu sa sedzwi siangane yavho ya zwa ikonomi na vhutshilo. I ḓo vha yo ḓitika nga mikhwa ya vhulamukanyi, u eḓana na vhuthihi ha tshitshavha. I ḓo sedzana na sisiteme ya zwino ya mutakalo  ine ya shumela MaAfrika Tshipembe vha 16%  fhedzi ngeno i sia nnḓa tshivhalo tshihulwane vhukuma tsha vhathu.1.3 Mulayotibe wa NHI u ṋetshedza mathomo a Tshikwama tsha NHI sa tshiimiswa tsha muvhuso tshi vhigaho kha Minista wa Mutakalo. Tshi ḓo thomiwa sa shedulu yo ḓiimisaho ya 3A nga fhasi ha Mulayo wa Ndangulo ya Masheleni A Tshitshavha, wa 1999 (Mulayo wa 1 wa 1999).1.4 Mulayotibe wa vhuya wa phasiswa, mvetomveto i re hone ya pulane ya u thoma shuma I ḓo khwiniswa  nga nḓila yo teaho u itela uri nzudzanyo ya pfukela kha u thoma u shumisa ha NHI u ya nga luṱa nga luṱa. Tshifhinga tsha u pfukela kha NHI tshi ḓo ita uri hu fheliswe na zwiṅwe zwipiḓa zwa mulayo u itela u elana na u pfadza.1.5 Minista wa Mutakalo Vho Dokotela Zweli Mkhize, vha ḓo fara muṱangano na vhoramafhungo u ṱalutshedza nga vhuḓalo Mulayotibe.D. Zwi khou ḓaho1.1 Muphuresidennde Vho Ramaphosa nga Ḽavhuvhili ḽa 23 Fulwana 2019 vha ḓo rangaphanḓa vhurumelwa ha muvhuso kha Khonfarentsi ya maḓuvha mavhili ya “Miṅwaha ya 25 ya Dimokirasi – Miṅwe miṅwaha ya 25 i Ḓaho” ine ya ḓo farelwa ngei University of Johannesburg (UJ). Muphuresidennde vha ḓo ṋetshedza mulaedza wa u vula khonfarentsi, ine ya vha Vhufarisani vhukati ha Mapungubwe Institute for Strategic Reflection, na UJ na ofisi ya Muphuresidennde.1.2 Khonfarentsi i ḓo sedza kha Miṅwaha ya 25 ya Dimokirasi na u ṋetshedza kuvhonele kwa miṅwaha ya 25 i ḓaho kha nḓila ya mveledziso ya Afrika Tshipembe. I ḓo dzhenelwa nga vhorapfunzo vha nṱha, vharangaphanḓa vha muvhuso na vhuimeli ha madzangano a shumisanaho na muvhuso- mabindu tshitshavha na vhaswa, hu tshi katelwa na tshitshavha tsha matshudeni.E. Milaledza1. NdilisoKhabinethe yo swikisa ndiliso kha muṱa na khonani dza:1.1 mutsila wa muhali wa kale we a wana pfufho nnzhi, Vho  David Koloane. Mupenndi a ḓivheaho hoṱhe hoṱhe o vha ene mutumbuli wa  Bag Factory (ine kale yo vha i tshi pfi Fordsburg Artists’ Studios), ye ya ita uri zwi konadzee uri vhatsila vha vharema na vha makhuwa vha shumisane kha ḽevele ya phurofesheni, naho ho vha hu na mulayo wa muvhuso wa tshiṱalula. Mama Vivian Magdalene Sarah Daniels. Vho vha vha ḽizhakanḓila ḽihulwane na u vha tshivhonelo tshavhuḓi vho shumelaho lushaka kha nndwa ya u lwa na muvhuso wa tshiṱalula. Vhulwelambofholo havho vhu si na vhutshivha ho ita uri ifa ḽavho ḽi tshile kha tshitshavha tshe vha shela mulenzhe khatsho u mona na Ḓoroboni ya Kapa..1.2 muambasada wa kale, Vho Dokotela Khorshed Ginwala, vhe vha vha vhe muṅwe wa vhaambasada vha vhafumakadzi vha u thoma kha Afrika Tshipembe ḽa dimokirasi na muphayonia kha u lwela mbofholowo.1.3 Vho Mandla Maseko, vhe vha vha vha tshi khou tea u vha MuAfrika wa murema wa u tou thoma u ya tshikhalani. Nga 2014, Vho Maseko vho kunda vhudzheneli vha muṱaṱisano vha miḽioni nthihi u vha muṅwe wa vhathu vha 23 u wana tshidulo kha ndambedzo ya Axe Apollo Space Academy.1.4 mutsila wa muhali wa kale Mama Vho Nomhle Nkonyeni, vhe vha lovha vhe na miṅwaha ya 77. Muphuresidennde Vho Ramaphosa zwenezwino vho vha pfufha nga  Tshiala tsha Lushaka tsha Ikhamanga vha tshi khou livhuwa mushumo wavho sa mutsila. . Aggrey Road ngei New Brighton Vhubvaḓuvha ha Kapa, he vha alutshela hone, yo ḓo shandukiswa ya vhidzwa nga dzina ḽavho sa khuliso yavho. . Vho tamba kha zwiṱori zwi fanaho na  Mzansi, Tsha Tsha, Igazi na tshiṱori tshipfufhi nga 2007 tshi no pfi  Society.1.5 Mama Vho Susan Manana Matona – mme a Muṅwaleli wa Khomishini ya U  pulana ya Lushaka, Vho Tseliso Matona – vhe vha lovha vha na miṅwaha ya 90.1.6 mutambi wa kale wa Springbok Vho James Small, vhe vha lovha vha na miṅwaha ha 50. Vho vha vhe tshipiḓa hafhu tsha thimu ya Springbok ye ya wina Tshiphuga tsha Ḽifhasi tsha Rugby fhano hayani..1.7 Mama Vho Betty Philile Khumalo-Zulu, vhane vha vha mazwale wa Mufarisa Minista wa Mveledziso ya Matshilisano, Vho Hendrietta Bogopane-Zulu.1.8 zwipondwa zwa dzimvula dza maḓumbu ngei India, hu tshi katelwa na Muvhuso wa India. Khabinethe i tamela vho huvhalaho uri vha fhole nga u ṱavhanya.2. U fhululedzaKhabinethe yo ṱanganelana na MaAfrika Tshipembe vhoṱhe u fhululedza:2.1    mugidimi washu a sa kundwi Caster Semenya kha gundo kha ḽawe ḽa 800m kha Prefontaine Classic, ngei California, USA. Semenya, ane a vha ngweṋa ya luvhili, ha athu kundwa kha 800m u bva Khubvumedzi 2015.2.2 Bafana Bafana forkha u swikelela kha quarterfinals ya Tshiphuga tsha Afrika tsha Dzitshaka ngei Egypt na u vha tamela mashudu kha mutambo wavho na  Nigeria.2.3 Amy Claire King, we a wina u vha ngweṋa ya World Masters Singles kha World 8 Ball Pool Championships ngei Blackpool, United Kingdom.2.4 ṋaledzi ya mutambo wa thenisi Kgothatso Montjane, mufumakadzi wa murema wa u thoma wa Afrika Tshipembe ngei Wimbledon. O kunda  Katharina Kruger wa Germany kha quarterfinals dza singili dza vhafumakadzi vha shumisaho wheelchair . Montjane u kha vhuimo ha No 8 ḽifhasini.2.5 Kevin Anderson kha u swika kha luṱa lwa vhuraru lwa singili dza vhanna na Raven Klaasen kha u swika kha semi-finals dza doubles dza vhanna.2.6 tshigwada tsha vhaswa vha Afrika Tshipembe vhe vha ita ḓivhazwakale kha zwa mabupo nga u fhaṱa fuḽaimatshini yavho i dzulaho vhathu vhaṋa. Tshigwada tsho fhaṱa fuḽaimatshini nga vhege mbili nga fhasi ha nyendedzi ya The Airplane Factory, vhagudisi vha  U-Dream na vharangaphanḓa vha zwigwada zwiṱanu u bva Denel Aviation. Fuḽaimatshini ya  Sling 4 yo kavha ngei  Namibia, Malawi, Ethiopia, Zanzibar, Tanzania na Uganda nga tshifhinga tsha lwendo lwa 12 000km u ya Egypt, nga murahu ha u fhufha u bva Ḓoroboni ya Kapa ṅwedzi wo fhiraho 3. U tholiwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.3.1 Bodo yo Farelaho ya Vhalanguli kha Koporasi ya Vhubindudzi ha Tshitshavha u bva nga ḽa 12 Fulwana 2019 u swika 31 Fulwana 2020.Mbudziso:Vho Phumla Williams – Muambeli wa Khabinethe vho tou FarelahoLuṱingothendeleki: 083 501 0139"
Tshitatamennde tsha  Muṱangano wa Khabinethe wa ḽa 24 Fulwana 2019,25 Jul 2019,https://www.gov.za/speeches/statement-cabinet-meeting-24-july-2019-25-jul-2019-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-24-fulwana-2019-25-jul-2019-0000,"Khabinethe yo ṱangana nga ḽa 24 Fulwana 2019 ngei Tuynhuys kha  Ḓorobo ya KapaA. Mafhungo a zwino kha Shango1. Tshandukiso ya Ikonomi na tsiko ya mishumoKhabinethe i ṱanganedza  u engedzea ha dzangalelo nga vhabindudzi vhane vha vha hone zwino na vha ne vha khou lavhelelwa u nanga Afrika Tshipembe sa ḽone shango ḽine vha tama u bindudza khaḽo. Nyambedzano dza zwenezwino dzo sumbedzisa izwi na dzone, dzi katela nyambedzano na kha sekhithara ya dzigoloi (Ford), nyengedzedzo ya ndeme ya khemikhala (BFG Rail) na zwipiḓa zwa nḓowetshumo ya zwa eḽekiṱhirikhaḽa (Aberdare) khathihi na khonadzeo ya vhubindudzi vhu fanaho na ha zwa vhulimi (PepsiCo) hezwi zwa u fhedzisela zwi ḓo bva kha vhathu vha kwameaho  na maitele a ndaulo.1.2 R25 biḽioni ya PepsiCo i ṋetshedzaho u itela u wana Pioneer Foods yo khoḓiwa voutu ya fulufhelo kha ikonomi ya Afrika Tshipembe.1.3 Khamphani i magaho dzigoloi ya Ford yo ḓivhadza uri pulane dza ṱhanḓavhudzo dzi ḓo sika mishumo ya 1200, u bva kha u thoma u bveledza vhuḓikumedzeli ha vhubindudzi ha R3 biḽioni. Ḽimaga ḽa Siverton ḽa khamphani ḽo dzhenisa khaphasithi ya u bveledza goloi dza Rangers na Everest  dza 168 000 nga ṅwaha – tshivhalo tsho gonya nga goloi dza 44 000 phanḓa ha ṱhanḓavhudzo1.4 Zwiṅwe hafhu, vhubindudzi ha R50 miḽioni nga khamphani ya u maga ya BFG Rail kha tshiimiswa tsha u maga ngei Gauteng tshi ḓo bveledza tshiimiswa tsha u maga tsha ṱhanganyo tsha maimo a nṱhesa tshine tsha ḓo engedzedza maitele a zwa muinzhiniara o khwiniseaho hu tshi khou shumiswa thekhinoḽodzhi ya tshi zwino zwino.1.5 Ngei Nelson Mandela Bay, Aberdare Cables yo ḓivhadza ṱhanḓavhudzo ya khaphasithi yayo nga kha u vula High-Voltage Power Cable Plant, i na vhubindudzi ha R135 miḽioni na u sika mishumo ya 58 i engedzaho kha mishumo ya 429 kha mishumo ya zwino ya khamphani vhuponi.1.6 Vhubindudzi kha ḽimaga ḽiswa, zwishumiswa na mveledzo dzo ṱanḓavhudzwaho  zwi sika mishumo miswa na u alusa GDP. Sekhithara dzine mveledzo ntswa zwa ḓo vha hone dzoṱhe dzi nga ngomu ha sekhithara dzo topolwa nga Muphuresidennde Vhi Ramaphosa kha Mulaedza wa Lushaka wavho . Afrika Tshipembe ḽi ṋetshedza ṱhanganyelo yo  khetheaho ya themamveledziso ya ikonomi yo bveledzwaho vhukuma, ikonomi ya makete I takadzaho ire na mafulufulu  ine ya kha ḓi aluwa na u swikela makete wa dzhango ḽa Afrika une wa khou aluwa nga u ṱavhanya. Afrika Tshipembe ḽi dovha ḽa vha mukano wa sekhithara ntswa ya vhubindudzi u fana na ikonomi i shumisaho zwibveledzwa zwa mupo, ole, gese na u fhaṱa zwikepe na ikonomi ya malwanzheni.   2. Muvhigo wa Ḽifhasi wa Mbekanyamushumo  ya Dzitshaka ya Vhuthihi yo Ṱanganelaho nga ha HIV na AIDS (UNAIDS) 2.1 Khabinethe yo ṱuṱuwedzwa nga Muvhigo wa Ḽifhasi wa UNAIDS wa zwino zwino, we zwenezwino wa rwelwa ṱari Afrika Tshipembe. U ya nga muvhigo, Afrika Tshipembe ḽo kona u fhungudza zwavhuḓi  u kavhiwa nga HIV  nga tshivhalo tshi fhiraho  40% na tshivhalo tsha mpfu dzi elanaho na AIDS tshi fhiraho  40% u bva 201o. Muvhigo u khwaṱhisedza  zwiṱirathedzhi zwashu zwa  thusedzo kha HIV na AIDS zwi fhungudzaho u kavhiwa huswa na u langa vhalwadze vhane vha khou tshila na vhulwadze zwi khou bveledza mvelelo dzavhuḓi.2.2  Khabinethe i ṱuṱuwedza MaAfrika Tshipembe vhoṱhe u tshila vhutshilo ha   mutakalo u fhungudza u kavhiwa huswa.3. U lwa na vhugevhenga 3.1 Khabinethe i khwaṱhisedza nga huswa khaṱhulo na vhuḓikumedzeli hayo kha u sika vhupo ho tsireledzeaho zwitshavhani zwa hashu, Musi muvhuso na tshitshavha zwi tshi khou shumisa, ri nga fhelisa thambulo ya vhugevhenga, ra sika vhupo ha mulalo ho tsireledzeaho zwitshavhani zwa hashu ho teaho vhubindudzi.3.2 Mishumo yo fhambanaho yo itwa zwenezwino nga madzhendedzi a vhutevhedzeli ha mulayo u mona na shango zwe zwa sia tshivhalo tsha vhahumbulelwa vha tshi khou fariwa na u waniwa ha zwidzidzivhadzi zwi siho mulayoni. Maswole a Mmbi ya Vhupileli ya Lushaka ya Afrika Tshipembe na vhone vho ḓiswa u shuma kha vhuṅwe vhupo vhu ḓivhelwaho vhugevhenga u itela u thusa miraḓo Tshumelo ya Mapholisa ya Afrika Tshipembe kha ndingedzo yayo yo khwaṱhaho ya u ita uri khakhathi dza zwigwada zwa vhugevhenga na u rengiswa ha zwidzidzivhadzi zwi vhe nga fhasi ha ndaulo.   3.3 Khabinethe i humbela miraḓo ya tshitshavha uri vha dzule vho karuwa na u vhea nḓevhe khathihi na u vhiga zwiito zwoṱhe zwa vhugevhenga mapholisani, hu si na ndavha uri ndi nnyi a kwameaho.B. Tsheo dza Khabinethe1. Mbekanyamaitele na Sia ḽa Mbekanyamaitele ḽa U ṋetshedza Ḽaisentsi ya Sipekiṱhiramu tsha Ṱhoḓea ya Nṱha1.1 Khabinethe yo tendela Mbekanyamaitele na Sia ḽa Mbekanyamaitele ḽa U ṋetshedza Ḽaisentsi ya Sipekiṱhiramu tsha Ṱhoḓea ya Nṱha nga murahu ha vhukwamani vhuhulwane vhukuma na sekhithara na tshitshavha. Mbekanyamaitele na Sia ḽa Mbekanyamaitele zwo vhekanywa sa muhanga wa tshandukiso ya sekhithara nga u ita uri vhu vhe na muṋango wa vhudzheneli vhaswa  kha makete hoyu wa vhuṱhogwa ngeno  nga tshifhinga tshithihi vha tshi khou ṱuṱuwedza vhubindudzi na vhutumbuli.. Minista wa Vhudavhidzani, Vho Stella Ndabeni-Abrahams, kha maḓuvha a ḓaho a si gathi vha ḓo ṋetshedza Khabinethe  mbekanyamaitele ya u fhedzisela yo ṱanganedzwaho na u amba na midia.2. Phanele ya Vhueletshedzi ya Vhomakone ya Muphuresidennde nga ha Muvhigo wa Mbuedzedzo ya Mavu na Vhulimi2.1 Khabinethe yo ṱanganedza muvhigo wa u fhedzisela u bva kha Phanele ya Vhueletshedzi ya Vhomakone ya Muphuresidennde nga ha  Mbuedzedzo ya Mavu na Vhulimi Muphuresidennde Vho Ramaphosa vho thola phanele nga Khubvumedzi 2018 u ṋetshedza kuvhonele kwa mbekanyamaitele yo vhumbaho nga ha mbuedzedzo ya mavu. Muvhigo u bveledza mawanwa mawanwa nga ha tshiimo tsha zwino na u ita themendelo dzine dza ḓo thusa u ṱavhanyisa mushumo wa muvhuso kha u khakhulula u sa lingana kha khovhelo ya mavu ha tshifhinga tsha kale.2.2 Khabinethe yo ṋea ndaela Minista dzoṱhe, nga kha mihasho yavho u ya nga u fhambana, uri vha gude muvhigo na themendelo dzo dzinginywaho vha vhuela murahu kha Khabinethe hu sa athu fhela miṅwedzi mivhili. Komiti ya Dziminista nga ha Mbuedzedzo ya Mavu ine Mufarisa Muphuresidennde Vho David Mabuza vha vha mudzulatshidulo wayo i ḓo ingamela maitele aya.2.3 Khabinethe i livhisa ndivhuwo dzayo kha mushumo wavhuḓi wo itwaho nga phanele ine mudzulatshidulo wayo ndi Vho Dokotela Vuyokazi Mahlati na tendela uri muvhigo u a waniwa na nga tshitshavha.2.4 Minista wa Vhulimi, Mbuedzedzo ya Mavu na Mveledziso ya Mahayani, Vho  Thoko Didiza, khathihi na phanele, vha ḓo fara muṱangano na vhoramafhungo muṅwe na muṅwe thungo u ṱalutshedza nga vhuḓalo zwi re nga ngomu kha muvhigo. Muṱangano na vhoramafhungo u ḓo vha hone nga Swondaha ya ḽa 28 Fulwana 2019 nga 10 nga matsheloni ngei  GCIS Ronnie Mamoepa Media Centre i re Hatfield hu na vhuṱumani nga vidio na Cape Town GCIS Imbizo Centre.C. Mulayotibe1. Mulayotibe wa Khwiniso ya U ṱanganedzwa lwa mulayo Mbingano dza Sialala wa 20191.1 Khabinethe yo ṱanganedza u swikiswa ha Mulayotibe wa Khwiniso ya U ṱanganedzwa lwa mulayo Mbingano dza Sialala wa 2019 Phalamenndeni1.2.  Mulayotibe u ḓisa Khethekanyo ya 7(1) na (2) ya Mulayo wa U ṱanganedzwa lwa mulayo Mbingano dza Sialala (RCMA), wa 1998 (Mulayo 120 wa 1998) u tshimbilelanaho na khaṱhulo dza Khothe ya Ndayotewa, dzine dza amba uri khethekanyo a dzo ṱanganedzwa u ya nga ndayotewa. Khethekanyo dzi ṱalula vhafumakadzi nga nḓila i sa linganiho kha mbingano dza sialala1.3 Mulayotibe u ṋetshedza kufarele ku linganaho kwa mufumakadzi maliwaho e eṱhe nga munna kha Mulayo wa mathomo na hune ha vha na mbingano ya tshihadzinga tsha maitele a mbingano ya sialala. Khwiniso i bvisa khethululano u ya nga mbeu kha mbingano ya tshihadzinga dzo itwaho phanḓa ha u thoma u shuma ha RCMA wa 1998. Vhathu vho malanaho zwa zwino vha ḓo vha na pfanelo dza vhuṋe malugana na ndaka ya mbinganoD. Zwi khou Ḓaho 1. Presidential Health Compact1.1 Muphuresidennde Vho Ramaphosa vha ḓo rangaphanḓa vhuṱambo a u sainiwa ha Presidential Health Compact  ngei Dr George Mukhari Academic Hospital  Ga-Rankuwa, Ḓorobon ya Tshwane, nga Ḽavhuṋa ḽa 25 Fulwana 2019. Health Compact ndi mvelelo ya Samithi ya Mutakalo ya Muphuresidennde ye ya farwa nga Tshimedzi 2018. Vhuṱambo ndi tshiga tsha tswikelelo kha maitele o ṱanganelaho u swikelela sisiteme ya mutakalo ya khwaḽithi i sa nyeṱhi.   2. Foramu ya Nyambedzano ya Mbekanyamaitele ya Ṅwaha nga ṅwaha ya Ḽevele ya Nṱha nga ha Pfunzo ya Sekondari2.1 Muhasho wa Pfunzo ya Mutheo u ḓo vha ṋemuḓi wa Foramu ya Nyambedzano ya Mbekanyamaitele ya Ṅwaha nga ṅwaha ya Ḽevele ya Nṱha  nga ha Pfunzo ya Sekondari Afrika ya Mathomo: U dzudzanyela Vhaswa Vhumatshelo ha Mushumo, na Dzangano ḽa Muhasho wa Pfunzo Afrika. 2.2 I ḓo farwa u bva nga ḽa 29 u swika 30 Fulwana 2019 ngei  Emperors Palace, Johannesburg.  Foramu i ḓo ṱanganya Minista dzoṱhe vhane vha vha na vhuḓifhinduleli kha pfunzo, vhaswa na mshumo u mona na dzhango la Afrika, vhorapfunzo, vhasiki vha mbekanyamaitele; vhuimeli ha ḽevele ya nṱha u bva kha vhafarisani vha mveledziso; sekhithara dza phuraivethe, tshitshavha, vhadededzi na madzangano a vhabebi; madzangano a vhaswa na midia..2.3 Nyambedzano dzi ḓo sedza kha dizaini na u thoma u shuma ha modele ya vhutumbuli i ṱoḓeaho kha pfunzo ya sekondari Afrika u pfumbudza  khwine vhadededzi na u lugisela matshudeni vhumatshelo ha mushumo. Khabinethe i bvela phanḓa na u livhuwa vhudzheneli hashu kha nyambedzano dzi manḓafhadzaho nga u rali.3. Ṅwedzi wa Vhafumakadzi 3.1 Vhuṱambo ha u pembelela Ḓuvha ḽa Vhafumakadzi ḽa Lushaka ngei  Vryburg, kha Tshiṱiriki tsha Ruth Mompati Devhula Vhukovhela nga Ḽavhuṱanu ḽa  9 Ṱhangule 2019, ḽi ḓo vha ḽi tshi khou pembelelwa nga fhasi ha thero “Miṅwaha ya 25 ya Dimokirasi: U alusa Afrika Tshipembe Roṱhe u itela Mbofholowo ya Vhafumakadzi”.3.2 Vhuṱambo vhu khou ṱhonifha vhafumakadzi vha fhiraho 20 000 vhe vha matsha vha tshi ya  Union Buildings nga ḽa  9 Ṱhangule 1956  vha tshi khou gwalabela nyengedzedzo ya Milayo ya U tshimbila wo Fara Basa kha vhafumakadzi. Mugwalabo uyu wo ḓo ḓisa tshanduko kha nndwa yashu ya u lwela mbofholowo na tshitshavha tsha dimokirasi.3.3 Nga nnḓa ha tswikelelo dzashu khulwane dzi mangadzaho dza u bveledzise mbofholowo ya vhafumakadzi zwitshavhani zwashu, thambulo ya khakhathi na u tambudzwa ha vhafumakadzi kha lushaka lwa hashu zwi khou bvela phanḓa.  Zwigwevho zwihulwanesa zwo ṋetshedzwaho milandu ya khakhathi dza vhudzekani ngei Gauteng zwi sumbedza uri vhapondi vha vhugevhenga ha zwa vhudzekani na miṅwe milandu i elanaho a zwi nga ḓo ponya tshanḓa tsha vhulamukanyi.3.4 Khabinethe i ita khuwelelo kha sekhithara dzoṱhe dza tshitshavha u lwisa khakhathi dziṅwe na dziṅwe, na ita ndingedzo nga vhoṱhe u fhungudza tshivhalo tsha milandu ya zwa vhudzekani na u ṱaselwa ha vhafumakadzi na vhana u ya kha u fhelisa tshoṱhe zwiito zwa vhugevhenga izwi.E. Milaedza1. Ndiliso1.1 Khabinethe i kha vhuṱungu ha u xelelwa nga mulwelambofholowo wa kale Ntate Vho Isaac Lesibe ‘Bra Ike’ Maphoto, vhe vha lovha vha na miṅwaha ya 88. Muphuresidennde Vho Ramaphosa vho ḓivhadza uri Vho Bra Ike vha itelwe Mbulungo ya Tshiofisi yo Khetheaho, vho ṱuwa Afrika Tshipembe nga 1961 vha ita vhupfumbudzi ha zwa poḽotiki na vhuswole ngei Beirut na Soviet Union ya kale vhukati ha 1961na 1963 phanḓa ha musi vha tshi dzhena kha Luthuli Detachment ya vhahulwane ya Umkhonto we Sizwe. Nga 2006, vhe vha vha vhe Muphuresidennde Vho Thabo Mbeki vho  ṋetshedza Tshiphugaṱhalu tsha Lushaka tsha Silivhere kha Vho Bra Ike, kha u shela mulenzhe kha u lwela mbofholowo na dimokirasi.1.2 Khabinethe I kovhelana vhuṱungu ho welaho lushaka na muṱa, khonani na vhafuni vha muimbi we a wina pfufho na muṅwali wa dzinyimbo Vho  Jonathan ‘Johnny’ Clegg, vhe vha shumisa muzika u ṱuṱuwedza tshitshavha tshi sa khethululano nga muvhala. Vho ḓo humbulwa nga vhuḓikumedzeli kha u fhaṱa lushaka, vhuthihi ha matshilisano na u sa vha na khethululano nga muvhala. Vho vha muṱanganedzi wa Tshiphugaṱhalu tsha Lushaka tsha Ikhamanga tsha Silivhere, kha mushumo wavhuḓi vhukuma kha sia ḽa muzika na u pfuka mukano wa muzika wa sialala wa Afrika Tshipembe wa maṅwe maitele a muzika .2. U fhululedzaKhabinethe i fhululedza:2.1 Thimu ya lushaka ya nethibola  Proteas, , kha kutambele kwavho kwa maimo a nṱha na u fhefheḓisa Fuḽaga ya Afrika Tshipembe nga u swikelela kha semifinals dza Tshiphuga tsa Ḽifhasi ngei Liverpool. Khwiniso yavho u bva kha vhuimo ha vhuṱanu u ya ha vhuimo ha vhuṋa kha maimo a ḽifhasi zwi a khoḓea vhukuma. Hafhu, i fhululedza Vho Karla Pretorius nga u vha nangiwa na u ḓivhadzwa sa Mutambi wa thonamenthe ya Tshiphuga tsha Ḽifhasi.2.2 Vhatambi vha Afrika Tshipembe nga u shuma zwavhuḓi kha International Association of Athletics Federations Diamond League ngei London. Mufari wa rekhodo ya ḽifhasi Akani Simbine o vha a kha tshivhumbeo tshavhuḓi vhukuma kha mutambo wa u fhufha ha vhukule wa vhanna kha 100m, musi a tshi wina kha luṱa lwa u fhedzisela kha mukoni wa khalaṅwaha kha 9.93m. Kha mutambo wa u fhufhela nṱha,  Luvo Manyonga we a wina kha mutambo wa u fhufhela nṱha wa vhanna kha mukoni wa khalaṅwaha wa  8.37m, na mudzulapo wa hawe Ruswahl Samaai vho fara vhuimo ha vhuraru nga u thamuwa ha 8. 11m.2.3 Ndlovu Youth Choir, ye u imba havho vha na mafulufulu vhukuma ho ita uri vha fhirele kha luṱa lu tevhelavho lwa mbekanyamushumo ine ya pfi  America’s Got Talent live shows.2.4 Thimu yashu ya Rugby , Springboks, ye ya wina  35-17 kha Australia ngei Johannesburg nga tshifhinga tsha 2019 Rugby Championship. Thonamenthe  ndi ya vhuṱhogwa kha vhuṱambo ya mitambo ine ya katela mashango a fanaho na Afrika Tshipembe, New Zealand, Australia na Argentina. Ri vha tamela mashudu musi vha tshi khou bvela phanḓa na thonamenthe.2.5 TeamSA, vhe vha thusa u ṅwalulula ḓivhazwakale ya Afrika kha nzudzanyo ya vhu 30 ya Feḓeresheni ya Mitambo ya Yunivesithi ya Dzitshaka ngei Napoli, Italy. Afrika ḽo wina medala i linganaho 26 yo ṱangana yoṱhe. Kha ya Afrika Tshipembe ya 18, ya rathi khayo yo vha ya musuku, ya silivhere ya malo na nṋa ya buronzi.F. U tholiwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vhalanguli vha tshifhinga nyana kha Bodo ya Dzhendedzi ḽa Masheleni a Mabindu Maṱuku (SEFA):(a) Ms Mphokolo Makara;(b) Adv Nomathemba Mlonzi;(c) Ms Delicate Mabuza;(d) Mr Martin Mahosi;(e) Mr Justice Kganyago; (f) Mr Maurice Radebe; and(g) Ms Nonkululeko Dlamini – (reappointment). Mbudziso:Vho Phumla Williams – Muambeli wa Khabinethe o tou FarelahoLuṱingo: 083 501 0139"
Tshitatamennde tsha Muṱangano wo farwaho nga Ḽavhuraru ḽa 7 Ṱhangule 2019,8 Aug 2019,https://www.gov.za/speeches/statement-cabinet-meeting-7-august-2019-8-aug-2019-0000,https://www.gov.za/ve/speeches/statement-cabinet-meeting-7-august-2019-8-aug-2019-0000,"Tshitatamennde tsha Muṱangano wo farwaho nga Ḽavhuraru ḽa 7 Ṱhangule 2019, ngei Union Buildings, PiṱoriA. Mafhungo a zwino Shangoni1. Mbofho dza Khoro ya Vhashumi na Mveledziso ya Ikonomi ya Lushaka (NEDLAC)1.1. Khabinethe i dzulela u vhilaedziswa nga tshikalo tshihulwane tsha u vhushayamushumo khathihi na figara dza fhasi dza nyaluwo ya ikonomi shangoni ḽashu. Mvelele dza Saveyi ya zwa Vhashumi ya Kotara, ya kotara ya vhuvhili ya 2019 yo bviswaho nga Mbalombalo dza Afrika Tshipembe, i sumbedza uri tshikalo tsha vhushayamushumo tsho aluwa nga phoithi dza 1.4 wa phesenthe u ya kha 29,0% hu tshi vhambedzwa na kotara ya u thoma ya 2019.1.2. Khabinethe yo dzula yo ḓifhima u tandulula khaedu dza nḓila ya mashumele a ikonomi dzine dza dzulela u khakhisa mashumele a ikonomi yashu na vhukoni hayo ha u fhindula kha khaedu dza mveledziso. 1.3. Thendelano ya u fhindula nga u ṱavhanya yo sainiwaho nga zwigwada zwoṱhe kha NEDLAC vhane vho ḓifhima u ṱangana na vhakwamei vhoṱhe ṅwedzi muṅwe na muṅwe u itela u londa vhuḓivhofhi hoṱhe ha fusumbe-sumbe (77) ha Samithi ya Mishumo. Miṱangano ya ṅwedzi na ṅwedzi i ḓo dzulwa phanḓa nga Muphuresidennde Vho Cyril Ramaphosa u bva nga Khubvumedzi 2019.1.4.Vhuḓivhofhi nga vhakwamei vhoṱhe – hu tshi katelwa muvhuso , vhashumi, mabindu, madzangano a vhadzulapo – u tou sedza thwii kha mbekanyamushumo dzine dza ḓo sika mishumo, nḓila dza u thivhulula zwithivheli u itela uri vhuḓivhofhi vhu thome u shuma, khathihi na thendelano dza u vhona uri mishumo i a vhulungea na u thivhela ndozwo dza mishumo. Zwo dovhaho zwa dzheniswa kha vhuḓivhofhi uvhu ndi vhurangeli ha zwipikwa thwii zwa sekithara u itela u alusa ikonomi.2. Tshumisano ya Afrika Tshipembe na Japan2.1. Khabinethe i ṱanganedza vhurangeli ha tshumisano vhukati ha Afrika Tshipembe na Japan u itela u lwana tshikafhadzo ya mapuḽasiṱiki nga kha u tikedza mupfuluwo wa nḓowetshumo ya mapuḽasiṱiki yapo u bva kha mapuḽasiṱiki o ḓoweleaho u ya kha u shumisa maṅwe ane a vhulunga mupo. 3. Foramu ya vhu18 ya Mulayo wa Tshikhala na Nyaluwo ya ya Afrika (AGOA)3.1. Afrika Tshipembe li kha di tou bva u vha tshipida tsha Foramu ya AGOA ya vhu18 ye ya farelwa Côte d'Ivoire fhasi ha thero: “AGOA na Vhumatshelo: U Bveledza Maitele Maswa a Mbambadzo u Itela u Dededza Vhubindudzi na Mbambadzo ya United States (US) – Afrika”. 3.2. AGOA i tou vha yone i yoṱhe ine mbekanyamushumo yayo ya mbambadzo na US ya khou takalelwa ine i ḓo tendelwa u ṋetshedza zwibveledza hu si na u kalelwa kana u badela muthelo wa shango kha tharifi dzi fhiraho 6 400 u bva kha mashango a 40 AGOA-o lugelaho a sub-Saharan African ho katelwa na Afrika Tshipembe, kha u rengisa kha mimaraga ya US.  3.3. Nyambedzano dza vhuḓi dzi vhuedzaho dza Afrika Tshipembe na Muimeleli wa Mbambadzo wa US yo ṋetshedza khonadzeo ya tswikelo ya maraga wa US na vhubindudzi ha Amerika kha ikonomi yashu, zwine ndi nḓila dza ndeme dza u amba  nga u sika mishumo khathihi na u ṱusa vhushai.  4. U tshoṱhelwa ha miraḓo ya Tshumelo ya Mapholisa a Afrika Tshipembe (SAPS)4.1. U tshoṱhelwa ha zwenezwino ha miraḓo ya SAPS vhe mushumoni ngei Ḓoroboni Khulwane ya Johannesburg hu songo vhuya ha vuwa ho tendelwa. Khabinethe i sathula u tshoṱhelwa uho nga huhulu na uri yo laela mapholisa na maṅwe  mazhendedzi a u vhona uri mulayo u a tevhedzwa uri vha londe vhahumbulelwa avho hu si na nyofho kana u pfela.4.2. Mulayotewa wa Riphabuḽiki ya Afrika Tshipembe wa 1996 u laela uri mazhendedzi a u vhona uri mulayo u a tevhedzwa, ho katelwa tshumelo ya mapholisa, vha tea u thivhela, u lwa na u ṱoḓisisa vhugevhenga, u tsireledza na u vhona uri vhadzulapo vhaḽo na ndaka yavho yo tsireledzea khathihi na u vhona uri mulayo u a dzhielwa nṱha na uri u tevhedzwe.4.3. U tshoṱhelwa naho hu hufhio ha ofisi dza u vhona uri mulayo u a tevhedzwa ndi u tshoṱhela shango na mulayo waḽo, nahone vhatshoṱheli vha songo vhuya vha litshwa vha songo badela zwiito izwo. Ri ita khuwelelo kha zwitshavha zwoṱhe uri vha tikedze mazhendedzi a muvhuso, nga maanḓa ayo ane a khou vhona uri milayo i a tevhedzwa, khathihi na u vhona uri ri ime huthihi ri tshi lwa na zwiito zwa vhuravhele zwine zwa lwela u tshoṱhela vhaofisiri vha mapholisa.  4.4. Khabinethe i ita khuwelelo kha mazhendedzi a u vhona uri mulayo u a tevhedzwa u bvela phanḓa na u lwela uri vha vhone uri mulayo u a tevhedzwa  khathihi na u lwa vhukuma na avho vhane vha pfuka milayo ya shango ḽashu. Milayo ya masipala ya vhulanguli ha nnyi na nnyi i tea u tevhedzwa zwifhinga zwoṱhe, na uri ri ita khuwelelo kha mimasipala uri kha vha kombetshedze u tevhedzwa ha milayo yapo.  Ri dzula ri shango ḽi ofhaho mulayo ḽine ḽa ḓo bvela phanḓa na u vhona uri hu na mulalo, ho dzika na uri zwithu zwi khou tshimbila zwavhuḓi u itela vhadzulapo vhaḽo. 4.5. Khabinethe i lavhelela uri vhoṱhe vha no dzula kana u shuma Afrika Tshipembe vha shumisane na mazhendedzi a u vhona uri mulayo u a tevhedzwa kha u lwa na vhugevhenga khathihi na zwiito zwi siho mulayoni.4.6. Dovha ya fulufhedzisa lushaka uri mazhendedzi a shango ḽashu a u vhona uri mulayo u a tevhedzwa a ḓo lwisa nga hoṱhe a dovha a fara vhathu vhane vha ita zwa vhugevhenga na dzikhakhathi.5. U tshinyadzwa ha ndaka ya muvhuso  5.1. Khabinethe i ṱanganedza u fhela ha tshiṱereke tsha zwenezwino  Ḓoroboni ya Tshwane. Fhedziha, a tou vha masinḓambilu uri vhareili vha mabisi vho mbo ḓi vala magondo otṱhe mahulwane a livhaho ḓoroboni nga mabisi a masipala, na uri vhaṅwe vha vhaṱereki vho mbo ḓi tshinyadza themamveledziso khathihi na u shushedza miraḓo ya tshitshavha.5.2. Khabinethe i vhilaedziswa nga u hulela ha zwiwo zwa u tshinyadza ndaka ya muvhuso zwine zwi itwa musi hu na migwalabo na zwiṱereke shangoni ḽashu. Pfanelo ya u gwalaba yo tsireledzea na u dovha ya vha hone kha Mulayotewa, na uri hu dovha ha vha na ndila dza tshivhalo dza u tandulula mbilaelo dza tshitshavha hu si na u tshinyadza tshumelo na ndaka.  U vhuedzedza themamveledziso dzo tshinyadzwaho zwi a ḓura vhukuma kha zwa masheleni na u vha na masiandoitwa kha zwa matshilisano, zwine zwi vha zwi tshi khou vhaisa vhadzulapo vhane vha shumisa izwi zwiimiswa ḓuvha ḽiṅwe na ḽiṅwe.6. Mbandelo dza Silicosis6.1. Khabinethe i dzhiela nṱha mbadelo dzine ndi divhazwakale dza R5biḽioni he dza tendelwa nga Khothe Khulwane ya Gauteng, hune dzi khou rumela mulaedza wo khwaṱhaho kha dzikhamphani dza migodi uri vha dzhiele nṱha tsireledzo ya vhashumi u itela u thivhela malwadze ane a nga wela vhashumi nga murahu ha musi hu kale vho awela. 6.2. Tsheo ya Khothe Khulwane i ḓo vhona uri zwigidi zwa avho vhe vha vha vhe vhashumi vha migodini vha khou liliswa kha vhutungu na u tambula he vha hu pfa nga murahu ha musi vho no kavhiwa nga malwadze ane a tshimbilelana na u shuma migodini lwa tshifhinga tshilapfu.6.3. Khabinethe i dovha ya khoḓa zwigwada zwa mulayo, ho katelwa vha thuso ya zwa mulayo, vhe vha vha vho imela mahoro o vhalaho kha mulandu wa tshifhinga tshilapfu  we wa fhedza nga u tenda u lilisa avho vhe vha vha vhe vhashumi vha  migodini kana vhaḽaifa vhavho vho lugelaho u wana, vhane vhashumi vhone vhane vha mugodini vho no ri sia, nga murahu ha musi vho no lwala silicosis kana muṅwe mufuda wa lufhiha lwe lwa vha fara kha muṅwe wa migodi ya musuku nga murahu ha ḽa 12 Ṱhafamuhwe 1965.6.4. Khamphani dza rathi dza migodi ya musuku – African Rainbow Minerals, Anglo American, AngloGold Ashanti, Gold Fields, Harmony na Sibanye-Stillwaters – vha tshi khou shuma na vhoramulayo vha vhavhili, vha ḓo thoma tshikwama tsha Tshiamiso Trust, tshine tshi ḓo vhona uri  avho vhashumi vha migodini kana vhaḽaifa vhavho vho lugelaho u wana ndiliso.7. Thendelano ya Mozambique7.1. Khabinethe i ṱanganedza u sainiwa ha Thendelano ya Vhupfumedzani na Mulalo ngei Mozambique nga Ḽavhuvhili, ḽa 6 Ṱhangule 2019, sa luswayo lwa u ima na vhathu vha Mozambique, khathihi na u tikedza mulalo na vhudziki shangoni ḽavho.7.2. Thendelano i ḓa nga murahu ha nyambedzano dza polotiki vhukati ha Muvhuso wa  Mozambique na Mozambican National Resistance Movement, zwe zwa swikisa kha u sainiwa ha thendelano ya u fhelisa tshoṱhe zwa u tshoṱhela ha mmbi nga ḽa 1 Ṱhangule 2019.7.3. Afrika Tshipembe na Mozambique a na vhukonani na vhushaka ha mashango aya mavhili, a zwa polotiki, ikonomi na vhushaka ha zwa matshilisano  vhune ho ḓisendeka nga mbofho ya ḓivhazwakale yo khwaṱhaho u bva murahu kha miṅwaha ya nndwa ya mbofholowo. Muphuresidennde Vho Ramaphosa na vhaṅwe Ṱhoho dza Mashango a SADC vho dzhenela vhuṱambo uvho ha u saina.8. Caster Semenya8.1. Khabinethe yo vhaisala ngauri mugidimi makone washu, Caster Semenya, ha nga tendelwi u imelela vhugweṋa hawe ha ḽifhasi ha mugidimo wa 800m kha Miṱaṱisano ya Vhugweṋa ha Ḽifhasi ngei Doha, Qatar. Hezwi zwi ḓa nga murahu ha tsheo ya khothe ya Swiss ye ya tikedza tsheo ya Dzangano ḽa Dzitshakatshaka ḽa Federesheni ya Vhagidimi ine ya ḓo ṱoḓa uri a dzhie mishonga ine ya ḓo fhungudza thesiṱorone.8.2. Khabinethe i tikedza mufukadzana Semenya musi a tshi khou aphiḽa na u lwela pfanelo dzine ndi mutheo wa pfanelo dza muthu. Sa vhagidimi vhoṱhe, o tea u ṱaṱisana na vhaṅwe hu si na u kombetshedzwa uri a khakhulule muvhili wawe nga nḓila kana i ifhio ya mishonga.9. Khuliso ya Lushaka9.1. Khabinethe i vhidzelela MaAfrika Tshipembe u nanga vhathu vhane vha vhona vho tea uri vha tea u avhelwa khuliso khulwanesa ya shango, Khuliso ya Lushaka.9.2. Hezwi zwiphuga zwi hulisa MaAfrika Tshipembe na vhaṅwe vhaḓivhalea vha nnḓa vhe vha shela mulenzhe nga nḓila dzo fhambanaho kha u swikela Afrika Tshipembe ḽo vhofholwaho, ḽo faranaho, ḽi sa ṱaluli nga lukanda kana nga mbeu, ḽi khou bvelelaho nahone ḽa dimokirasi.9.3. U nangwa ha  madzina a vhathu vha Khuliso ya Lushaka ya 2020 hu ḓo vala nga ḽa 31 Ṱhangule 2019 na uri u avhelwa hu ḓo itwa nga Lambamai 2020. Fomo dza u nanga madzina dzi a wanala kha webusaithi ya Ofisi ya Muphuresidennde: www.thepresidency.gov.za. Miraḓo ya tshitshavha i ṱuṱuwedzwa u dzhenisa na ḽiṅwalo ḽa u ḓadzisa uri ndi ngani vho nanga uyo muthu.  B. Tsheo Khulwane   1.1. U ṱaha ha tshitzhili tsha  vhulwadze ha EbolaMinisiṱa wa Vhushaka ha Dzitshaka na Tshumisano Vho Dr Naledi Pandor na  Minisiṱa wa Mutakalo, Vho Dr Zweli Mkhize, vho nyeṱulela Khabinethe nga ha u ṱaha ha vhulwadze, khathihi na lufu lwo vhangwaho nga  Ebola ngei Democratic Republic of Congo  na u vha khohakhombo khulu kha mashango a tsini.1.2. Vhulwadze uvhu vhu fhirela kha muṅwe nga u kwama malofha kana zwiluḓi thwii zwa vhathu vha re na uvhu vhulwadze. U ya nga Dzanagano ḽa Mutakalo ḽa Ḽifhasi, Afrika Tshipembe ḽi vhaliwa kha ḽiṅwe ḽa mashango a re na khohakhombo ya fhasi ya vhulwadze uvhu Afrika.  1.3. Khabinethe yo dovha ya nyeṱulelwa nga ha tshiimo tsha u lugela u lwa na zwiwo zwa Ebola arali i nga ri wela shangoni ḽashu. Ṱholo tharu dzo fhambanaho dzo itwaho dzo khwaṱhisedza tshiimo tsha fhasi tsha Afrika Tshipembe kha u vha khohakhombo ya Ebola. Maga a  mbetshelwa dza ndeme arali i nga ṱaha o no dzudzanyiwa shangoni ḽashu ho katelwa zwibadela zwo no topolwaho kha mavundu oṱhe uri a shumane na Ebola. Nga nnḓani ha zwibadela zwo no topolwaho, maga o dzudzanyiwaho a katela  zwiimiswa zwa u ṱhaṱhuvha mikaṋoni ya u dzhena ngayo, vhudavhidzani  na vhukonanyi khathihi na dziḽaborothari dzo dzudzanyelwaho zwenezwo.1.4. Khabinethe yo rwela ṱari maga o dzudzanyiwaho u itela u vhona uri shango ḽi a kona u lwa na dwadze iḽi nga u ṱavhanya arali zwi nga itea uri ḽi a kavha. Fhedzi ri a dovha ra ṱoḓa u fulufhedzisa shango uri Afrika Tshipembe ḽi dzula ḽi shango ḽi re na khohakhombo ya fhasi ya Ebola.  C. Zwi khou ḓaho 1. Ḓuvha ḽa Vhafumakadzi ḽa Lushaka   1.1. Nga Ḽavhutanu ḽa 9, Ṱhangule, shango ḽi ḓo pembelela Ḓuvha ḽa Vhafumakadzi ḽa Lushaka, ḽine ḽa vha tshiga tsha u lwela u vhofholowa kha u itelwa dzikhakhathi dzo ḓisendekaho nga mbeu, shango ḽi sa ṱaluli nga muvhala kana nga mbeu, fhasi ha thero: Miṅwaha ya 25 ya Dimokirasi: U Alusa Afrika Tshipembe u Itela Ndinganyo ya Vhafumakadzi”.1.2. Muphuresidennde Vho Ramaphosa vho dzudzanyelwa u ḓo vha muambi muhulwane ngei mudavhini ya Ṱano wa Vryburg, ngei Tshiṱirikini tsha Dr Ruth Segomotsi Mompati, Devhula Vhukovhela.  1.3. Kha Ṅwedzi wa Vhafumakadzi, ho no vhonala vhurangeli ha zwine zwa khou shumiwa zwine zwi khou sedzesa kha u manḓafhadzwa na u tsireledza Vhafumakadzi, hu tshi katelwa na u tholwa ha miraḓo ya Khomishini ya Ndinganyiso ya Mbeu (CGE) nga Muphuresidennde Vho Ramaphosa.CGE ndi tshiimiswa tshi re mulayoni tsho thomiwaho u itela u alusa ṱhompho ya ndinganyiso ya mbeu na tsireledzo, mveledziso na tswikelo ya ndinganyiso ya mbeu.1.4. Vhafumakadzi vha na mushumo wa ndeme wa u fhaṱa ikonomi ya shango, u sika mishumo na u takula miṱa u bva vhushaini. U manḓafhadzwa ha vhafumakadzi ndi yone khoṋo ya u pwashekana mutevheṱhandu wa u tambudzwa une u khou tambudza lushaka lwa Afrika Tshipembe. Khabinethe i vhidzelela vhakwamei vhoṱhe u dzhiela nṱha u aluswa ha vhafumakadzi na uri vha vhe tshipiḓa tsha mishumo yoṱhe ine ya khou farwa ya u pembelela Ḓuvha ḽa Vhafumakadzi ḽa Lushaka matshelo.2. Samithi ya Tshitshavha tsha Mveledziso tsha Tshipembe ha Afrika (SADC)2.1. Muphuresidennde Vho Ramaphosa vha ḓo ranga phanḓa vhurumelwa ha Afrika Tshipembe uri vha yo shela mulenzhe kha Samithi ya vhu39 ya Ṱhoho dza Mashango na Mivhuso ya SADC ine ya ḓo farwa Tanzania nga ḽa 17 na 18 Ṱhangule 2019.2.2. Nga tshifhinga tsha samithi, Muphuresidennde wa Tanzania Vho John Magufuli vha ḓo dzhia vhudzulatshidulo ha SADC u bva kha Muphuresidennde ngavho vha Namibia, Vho Hage Geingob.2.3. Samithi ya SADC na yone i khou lavhelwa u ḓo amba nga ha mafhungo o vhalaho, ho katelwa u thoma u shuma ha pulane dza mashumele dza dzingu na mbekanyamushumo dza vhuvhekanyandeme dzi ngaho dza zwa nḓowetshumo, mbambadzo, mveledziso ya themamveledziso, u thomiwa ha phalamennde ya dzingu khathihi na u khwaṱhiswa  ha mulalo na vhutsireledzi kha dzingu.  D. Milaedza1. Ndiliso Khabinethe i livhisa ndiliso dzayo kha:1.1. vhathu vha Riphabuḽiki ya Tunisia nga murahu ha u lovha ha Muphuresidennde Vho Beji Caid Essebsi.1.2. muṱa na khonani dza Vho Toni Morrison, muṅwali na muavhelwa wa Nobel Prize ,vhe vha lovha vha na miṅwaha ya 88. Muṅwali vha ḓivheaho vho ṅwala fhasi ha tshenzhemo yavho ya Vharema vha MaAmerika kha maṅwalwa khumbulelwa kha miṅwalo i fhiraho ya fuṱhanu, kha noveḽe dzi katelaho Beloved and The Bluest Eye.1.3. vhathu vha India nga murahu ha lufu lwa muhali rapoḽotiki wa kale wa India Vho Sushma Swaraj, 67, ngei New Delhi. Vho Swaraj vho vha Minisiṱa wa Mafhungo a nnḓa u bva nga 2014 u swika 2019. Vho vha mufumakadzi wa vhuvhili we a fara ofisi iyo kha ḓivhazwakale ya India.2. u fhululedza na u Tamela Mashudu Khabinethe:2.1. i khoḓa tshigwada tsha vhathu vha 45 vha Shumaho na Mulilo na vhalanguli vhavho vhahulwane, vhe vha fhedza maḓuvha a hanefha kha a 30 vha tshi khou lwa na mililo Vunduni ḽa  Alberta ngei Vhukovhela ha Canada. Tshigwada tsho vha tsho posiwa u thusa u lwa na mililo mihulu ya maḓaka ngei Chuckegg Creek ye ya fhisa hekithara dzi fhiraho 350 000 u bva nga Shundunthule 2019, nga murahu ha musi vho humbelwa nga Senthara ya Canadian Inter-Agency Forest Fire.  2.2. i fhululedza vhabammbeli vhashu vhe vha ita uri lushaka lu ḓihudze ngavho kha Vhugwena ha Ḽifhasi ha FINA ha 2019 ngei South Korea. Zane Waddell o wana musuku kha 50m ya u rwela murahu ( backstroke), Chad le Clos o wana buronzo mbili kha 100m na 200m ya migado (butterfly), ngeno Tatjana Schoenmaker o wana siḽivhere kha 200m u bammbela nga khana (breaststroke).2.3. i tamela mashudu tshigwada tsha beisiboḽo tsha Afrika Tshipembe tsha vha fhasi ha miṅwaha ya 18 outh African Under-18 baseball team musi vha tshi ḓo vha vha tshi khou fhefheḓisela fulaga yashu nṱha kha thonamennde ya Tshiphuga tsha Ḽifhasi ngei South Korea u bva nga ḽa 30 Ṱhangule u swika nga ḽa 8 Khubvumedzi 2019.2.4. fhululedza Khanyisile Mthetwa, mulidzi wa ṋanga makone, ane u tou vha MuAfrika wa u tou thoma u nangiwa sa muṱanganedzi wa Myrna Brown International Scholarship,(2019), tshine tshi ṋetshedzwa nga National Flute Association ya Amerika. Hu vhudziswa:Vho Phumla Williams – Muambeli  wa Khabinethe vho tou Farelaho (GCIS)Luṱingothendeleki: 083 501 0139"
Tshitatamennde tsha Muṱangano wa ḽa 21 Ṱhangule 2019,22 Aug 2019,https://www.gov.za/speeches/statement-cabinet-meeting-21-august-2019-22-aug-2019-0000,https://www.gov.za/ve/speeches/tshitatamennde-tsha-mu%E1%B9%B1angano-wa-%E1%B8%BDa-21-%E1%B9%B1hangule-2019-22-aug-2019-0000,"Khabinethe yo ṱangana nga Ḽavhuraru, 21 Ṱhangule 2019 ngei Tuynhuys Ḓoroboni ya KapaA. Mafhungo a zwino kha Shango 1. Ndindakhombo ya Mutakalo ya Lushaka (NHI) 1.1. Khabinethe i vhidza miraḓo ya tshitshavha uri vha ḓidzhenise kha u amba nga Mulayotibe wa NHI, une zwa zwino u Phalamenndeni. Matshimbidzele a zwithu nga Phalamennde a ḓo ṋetshedza tshitshavha tshiṅwe tshikhala tsha u amba nga uyu Mulayotibe.1.3. Musi wo no phasiswa u vha mulayo, Mulayotibe u ḓo vulela tswikelo ya ndondolamutakalo  kha vhadzulapo vhoṱhe vha shango ḽashu, zwi si na ndavha na uri tshiimo tshavho tsha zwa matshilisano kana zwa ikonomi tshi hani. Heyi pfanelo i hone kha Mulayotewa wa Riphabuḽiki ya Afrika Tshipembe wa 1996.1.4. Khabinethe i dzula i na vhuḓifulufheli ha uri i ḓo thoma u shuma nga nḓila yone i re na vhuḓifhinduleli. Pulane ya mashumele i ḓo bveledzwa ya dovha ya anḓadzwa musi Mulayotibe u tshi phasiswa u vha mulayo.2. Madalo a Tshiofisi a Tanzania na Samithi ya SADC      2.1. Khabinethe yo ṱanganedza muvhigo wa Muphuresidennde Vho Cyril Ramaphosa wa Madalo a Tshiofisi a ngei United Republic of Tanzania, madalo e na vhurumelwa ha vhoramabindu vho vha vhe tshipiḓa tshaho ane ndi a u takulela phanḓa u dzhena kha mbambadzo na vhubindudzi ha Afrika. Sa tshipiḓa tsha mbekanyamushumo ya u swikela vhathu, Muphuresidennde vho dovha vha dalela Morogoro, he ha vhuya ha swielelwa vhalwelambofholowo vha MaAfrika Tshipembe. Vho vhea maluvha Mazimbu Tower sa khuliso na u elelwa MaAfrika Tshipembe vhe vha lovhela vhufhalalini.2.2. Muphuresidennde Vho Ramaphosa vho dovha vha ranga phanḓa vhurumelwa ha Afrika Tshipembe u ya kha Samithi Zwayo ya Ṱhoho dza Mivhuso ya vhu39 ya Tshitshavha tsha Mveledziso ya Tshipembe ha Afrika (SADC), he Muphuresidennde ngavho vha Tanzania, Vho John Pombe Magufuli, vha dzhia tshiimo tshavho tsha Mudzulatshidulo wa SADC.2.3. Kha vhuimo havho sa Mutshimbidzi wa SADC ngei Musanda muhulu wa  Lesotho, Muphuresidennde Vho Ramaphosa vho ṋetshedza muvhigo wa zwo no swikelwaho kha zwa u tshimbidza havho mafhungo aya tshifhingani tsha Samithi ya  SADC  ngei Troika nga ha Tshiimiswa tsha nga zwa Poḽotiki, Vhupileli na Tshumisano ya Vhutsireledzi nga Ḽavhuṱanu ḽa 16 Ṱhangule 2019.3. Muṱangano wa BASIC wa vhu28 3.1. Khabinethe yo dzhiela nṱha muṱangano wa vhu28 wa Tshanduko ya Kilima wa Brazil, Afrika Tshipembe, India na China (BASIC) we wa farelwa ngei Brazil u bva nga ḽa 14 u swika nga ḽa 16 Ṱhangule 2019. 3.2. Khabinethe yo dovha ya ṱanganedza ḽiga ḽa vhuḓiimiseli nga ha tshanduko ya kilima ḽe ḽa dzhiwa nga mashango a BASIC hu u tikedza thendelano dza dzitshakatshaka phanḓa na nga murahu ha 2020, naho hu na khaedu nnzhi dza zwa matshilisano na ikonomi dzine aya mashango o livhana nadzo. 3.3. Khabinethe yo tikedza thambo nga mashango a BASIC ye ya itelwa mashango o bvelelaho uri a ṋetshedze masheleni, thekhinoḽodzhi  na vhukoni ha vhashumi u itela uri Thendelano ya Muhanga wa UN wa nga ha Tshanduko ya Kilima, Phurothokhoḽo ya Kyoto na Thendelano ya Paris zwi shume nga nḓila i vhuedzaho ine ya sa ḓo engedza tshikolodo tsha mashango a khou bvelelaho.B. Tsheo dza Khabinethe 1. Modele wa Nḓisedzo ya Tshumelo wo Sedzaho kha Zwiṱiriki 1.1. Khabinethe yo tendela Modele wa Nḓisedzo ya Tshumelo wo Sedzaho kha Zwiṱiriki, sa vhuthomazwiswa ha ndeme kha u thoma u shuma ha mbekanyamushumo dza nḓisedzo ya Tshumelo. Modele une zwa zwino u khou sedza kha zwiṱiriki zwa fuiṋa iṋa (44) na ḓorobo khulwane dza malo, u ḓo vhona uri kupulanele hu na u vhofhana na u ṱanganelana, mugaganyagwama na mashumele a thandela dza nḓisedzo ya tshumelo zwiṱirikini zwoṱhe  nga matavhi oṱhe a muvhuso  wa – vhukati, wa vundu na wapo.1.2. Modele wo ḓisendeka nga Mulayo wa Muhanga wa Vhushaka ha Mivhusoṱhanganelano wa 2005, (Mulayo 13 wa 2005), une u ṋetshedza muhanga wa vhuanḓani na kudzudzanyele kwo ṱanganyiswaho kwa vhuvhekanyandeme ha mveledziso, na ndivho vhukati ha matavhi mararu a muvhuso. U dovha wa vha wo sedza kha u alusa u dzudzanywa ha vhuṅwe vhurangeli vhu ngaho ha pulane dza mveledziso dzo ṱanganelanaho hu na u sedza zwihulwane kha u vhona uri pulane nthihi i khou shuma kha tshiṱiriki tshiṅwe na tshiṅwe u ya kha matavhi oṱhe a muvhuso.1.3. Muphuresidennde Vho Ramaphosa vha ḓo ranga phanḓa uyu modele vha tshi khou thuswa nga Mufarisa Muphuresidennde Vho David Mabuza khathihi na khorondangi yoṱhe. Vhalangavundu vha Mavundu na Khorondangi khathihi na Dzimeyara dza mivhuso yapo na ya zwiṱiriki, vha tshi khou shuma khathihi na dziEXCO dzavho, vha ḓo vha tshipiḓa tsha u vhona uri modele wa nḓisedzo ya tshumelo wo sedzaho kha zwiṱiriki u a shuma.2. Khorokhonanyi ya Muphuresidennde (PCC)2.1. Muphuresidennde Vho Ramaphosa vho ramba PCC, ye ya vha ya u tou thoma kha Ndaulo ino ya Vhurathi, nga Ḽavhuvhili, ḽa 20 Ṱhangule. Modele wa Nḓisedzo ya Tshumelo wo Sedzaho kha Zwiṱiriki wo ṋetshedzwa PCC wa dovha wa ṱanganedzwa nga Vhalangavundu vhoṱhe vha Mavundu.2.2. Muṱangano wo dovha wa tendelana kha thandela dza zwibveledzwa zwa vhuedzisi zwiṱirikini dzine dza ḓo dalelwa nga Muphuresidennde, madalo ane a ḓo katela Tshiṱiriki tsha OR Tambo ngei Kapa Vhubvaḓuvha; Tshiṱiriki tsha Waterberg ngei Limpopo na Masipala Muhulwane wa Ethekwini ngei KwaZulu-Natal. 2.3. Thandela tharu dza zwibveledzwa zwa vhuedzisi dzine dza ḓo dalelwa dzi katela tshiṱiriki tsha mahayani, tshiṱiriki tsha zwa migodi na tsha dziḓoroboni. Naho hezwi zwi tshi ḓo tou vha zwone zwa u thoma u dalelwa nga ha modele wa nḓisedzo ya tshumelo wo sedzaho kha zwiṱiriki, zwiṱiriki zwo salaho zwa 42 na ḓorobo dza sumbe zwi ḓo dalelwa nga Muphuresidennde Vho Ramaphosa na muvhuso wavho, khathihi na vhurangaphanḓa ha muvhuso wa mavundu hanefha vhukati kha Ndaulo ya vhurathi. 2.4. Ho dovha ha vha na zwo ṋetshedzwaho na u dovha ha ambiwa nga u vhekanyiwa ha zwiṱirathedzhi zwa ṱahe zwa Mveledziso ya Nyaluwo ya  Mavundu u ya kha Muhanga wa zwa Zwiṱirathedzhi zwa Vhukati ha Themo ya 2019 – 2024.3. Thendelano ya Tshikwama tsha India, Brazil na Afrika Tshipembe (IBSA)3.1. Khabinethe yo tendela u ṋetshedzwa ha Tshikwama tsha IBSA u itela u Fhungudza Vhushai na Nḓala (Thendelano ya Tshikwama tsha IBSA) Phalamenndeni u itela thendelo. Thendelano i vhukati ha Muvhuso wa Riphabuḽiki ya India, Muvhuso wa Feḓeresheni ya Riphabuḽiki ya Brazil na Muvhuso wa Riphabuḽiki ya Afrika Tshipembe.3.2. Tshikwama tsha IBSA tsho thomiwa nga 2004 u itela u ṱuṱuwedza u lwisa  hoṱhe ho sedzaho kha u vhuedza vhathu na u wana mbuelo u itela u alusa Vhufarisani ha Tshipembe – Tshipembe. 3.3. Tshikwama tsho konisa Afrika Tshipembe uri ḽi shele mulenzhe nga nḓila i vhuedzaho nahone nga huhulu kha u lwisa ha dzitshakatshaka kha u fhungudza vhushai na nḓala yo kalulaho kha mashango ane a khou bvelela. Ḽo dovha ḽa kha u shela mulenzhe haḽo kha u alusa dzi17 SDG kha mashango a vha farisani a ṱoḓaho u swika (21).                 4. Muṱangano wa Dziminisṱa wa Vhuṋa (4th) wa nga ha Vhukoni ha Afrika kha u Fhindula nga u Ṱavhanya kha Mavilili (ACIRC) 4.1. Khabinethe yo tendela u farwa ha muṱanganoo thangeli wa vhomakone u itela Muṱangano wa vhu4 wa Dziminisṱa wa Dzitshaka dza Vhaḓiṋekedzeli vha ACIRC u bva nga ḽa 30 ḽa Ṱhangule u swika nga ḽa 3 Khubvumedzi 2019.4.2. Hezwi zwi tikedza na u thusedza vhuvhekanyandeme ha muvhuso kha u alusa mulalo na vhudziki ha dzhango na dzingu, na u vhona uri tsheo dza Mbumbano ya Afrika (AU) dzine dza tshimbilelana na u vhona uri mishumo ya Mmbi ya ACIRC na  Mmbi i dzulaho yo Lindela ya Afrika (ASF) i a swikelwa. Hezwi zwi ḓo dovha zwa thusa kha u vhona uri Mulalo wa Afrika na Muhanga wo olelwaho Ṱhoḓea dza Vhutsireledzi zwi khou tshimbilelana na uri zwi khou shuma. 4.3. Afrika Tshipembe na dziṅwe Tshaka dza Vhaḓiṋekedzeli dza 12 ndi tshipiḓa tsha ACIRC yo thomiwaho nga 2013 sa nzudzanyo ya tshifhinganyana u swika ASF i tshi vho ḓo shuma.C. Migaganyagwama  1. Mugaganyagwama wa Tsireledzo ya Vharengi vha Dzinnḓu1.1. Khabinethe yo tendela u anḓadzwa ha Mugaganyagwama wa Tsireledzo ya Vharengi vha Dzinnḓu wa 2019, kha Gazethe ya Muvhuso u itela vhupfiwa ha nnyi na nnyi.1.2. Mugaganyagwama u humisela murahu Maga a Mulayo wa Tsireledzo ya vharengi vha Dzinnḓu u khou shumaho,1998 (Mulayo 95 wa 1998). Hoyu muhanga muswa wa zwa mulayo u ḓo langa vhafhaṱi na vhabveledzi vha dzinnḓu; u engedza tsireledzo ya vharengi vha dzinnḓu; u ḓivhadza zwishumiswa zwi kombetshedzaho uri u shume zwavhuḓi khathihi na u randela ndaṱiso/mutsiko wa u kaidza vhafhaṱi vha sa tevhedziho zwo vhewaho. 1.3. Mugaganyagwama u dovha wa bveledza vhupo vhu ṋeaho khonadzeo ya vhafhaṱi vhaswa vhane vha khou tou dzhena kha nḓowetshumo nga u ḓivhadza mbetshelwa dza khonṱhiraka dzine dza vhona uri hu na u ima lwa tshoṱhe kha maraga. 1.4. Thandela dza dzinnḓu dza matshilisano na dzo fhungudzwaho mbadelo zwa zwino dzi wela fhasi ha wonoyu Mulayotibe, u  itela u vhona uri vharengi vho tsireledziwa kha tshipiḓa hetshi tsha maraga wa zwa dzinnḓu.D. Zwi khou ḓaho 1. Samithi ya vhu VII ya TICAD              1.1. Muphuresidennde Vho Ramaphosa vha ḓo dzhenela Samithi ya vhusumbe ya Khonferentse ya Dzitshakatshaka ya Tokyo ya nga ha Mveledziso ya Afrika (TICAD VII) ngei Japan nga ḽa 29 na ḽa 30 Ṱhangule 2019. Thero ya samithi, “ U takula Mveledziso ya Afrika nga kha Thekhinoḽodzhi, Vhuthomazwiswa na nga kha Vhathu”, zwine zwi tshimbilelana na Adzhenda ya AU ya 2063 khathihi na vhuvhekanyandeme ha dzhango u itela ṱhanganyelo 1.2. Samithi ya ṋaṅwaha ya TICAD VII i ḓo amba nga, ro tou topola kha zwinzhi, zwizwaru zwihulwane zwa vhuvhekanyandeme: (i) u ṱavhanyisa tshanduko ya zwa ikonomi na u khwinisa vhupo ha mabindu nga kha vhuthomazwiswa khathihi na u ambedzana na sekhithara ya phuraivethe;  (ii) u khwaṱhisedza lushaka lwo khwaṱhaho tshoṱhe  na (iii) u khwaṱhisa mulalo na vhudziki.  1.3. Vhufarisani ha Japan kha mafhungo a dzingu na a Dzitshakatshaka ndi zwa ndeme kha u takula Adzhenda ya Afrika na u dzhiela nṱha zwa ndeme ya Vhufarisani ha Tshipembe – Tshipembe.2. Samithi ya tshigwada tsha vha Sumbe (G7) 2.1. Muphuresidennde Vho Ramaphosa vha ḓo ranga phanḓa vhurumelwa ha Afrika Tshipembe u ya kha Samithi ya G7 ngei France u bva nga ḽa 24 u swika nga ḽa 26 Ṱhangule 2019, nga murahu ha musi Afrika Tshipembe ḽo wana thambo ya u dzhenela Samithi sa mufarisi muhulwane.2.2. G7 ndi foramu ya mashango a sumbe ane a vha na nḓowetshumo khulwanesa na ikonomi dzi khou bvelelaho – France, Germany, Italy, Japan, United States, United Kingdom na Canada – ane vharangaphanḓa vhao vha muvhuso vha ṱangana ṅwaha nga ṅwaha u amba nga mafhungo a zwa ndeme a ḽifhasi  ane  a vha a zwa ikonomi, poḽotiki, matshilisano na tsireledzo. Samithi ya G7 i khou ḓaho i ḓo vha i tshi khou sedzesa kha u lwa na u shaya ndinganyo, u ṱutuwedza ndinganyo nga mbeu, tswikelo ya pfunzo na tshumelo dza khwaḽithi ya nṱha ya mutakalo. 2.3. U shela mulenzhe ha Afrika Tshipembe kha Samithi ya G7 ya 2019 zwi khou dededzwa nga thikho nṋa dza mbekanyamaitele a zwiṱirathedzhi  zwa mashango a nnḓa, (i) u takula dzangalelo ḽa lushaka u itela u swikela ndivho dza fhano hayani; (ii) u khwaṱhisedza Adzhenda ya Afrika khathihi na u alusa thikhedzo ya mveledziso ya tshoṱhe Afrika; (iii) u ṱuṱuwedza tshanduko ya ḽifhasi ya ṱhoḓea dza muhanga wa miolo ya mashango a tshivhalo; na (iv) u takula adzhenda ya Afrika nga u khwaṱhisa Vhufarisani ha Tshipembe – Tshipembe na Nyambedzano ya Devhula Tshipembe.  3. Foramu ya Ikonomi ya Ḽifhasi (WEF) ya nga ha Afrika3.1. Foramu ya Ikonomi ya Ḽifhasi ya vhu28 nga ha Afrika i ḓo farelwa ngei Ḓoroboni ya Kapa u bva nga ḽa 4 u swika nga ḽa 6 Khubvumedzi 2019 fhasi ha thero: “U Vhumba Nyaluwo yo Katelaho na u Kovhelana nga zwa Vhumatshelo ha Tshanduko ya Vhuṋa ya Vhubveledzi kha zwa Nḓowetshumo.”. Foramu i sedza kha u vhumba adzhenda dza dzingu na dza nḓowetshumo u itela ṅwaha hoyu.3.2. Mbekanyamushumo i ḓo sedza kha uri tshanduko ya ṱhoḓea dza muhanga wa miolo ya dzingu i ḓo takulwa hani ine i tshimbilelana na zwiimiswa zwavhuḓi, vhubindudzi, ṱhanganyelo, nḓowetshumo na vhuthomazwiswa u itela u takula Tshanduko ya Vhuṋa ya Vhubveledzi kha zwa Nḓowetshumo.3.3. U vha hone ha Vharangaphanḓa vha Ikonomi ya Ḽifhasi na Ṱhoho dza Mashango shangoni ḽashu zwi ṋea Afrika Tshipembe tshikhala tshine a tshi sokou wanala u itela uri ḽi ḓirengise na u dovha ḽa takula vhuvhekanyandeme haḽo vhuhulwane ha u alusa ikonomi. 4. Buthano Guṱe ḽa vhu42 ḽa ISO 4.1. Birou ya Zwiṱandadi ya Afrika Tshipembe ngei Ḓoroboni ya Kapa i ḓo vha ṋemuṱa wa Buthano Guṱe ḽa vhu42 ḽa Tshiimiswa tsha Dzitshakatshaka tsha Siṱandazesheni (ISO) u bva nga ḽa 16 u swika nga ḽa 20 Khubvumedzi 2019. 4.2. ISO i khou ṱanganyisa vhomakone uri vha kovhelane nḓivho na u bveledza thendelano nga u tou funa zwo ḓisendeka nga zwiṱandadi zwa dzitshakatshaka zwi tendelanaho na mimaraga zwine zwi tikedza vhuthomazwiswa na u ṋetshedza thandululo ya khaedu dza ḽifhasi.Mbekanyamushumo ya ISO ya 2019 i ḓo ḓisa zwiṱirathedzhi zwine zwa ḓo vha zwi tshi khou sedza kha khaedu dza tshanduko ya kilima, didzhithaḽa ya ikonomi, ikonomi ya nyaluwo na mbambadzo ya thendelano ya mashango a tshivhalo ane oṱhe o sedza u swikela tshithihi.  5. Ṅwedzi wa Tshumelo ya Tshitshivha ya Muvhuso yo Ṱanganelaho (PSM) nga Khubvumedzi 5.1. Mbekanyamushumo i ḓaho ya PSM nga Khubvumedzi ndi mbekanyamushumo ya khwiniso ya nḓisedzo ya tshumelo ine ya vha tshipiḓa tsha Batho Pele (Vhathu Phanḓa). Mbekanyamushumo ya Mvusuludzo ine i alusa mvelele ya tshumelo ya tshitshavha ya phurofeshinaḽa ya khwiniso i khou yaho phanḓa nahone ine ya khou ita tshanduko kha masia oṱhe a nḓisedzo ya tshumelo kha tshitshavha.5.2. Mbekanyamushumo ya PSM ya 2019 i ḓo farwa fhasi ha thero: “Khawuleza”: U dzhia Tshumelo dzi tshi iswa Vhathuni: Batho Pele “Ri Tshipiḓa, Ri na Ndavha, Ri a Shumela”. Hezwi zwi khou ṱavhanyisa khuwelelo ye Muphuresidennde Vho Ramaphosa vha i ita musi vha tshi ḓisa Mulaedza wa Lushaka wa 2019 musi vha tshi ri vhashumeli vha muvhuso vha tea u tshila nga zwa ndeme na maitele a Batho Pele hune vha vhea vhathu phanḓa.             5.3. Mutevhe wa zwithu zwine zwa ḓo vha zwi kha Mbekanyamushumo zwi katela:Ṅwedzi wa Vhuendelamashango– fhasi ha thero: “Vhuendelamashango na Mishumo – vhumatshelo ha khwine ha vhoṱhe”. Vhuendelamashango ndi iṅwe ya sekhithara dzine dza sika mishumo. Khabinethe i ṱuṱuwedza MaAfrika Tshipembe uri vha fare Sho’t Left u itela uri vha aluse vhuendelamashango lushakani lwashu, nga u shumisa tshifhinga itshi tsha ṅwaha nga ṅwaha tsha Vhege ya Dziphakha dza Lushaka dza Afrika Tshipembe (SANParks) u bva nga ḽa 8 u swika nga ḽa 15 Khubvumedzi 2019, hune phakha dzashu dza lushaka dzi ḓo vha dzo vulelwa lushaka nga mahala. Afrika Tshipembe ndi haya ha Fhethu ha Vhufa ha fumi Ḽifhasini na uri hu dovha ha vha fhethu hune  hu na tshipiḓa kha vhuendelamashango ḽifhasini. Ṅwedzi wa Vhufa – Vhufa vhu dovha ha vula zwiṅwe zwikhala zwa mishumo na zwikili, vhu ṋetshedza zwikhala kha vhatsila vha vhaimbi na matambwa, vhutsila na dziṅwe nḓowetshumo dzi re nga fhasi ha vhufa. Hu dovha ha vha na ṱhoḓea dza u bvela phanḓa na u lwisa u vhulunga, u vusuludza na u alusa nyambo dzapo sa tshipiḓa tsha u tsireledza vhufa hashu.Ṅwedzi wa Tsireledzo wa Mapholisa – wo itiswaho nga Ḓuvha ḽa Tshihumbudzo ḽa Lushaka nga ḽa 1 ḽa Khubvumedzi, hu u elelwa avho vhahali vhashu vha vhanna na vhafumakadzi vhe vha lovha vhe mushumoni.Hei mbekanyamushumo ya ṱhanganyelo i ita uri Pulane ya Mveledziso ya Lushaka i shume sa izwi i tshi sumbedzisa ṱhoḓea dza zwiimiswa zwa muvhuso zwine zwa tshimbidzwa na u shuma nga nḓila i vhuedzaho nga vhashumi vha muvhuso vhane vho ḓiimisela u shumela lushaka zwavhuḓi na nga vhukoni ha nḓisedzo ya tshumelo dzone nahone dza nṱha nga misi yoṱhe, ngeno vha tshi khou dzhiela nṱha ndivho khulwane dza mveledziso.E. Milaedza1. Ndilisokhabinethe yo rumela ndiliso dzayo kha :muvhuso na vhathu vha Tanzania nga murahu ha tshiwo tsha makhaulambilu tsha muthuthubo wa thannga ya zwivhaswa we wa vhulaha vhathu vha fhiraho 90 na uri u tamela mashudu avho vho huvhalaho uri vha ṱavhanye vha fhole.muṱa na khonani dza mutsila wa Afrika Tshipembe, murungi wa zwiambaro vha dovha vha vha ramabindu, Vho Carrol Boyes (65), vhe vha ri sia nga ḽa 14 Ṱhangule 2019.2. U fhululedza na u Tamela MashuduKhabinethe:i tamela mashudu Vho Justice Edwin Cameron nga murahu ha musi vho ya u awela murahu ha musi vho shuma sa muhaṱuli lwa miṅwaha ya 25. Muhaṱuli Vho Cameron, vhe vha tholiwa Khothe ya Ndayotewa nga 2008, vho shuma sa muimeleli  wa pfanelo dza  vhathu nga tshifhinga tsha muvhuso wa tshiṱalula,  vha imelela avho vhe vha vha vha tshi khou lwa na muvhuso wa tshiṱalula,  na u lwela ndinganyo ya vhanna na vhafumakadzi vha funanaho nga tshavho. Khabinethe i khoḓa vhuimeleli havho ha tshifhinga tshilapfu ha pfanelo dza vhathu, khathihi na nndwa yavho ya tswikelo ya dzi anthiriṱhirovairaḽa nga vhoṱhe.i tamela mashudu tshivhonelo muimbi, Vho Caiphus Semenya, ḓuvha ḽa ḓuvha ḽa vhuḓi ḽa mabebo ḽa ṅwaha wa vhu80. Vho Semenya vho shela mulenzhe kha u bveledza nyimbo dza vhutsila dzine dzi hone kha bugu ya dzinyimbo ya lushaka ya Afrika Tshipembe dzi ngaho Matswale, Angelina, Ziphi’nkomo, khathihi na dze vha imba na vhaṅwe dzi ngaho Ndiphendule vhe vha lu imba na mufumakadzi wavho Mama Letta Mbulu. Vho shuma na vhabveledzi vha muzika vha dzitshakatshaka, vha dovha vha kona u nangiwa lwa 37 kha Zwiphuga zwa Primetime Emmy he vha wina lwa ṱahe. Vho dovha vha wina Tshiphuga tsha Emmy kha u shela mulenzhe havho kha u bveledza luimbo lwa Roots. Vho dovha vha shela mulenzhe kha The Lion King ya Disney. i tamela mashudu avho vhe vha vha vhe Mufarisa Mulangi wa Maanḓalanga a Vhutshutshisi ha Muvhuso Muambeli Vho Silas Ramaite (SC) nga murahu ha musi Muphuresidennde Vho Ramaphosa vho fha thendelo ya uri vha awele tshifhinga tshavho tshi sa athu swika khathihi na u ṱutshela ofisi u ya nga Tshiteṅwa 12 (8)(a) tsha mulayo wa Maanḓalanga a Vhutshutshisi ha Muvhuso (NPA), 1998 (Mulayo 32 wa 1998). Khabinethe i livhuwa zwihulu Muambeli Vho Ramaite kha zwe vha shuma kha NPA khathihi na kha ndaulo ya  zwa vhulamukanyi u ya nga vhuphara kha miṅwaha yoṱhe hei musi vha tshi khou shuma kha sekhithara ya zwa vhulamukanyi.i fhululedza Vho Sasha Maria Schwendenwein kha mutevhe u sumbedzwaho kha theḽevishini wa zwa vhuramafhungo ha ṱhoḓisiso, Carte Blanche, he vha dzhenela zwa Tshiphuga tsha vha Nyanḓadzamafhungo vha SADC, he wa wina vhuimo ha vhuvhili kha khethekanyo ya TV Tshiṱori tshe tsha wina, “Follow the Guns”, ndi tshone tshiṱori tshe na tshone tsho bveledzwa khathihi he tshone tsho vha tshi tshi khou sedza kha dwadze ḽa u zwima tshugulu zwi siho mulayoni.i fhululedza Springboks na Banyana Banyana kha u fhefheḓisa fuḽaga ya Afrika Tshipembe nṱha na u dovha vha fhenya kha Vhugweṋa ha Rugby na Vhugweṋa ha Vhafumakadzi ha COSAFA u ya ngauralo. Lushaka lu ḓihudza ngavho na uri zwe vha swikela ndi ṱhuṱhuwedzo kha vhaswa na vhoramitambo vha khou fulufhedzisaho u ya kha shango ḽoṱhe nga vhuphara.i fhululedza Zozibini Tunzi, we a thuba vhuimo ha u vha Nyalunako wa Afrika Tshpembe wa 2019, khathihi na u mu tamela mashudu musi o fara vhuimo hovhu. U ḓo imela Afrika Tshipembe kha vhuṱambo ha Nyalunako wa Ḽinnḓa na wa Ḽifhasi.F. U tholwa U tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. U tholiwa hafhu ha Vho Fundisile Goodman Mketeni sa Muofisiri Muhulwane wa SANParks.Hu vhudziswa:Vho Phumla Williams – Muambeli  wa Khabinethe vho tou Farelaho (GCIS)Luṱingothendeleki: 083 501 0139 "
Tshiṱaṱamennde tsha Muṱangano wa ḽa 4 Khubvumedzi 2019,6 Sep 2019,https://www.gov.za/speeches/statement-cabinet-meeting-4-september-2019-6-sep-2019-0000,https://www.gov.za/ve/speeches/statement-cabinet-meeting-4-september-2019-6-sep-2019-0000,"Khabinethe yo ṱangana nga Ḽavhuraru, ḽa 4 Khubvumedzi  2019 ngei Tuynhuys Ḓoroboni ya KapaA. Mafhungo a zwino kha shangoZwo ḓisendeka nga kusaukanyele kwa mafhungo ane a khou bvelela shangoni, hezwi zwo tendelaniwa khazwo nga Khabinethe:1. Khakhathi dzi Ḓisendekaho nga Mbeu (GBV)1.1 Khabinethe i ḓibaḓekanya na lushaka kha u lila mabulayo, u tzhipa na u tambudzwa ha vhafumakadzi nga vhanna zwine zwi khou hulela shangoni ḽashu, U tshoṱelwa uhu hu shavhisaho nga u rali kha vhafumakadzi hu sumbedza u kundelwa hashu roṱhe u pfa na u phalala kha zwililo zwa avho vhane vha sa kone u ḓitsireledza na luthihi vhukati hashu.  1.2 Tshine tsha tou vha mudzi wa mafhungo ndi u hulela ha u kundelwa u fhindula kha u tambudzwa ha ḓuvha ḽiṅwe na ḽiṅwe ha dzitshetshe, vhana, vhaaluwa, vhafumakadzi vhane vha khou tshila na vhuholefhali, dzilesbian, gay, bisexual, transgender/transsexual, intersex na tshitshavha tsha vhane vha sa ḓibaḓekanye na uri vha mbeu ifho ( a ḓidzhii vha vhanna kana vhasadzi) na vhafumakadzi vha vhapfuluwi.1.3 Khabinethe i khou ita khuwelelo ya uri vhatshinyi vha gwevhiwe tshigwevho tshihulwanesa. Hu sa dzhielwi fhasi fhungo ḽa uri hu na tshivhalo tshihulwane tsha (74%) tsha vha GBV na vhatshinyi vha fhiraho 4 000 vhe vha gwevhiwa vhutshilo ha tshoṱhe, fhedzi hu kha ḓi tea u itiwa zwinzhi. Mufumakadzi muthihi a vhulawa, a tzhipiwa na u tambudzwa hu fana na u vhulawa, u tzhipa na u tambwa ha vhanzhisa.1.4 Ridzhisiṱara ya lushaka ya Milandu ya zwa Vhudzekani i ḓo iswa Phalamenndeni uri i kone u sedzwa u itela khwiniso ya Mulayo wa Milandu ya zwa Vhudzekani. Hedzi khwiniso dzi ḓo khwaṱhisedza uri ridzhisiṱara i ya engedzedzwa uri i dzhenise na vhatshinyi vho itaho vhutshinyi ha zwa vhudzekani vhuṅwe na vhuṅwe, sa izwi zwine ya vha zwone zwa zwino i vha i tshi khou katela avho vhathu fhedzi vhe vha waniwa mulandu vha gwevhiwa nge vha ita vhutshinyi kha vhana vhaṱuku kana muthu ane u lwala vhulwadze ha muhumbulo.1.5 Khabinethe i livhisa ndiliso dzayo nga vhuṱungu vhuhulu kha miṱa na dzikhonani dza Uyinene Mrwetyana, Leighandre Jegels, Nolunde Vumsindo, Meghan Cremer, Jess Hess, Ayakha Jiyane na vhana vha mme awe vhararu khathihi na vhafumakadzi vhoṱhe na vhana vhe vha vhulawa lwa tshiṱuhu nga vhanna.  1.6 Khabinethe yo mbo  ḓi tiba lwa tshifhinga nyana ya vhofholola vhurumelwa ha Dziminisiṱa u bva kha dzulo zwaḽo ḽa Khabinethe uri vha ye vha ṱangane na maḓana a vhagwalabi vhe vha vha vho kuvhangana nnḓa ha Phalamennde u gwalabela GBV.   1.7 Khabinethe yo dovha ya thoma komiti ya dziminisṱa dza tshivhalo vhane vha ḓo shuma na vhadzulapo vha zwitshavha u itela u fhelisa GBV. Heyi komiti yo vhumbiwa nga Minisiṱa u bva kha Ofisi ya Muphuresidennde, Vho Jackson Mthembu; Minisiṱa wa Mapholisa Vho Bheki Cele; Minisiṱa wa Vhushaka ha Dzitshaka na Tshumisano Vho Naledi Pandor, Minisiṱa wa Madzulo a Vhathu, Maḓi na Vhuthathatshili, Vho Lindiwe Sisulu; Minisiṱa wa Vhupileli na Maswole a Kale, Vho Nosiviwe Mapisa-Nqakula; Minisiṱa wa Vhulamukanyi na Tshumelo dza Ndulamiso, Vho Ronald Lamola; Minisiṱa wa Vhutsireledzi ha Shango Vho Ayanda Dlodlo, Minisiṱa wa Mveledziso ya zwa Matshilisano, Vho Lindiwe Zulu, Minisiṱa wa Vhafumakadzi, Vhana na Vhathu vha re na Vhuholefhali u bva Ofisini ya Muphuresidennde, Vho Maite Nkoana-Mashabane. Komiti i ḓo kuvhanganya lushaka lwoṱhe nga vhuphara u lwa na zwiwo zwa GBV, na u dovha u dzulela u vhiga kha Khabinethe na tshitshavha nga ha ndingedzo dzayo dza u fhelisa GBV. Komiti i ḓo vhona uri miṱa na vhapondwa vha GBV vha a tikedzwa. 1.8 Khabinethe yo lavhelesa kha zwo no swikelwaho kha u vhona u ri Mulevho wa Samithi ya Muphuresidennde ya u Lwa na GBV na Mabulayo a Vhafumakadzi ye ya farelwa Centurion nga ḽa 1 na ḽa 2 Lara 2018 u itela u bveledzisa pulane ya nyito ya lushaka ya u lwa na GBV. Tshiimiswa tsha Tshifhinga nyana tsho thomiwa nga  ṅwedzi wa Phando 2019 tshine tsho vhumbwa nga zwigwada zwa vhaimeli vha vhadzulapo vha tshiitshavha na mihasho ya muvhuso. Mvetomveto ya Pulane ya Tshiṱirathedzhi ya Lushaka yo bveledziswa, ine yo ḓitika nga miṱangano ya vhukwamani, ine ndi yone yo fhaṱaho Mulevho we wa dzhiwa. Vhukwamani vhu kati u mona na shango ḽoṱhe nga vhuphara na uri zwi ḓo swika kha u vhumbiwa ha Khoro ya Lushaka ya GBV na Mabulayo a Vhafumakadzi, ine  i ḓo ṋetshedzwa tshomedzo dzoṱhe dzo teaho u itela u tshimbidza mbekanyamushumo ya u lwa na GBV.  1.9 Ri sa hangwi uri ro phasisa milayo minzhi ya u lwa na zwiwo zwa khakhathi  dzi itelwaho vhafumakadzi na vhana, na uri naho ri tshi khou livhuwa mushumo une wa khou itwa nga mapholisa na maṅwe mazhendedzi a u vhona uri mulayo u a tevhedzwa – ho katelwa vhatshutshisi, madzhisiṱiraṱa na vhahaṱuli – vhe vha vhona uri avho vhathu vha farwe vha dovhe vha gwevhelwe uvho vhugevhenga vhu shavhisaho he vha vhu ita, Khabinethe  i itela khuwelelo sekhithara dzoṱhe dza lushaka, nga maanḓa vhanna, uri vha imedzane na avho vhane vha khou bvela phanḓa na u tzhipa, u tambudza na u vhulaha vhafumakadzi tshitshavhani tshashu.1.10 Dzikereke na vharangaphanḓa vha vhurereli vha tea u dzhia ḽiga ḽo khwaṱhaho na u shumisa vhurangaphanḓa havho u ṱuṱuwedza zwitshavha u fhaṱa lushaka lwo faranaho kha zwa matshilisano u itela u lwa na GBV. Nyanḓadzamafhungo na yone i tea u thusedza kha u amba nga ha zwiito zwivhi na vhutendatenda ha hone vhune vhu khou ṱuṱuwedza GBV, ngeno vharangaphanḓa vha zwa mabindu vha tshi tea u amba nga ha maitele oṱhe a dzikhakhathi mishumoni na u dovha vha tikedza u lwisa hoṱhe hune ha khou itwa nga lushaka u itela u fhelisa GBV.  Khabinethe i tenda uri ndi musi lushaka lwoṱhe lu tshi khou shumisana hune ra nga kona u fhelisa GBV na u vhulaiwa ha vhafumakadzi. 1.11 Khabinethe yo ita khuwelelo kha MaAfrika Tshipembe vhoṱhe uri vha vhone uri ṅwana wa mutukana a aluswe nga nḓila ine a ḓo ḓivha uri vhafumakadzi vha lingana na vhanna na uri a vha fhasi havho lune vha tea u tambudzwa nga nḓila iṅwe na iṅwe ine vha nga fhedza vho vhulawa.       2. Khakhathi na u sa dzika Zwitshavhani 2.1 Khabinethe i sasaladza vhukuma khakhathi dze dza sokou ṱaha kha zwiṅwe zwipiḓa zwa Gauteng na Kwazulu-Natal. Afrika Tshipembe ndi shango ḽa dimokirasi u ya nga ndayotewa ine ya langwa nga milayo,  ngauralo, vhathu vhoṱhe vha funaho mulalo vha tea u sasaladza vhukuma vhuḓifari honoho vhu siho mulayoni na vhugevhenga. Afrika Tshipembe ḽi ṱanganedza muthu muṅwe na muṅwe ane a ḓa zwi mulayoni a dovha a tshila nga fhasi ha milayo yaḽo. A hu na tshililo naho tshi tshifhio tshine tsha ita uri u tshoṱela vhaṅwe vhathu, u homboka mavhengeleni avho, u pwashekanya zwifhaṱo na u vala dzibada, zwi sale zwi tshi ṱanganedzea, zwine ndi zwiito zwi siho mulayoni nahone ndi zwa vhugevhenga zwine zwi na ndaṱiso nga mulayo.    2.2 Khabinethe i ṱuṱuwedzwa nga luvhilo lwe Tshumelo ya Mapholisa ya Afrika Tshipembe (SAPS) ya shuma ngaho kha u fara vhathu vha 483 vhane vha khou ṱumanywa na u homboka, khakhathi dza zwitshavhani na u pwashekanya zwifhaṱo ngei Gauteng na uri ho farwa vha 21 malugana na u fhisa maṱiraka ngei Kwazulu-Natal. U xelelwa nga matshilo a vhathu vha fumi, vhane khavho vha malo ndi MaAfrika Tshipembe ngeno vhavhili vha vhabvannḓa, zwine zwo itiswa nga pfudzungule dza ngei Gauteng, zwo vhaisa Khabinethe. Khabinethe i livhisa ndiliso dzayo nga vhuṱungu vhuhulu kha miṱa yavho.   2.3 Khabinethe i dovha ya vhilaedziswa zwihulu nga u fhisiwa ha maṱiraka ngei Kwazulu-Natal zwo simaho kha mavharivhari a uri vhabvannḓa ndi vhone vhane vha khou dzhielwa nṱha kha mishumo ya vhareili vha maṱiraka u fhirisa MaAfrika Tshipembe kha nḓowetshumo ya zwa u endedza dzithundu. Muvhuso zwazwino u khou ita zwa u vala dzibada wo sedzesa zwihulwane kha maṱiraka, na uri arali vhareili vha vhabvannḓa vha tshi nga wanala vha si na mabammbiri, vha ṱavhanyedza vha humiselwa murahu mashangoni a havho.  2. Foramu ya Ikonomi ya Ḽifhasi (WEF) ya nga ha Afrika     2.1 Afrika Tshipembe ndi ṋemuṱa wa vharangaphanḓa vha mashango vho vhalaho khathihi na vharangaphanḓa vha ḽifhasi na vha dzingu vha fhiraho tshigidi u bva kha vha zwa poḽotiki, mabindu, vhaimeleli vha zwitshavha na vho radzipfunzo kha WEF ya vhu28 ya nga ha Afrika, ngei Ḓoroboni ya Kapa u bva nga ḽa 4 u swika nga ḽa 6 Khubvumedzi 2019.                     2.2 Thero ya samithi, ine tshivhalo tsha vhakwamei u bva tshitshavhani na kha ikonomi ya Afrika Tshipembe na vhone vha khou shela mulenzhe, ndi: “U Vhumba Nyaluwo i Katelaho na u Kovhelana Vhumatshelo kha Tshanduko ya Vhuṋa ya Vhubveledzi kha zwa Nḓowetshumo”.             2.3 WEF ya nga ha Afrika i khou sedza kha mafhungo ane dzhango ḽo livhana nao nga u sedzesa kha uri ri nga takula hani tshanduko ya kuolelwe kwa dzingu zwi tshi tshimbilelana na zwiimiswa zwa thekhinoḽodzhi, vhubindudzi, ṱhanganelano, nḓowetshumo na vhuthomazwiswa. Muṱangano u khou dovha wa amba nga ha Adzhenda ya Mbumbano ya Afrika 2063, modele na pulane yo fhelelaho ya u shandukisa Afrika uri ḽi vhe ḽine ḽa vha na ṱhuṱhuwedzo ḽifhasini kha ḽa matshelo.          2.4 U shela mulenzhe ha Afrika Tshipembe kha WEF ya nga ha Afrika, zwine zwi ṱanganyisa vharangaphanḓa vhahulwane uri vha sike nyimele dza vhubindudzi kha ikonomi ya matshilisano,  zwi ḓo dovha zwa pfumisa mbekanyamushumo na u dzhenelela ho livhiswaho kha u tandulula khaedu tharu dzashu dzine dza vha vhushayamushumo, tshayandingano na vhushai. Hezwi zwi ḓo vha zwi tshi khou ri sendedza kha u swikela Bono 2030 ḽa Pulane ya Mveledziso ya Lushaka, modele washu wa u fhedza vhushai na u fhungudza tshayandingano nga 2030.                     2.5 Khabinethe i tamela mashudu vhoṱhe vha shelaho mulenzhe uri vha vhe na nyambedzano dzi vhuedzaho musi vha tshi khou wana tshenzhemo ya mafarelwe a vhathu a Ubuntu shangoni ḽashu.      3. Mulayotibe wa Khwiniso wa Ndinganyiso ya Mishumo 31 Khabinethe yo bvisa vhupfiwa hayo i tshi vhilaedziswa nga tshanduko i khou ongolowaho mishumoni nga murahu ha musi ho no bvisiwa muvhigo wa vhu19 wa Khomishini ya Ndinganyiso ya Mishumo. Muvhigo u sumbedza zwi shonisaho zwine u tevhedza zwe zwa tiwa zwi fhasi u ya nga Mulayo wa Ndinganyiso ya Mishumo, 1998 (Mulayo 55 wa 1998) une wa sedza kha u lulamisa zwa ḓivhazwakale zwe ra sielwa nga tshifhinga tsha tshiṱalula hune zwi sa kwakwane zwa dovha zwa sa lingane kha mimaraga yashu ya mishumo. 3.2 Kha ndingedzo ya u khwaṱhisa Mulayo wa Ndinganyiso ya Mishumo wa 1998, muvhuso u ḓo ḓivhadza Mulayotibe wa Khwiniso ya Ndinganyiso ya Mishumo Phalamenndeni.  3.3 Mulayotibe u engedza ndaṱiso dza u pfuka Mulayo na uri zwi ḓo tou kombetshedza uri vhatholi vhane vha vha vha tshi khou ṱoḓa u itela mushumo muvhuso vha ḓo ṋetshedza ṱhanziela yavho ya u sumbedzisa u tevhedza maitele a ndinganyiso ya mishumo.4. U fhaṱa lushaka 4.1 Khabinethe i ḓibaḓekanya na MaAfrika Tshipembe kha u ṱanganedza tsheo yo dzhiiwaho nga Khothe ya Ndinganyiso kha u tshea ḽa u iledza u ṱaniwa ha fuḽaga ya tshifhinga tsha tshiṱalula phanḓa ha 1994, ine i imela u sa anḓana hashu kha ḽa mulovha. Khabinethe i ṱanganedza tsheo ya uri fuḽaga ya kale “i tsitsela tshirunzi tsha vharema fhasi na uri havho vhane vha ṱana fuḽaga ya tshiṱalula vho ḓiimisela vha vha vha tshi khou nanga tsikeledzo vhudzuloni ha mbofholowo”.   4.2 Zwiga zwine zwa imela maḓuvha a swiswi a Afrika Tshipembe, nga maanḓa fuḽaga ya kale, a zwi thusi kha u fhaṱa lushaka lwo faranaho, lu sa ṱaluli nga muvhala kana nga mbeu sa zwe zwa vheiswa zwone kha Mulayotewa wa Riphabuḽiki ya Afrika Tshipembe ya 1996. Khabinethe i ita khuwelelo kha MaAfrika Tshipembe vhoṱhe u alusa na u lwela u ḓivha ri lushaka lu linganaho sa zwe zwa vheiswa zwone kha Mulayotewa.        4.3 U ṱaniwa ha fuḽaga ya kale ya tshiṱalula zwi tea u iledzwa kha u vha hu u ṱana vhutsila, zwa pfunzo kana u bvisa vhupfiwa ha vhoramafhungo vhune ha vha kha dzangalelo ḽa tshitshavha. B. Tsheo dza Khabinethe1. Muvhigo wa Mbalombalo dza Vhugevhenga wa Lushaka 2018/19       1.1 Khabinethe yo tendela u anḓadziwa ha Muvhigo wa Mbalombalo dza Vhugevhenga wa Lushaka 2018/19.  1.2 Mbalombalo dza ṅwaha nga ṅwaha dzi ita uri muvhuso u kone u vha na vhulavhelesi kha zwipikwa zwihulwane, nga maanḓa u fhungudziwa ha vhugevhenga vhuhulwane ho vhigiwaho, sa zwe zwa vheiswa zwone kha Muhanga wa Tshiṱirathedzhi tsha Themo ya Vhukati. Dzi nga dovha dza shuma kha u khwaṱhisa mashumele a u thivhela vhugevhenga khathihi na u shuma sa tshisumbasia kha zwiṱirathedzhi zwa mihasho ya muvhuso yo fhambanaho.          1.3 Minisiṱa wa Mapholisa Dzheneraḽa Vho Bheki Cele vha ḓo dzudzanya vha nyanḓadzamafhungo uri vha bvise mawanwa  a mbalombalo dza vhugevhenga. 2. Maitele a u Avhelwa ha Pfanelo dza u Rea Khovhe (FRAP) 2020  2.1 Khabinethe yo ṋetshedza thendelo Muhasho wa zwa Mupo, Maḓaka na Vhureakhovhe (DEFF) uri i vusuludze zwifhinga zwo tiwaho zwi elenaho na maitele a u avhelwa ha ḽaisentsi kha vhureakhovhe ha 12. Zwi tshi ya nga maitele, Minisiṱa wa zwa Mupo, Maḓaka na Vhureakhovhe Vho Barbara Creecy vha ḓo gazetha zwifhinga zwiswa zwa Maitele a u Avhelwa ha Pfanelo dza Vhureakhovhe (FRAP) 2020.    2.2 Khabinethe i tenda uri ndi zwa ndeme uri maitele a vhe ane a thembea, a re khagala a dovha hafhu a sedza kha u shandula nḓowetshumo yoṱhe nga u angaredza. Zwifhinga zwiswa zwo vhewaho zwi ḓo konisa uri DEFF i kone u swikela ndangulo ya ṱhoḓea dzayo dzoṱhe dza maitele a FRAP, ho katelwa u tholiwa ha vhueletshedzi ha zwiimiswa zwa saintsi, zwine zwa khou ita vhuṱoḓisisi ha zwitoko zwa dzikhovhe na u vhona uri ngudo dza ikonomi ya matshilisano dzi khou thoma u shuma kha vhureakhovhe vhuṅwe na vhuṅwe. u vhona uri lwa tshoṱhe.  C. Milayotibe1. Mulayotibe wa Khwiniso ya Mafhungo a zwa Mulayo wa 2019 1.1 Khabinethe yo tendela u ṋetshedzwa ha Mulayotibe Phalamenndeni.1.2 Mulayotibe u khou ṱoḓa u khwinisa Milayo mivhili u itela u lulamisa magake o topolwaho nga Khothe ya Ndayotewa:Mulayo wa Ṱhalano, 1979 (Mulayo 70 wa 1979) – khwiniso nga Mulayotibe i dovha ya langa u kovhekanywa ha ndaka na u unḓa nga avho vhane vha khou ṱalana u ya nga khaṱulo ya Khothe ya Ndayotewa; naMulayo wa Maanḓalanga a Vhatshutshisi wa Lushaka, 1998 (Mulayo 32 wa 1998) – khwiniso nga Mulayotibe i sedza kha mafhungo a tshimbilelanaho na tshifhinga tsha u fara ofisi nga Mulanguli Muhulwane wa Lushaka wa Maanḓalanga a Vhatshutshisi na Vhafarisi Vhalangi Vhahulwane vha Maanḓalanga a Vhatshutshisi u ya nga khaṱulo ya Khothe ya Ndayotewa. D. Milaedza1. NdilisoKhabinethe yo rumela ndiliso dzayo kha :1.1 muṱa na khonani dza Sole ḽa kale ḽa Umkhonto We Sizwe na muraḓo wa Ḽigi ya Vhafumakadzi ya African National Congress, muṱuṱuwedzi ramabindu wa mufumakadzi, Vho Dokotela Thandi Cynthia Ndlovu, vhe vha ri sia nga ḽa 24 Ṱhangule 2019. Mufarisa Muphuresidennde Vho David Mabuza vho vhiga uri mufu mulwelambofholowo wa muhaga vha ḓo huliswa nga ṋewa Mbulungo ya Tshiofisi ya Vundu ya Tshipentshele ya Khathagori ya 2. Vho Dokotela Ndlovu vho thuba zwiphuga zwo fhambanaho nga kha buḓo ḽavho ḽo khetheaho, na uri vho bvela phanḓa na u ranga phanḓa nga u vha tsumbo kha vhaṅwe, kha masia oṱhe kha zwa pfunzo na kha vha ranga phanḓa kha u vha mufumakadzi wa ramabindu. Vho tshila vhutshilo ho kunaho sa mulwela mbofholowo wa zwa poḽotiki na u dovha vha vhone vho rangaho phanḓa u lwela zwa u manḓafhadza vhafumakadzi. Nga Luhuhi, vho dovha vha ṱanziela u sainiwa ha Mulayo wa Khwiniso ya Vhuṱaṱisani, 2018 (Mulayo 18 wa 2018) nga Muphuresidennde Vho Cyril Ramaphosa uri u vhe mulayo. 1.2 muṱa na khonani dza ramafhungo wa kale, muṅwali na muṱoḓisisi, Vho Harry Mashabela. Nga Fulwana 1976, vho farwa, khathihi na vhaṅwe vho ramafhungo vha tshifhinga tshenetshiḽa shangoni ḽashu, fhasi ha mulayo we wa vha u sa ḓivhelwi zwavhuḓi wa Vhufheṱashango. Vho shumela nnḓu dza khanḓiso dza tshivhalo, ho katelwa Rand Daily Mail, The Star, Drum and Financial Mail. Vho dovha vha vha muṅwali wa bugu dzi katelaho Townships of the PWV, a People on the Boil (1988) na Mekhukhu: Urban African Cities of the Future (1990).  1.3 muṱa na khonani dza ramafhungo na Mulanguli wa Mafhungo kha eNCA, Vho Ben Said na musaukanyi wa mitambo kha SABC vhe vha dovha vha vha vhe ramafhungo, Vho David Kekana. Nḓowetshumo ya nyanḓadzamafhungo ya Afrika Tshipembe yo xelelwa nga mazhakanḓila e a shumisa zwikili zwa u vha ramafhungo u ḓivhadza tshitshavha na u vhona uri Afrika Tshipembe ḽi vhe fhethu ha khwine. 1.4 Minisiṱa wa Muhasho wa Muno , Vho Dokotela  Aaron Motsoaledi na muṱa wa havho woṱhe, nga murahu ha u ri sia ha mme avho, Mama Vho Sina Sekeku Motsoaledi.2. U fhululedza na u tamela mashudu  Khabinethe yo fhululedza:2.1 Vhatambi vha 31 vha re kha tshikimu tsha Springbok vhane zwa zwino vha Japan vho imela shango kha Tshiphuga tsha Ḽifhasi tsha Rugby (RWC). Ri na fulufhelo ḽa uri vha ḓo imela lushaka lwashu nga ṱhompho na u ḓihudza, khathihi na u vha tamela mashudu kha ḓora ḽavho ḽa u vhuisa Tshiphuga hayani.2.2 Ndlovu Youth Choir, vhane vhuimbeleli havho ho kwama mbilu dza vhanzhi u ya kha shango ḽoṱhe nga vhuphara zwe zwa vha konisa uri vha kone u ḓithubela vhuimo ha u ṱaṱisana kha ḽiga ḽa u fhedzisela ḽa muṱaṱisano wa America's Got Talent.  E. U tholwa U tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Vho Mapatane Elizabeth Kgomo sa Mufarisa Mulangi Muhulwane: Thikhedzo ya vhulanguli ha Nḓisedzo ya Themamveledziso kha Muhasho wa Tshumisano ya Mavhusele.   Hu vhudziswa:Vho Phumla Williams – Muambeli wa Khabinethe vho tou FarelahoLuṱingothendeleki: 083 501 013 "
"Tshitatamennde tsha muṱangano wa Khabinethe wa ḽa 18 Khubvumedzi, 2019",19 Sep 2019,https://www.gov.za/speeches/statement-cabinet-meeting-18-september-2019-19-sep-2019-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-18-khubvumedzi-2019-19-sep-2019-0000,"Khabinethe yo ṱangana nga Ḽavhuraru, 18 Khubvumedzi 2019 ngei Tuynhuys Ḓoroboni ya KapaA. Mafhungo nga ha Vhupo1. Modeḽe wa Mveledziso wo Ḓisendekaho kha Tshiṱiriki 1.1. Khabinethe i ṱanganedza u rwelwa ṱari lwa tshiofisi nga Muphuresidennde Vho Cyril Ramaphosa, ha Modele wa Mveledziso wo Ḓisendekaho kha Tshiṱiriki kha Masipala wa Tshiṱiriki tsha OR Tambo, nge Kapa Vhubvaḓuvha. Modeḽe u ṱanganya masia mararu a muvhuso u itela u shumisana, anḓana na u ṱanganya mushumo wavho ho sedzeswa tshiṱiriki u tandulula khaedu dza zwa mveledziso ha bveledzwa ṋetshedzo ya tshumelo, u wana tshumelo kha zwiko zwapo na u sika mushumo. Modeḽe uyu wo khwaṱhisedzwa nga Khabinethe, zwiimiswa zwapo zwa muvhuso, vhavhusi vha zwa sialala na Khoro ya Vhukonanyi ya Muphuresidennde (PCC).  1.2. Musi Tshiṱiriki tsha OR Tambo tsho vha tsha u thoma u rwela ṱari lwa tshiofisi modeḽe uyu, u ḓo endelela wa ya kha zwiṱiriki zwoṱhe zwa 44 na kha ḓorobo khulwane dza 8 u mona na shango. Zwi ḓisa muvhuso tsini na vhathu nga u dzhenisa vhadzulapo na vhafaramikovhe kha mveledziso ya pulane nthihi u ṋetshedza vhunzhi ha tshumelo na u sika zwikhala zwa ikonomi kha vhuimo ha tshiṱiriki ha mutheo.1.3. Muphuresidennde Vho Ramaphosa vho vula lwa tshiofisi Ndindakhombo ya Mutakalo wa Lushaka (NHI) i re kha tshiimo kwao kiḽinikini ya mahayani ya Lusikisiki, ine ya ḓo tshimbidza ndondolamutakalo kha vhathu vhoṱhe.  Kiḽiniki yo dzheniswa na zwishumiswa zwa maimo vhukuma, tshumelo dza shishi na wadi ya vhadzadze i shumaho awara dza 24. 1.4.    Muphuresidennde Vho Ramaphosa vho dzhenisa vho na vhadzulapo vha Tshiṱiriki tsha OR Tambo kha Khakhathi dzi Ḓisendekaho nga Mbeu vha ṱalusa ṱhoḓea ya ndeme u itela senthara nnzhi dza Thuthuzela kha vhupo uho na u thomiwa lwa shishi ha ḽaborathari ya DNA kha ḽa Kapa Vhubvaḓuvha.2. U lwisana na Khakhathi dzi Ḓisendekaho nga Mbehu (GBV)2.1 Khabinethe yo ṱanganela na Muphuresidennde Vho Cyril Ramaphosa kha bembela ḽavho ḽa uri vhathu vhoṱhe vha Afrika Tshipembe vha shumisane u fhelisa khakhathi na u vhulawa ha vhana na vhafumakadzi.  Kha Dzulo ḽa Phalamennde ḽo Ṱanganelanaho mulovha, Muphuresidennde vho sumbedza maga a shishi u itela u fhelisa khakhathi dzi ḓisendekaho nga mbehu na u fulufhedzisa khwiniso ya tshumiso ya mbuelo dza Samithi ya Muphuresidennde ya GBV ya 2018.2.2  Maga a shishi o ḓivhadzwaho nga Muphuresidennde ane a ḓo shumiswa kha miṅwedzi ya rathi i ḓaho a katela maga a zwa vhusimamilayo a shishi u fhelisa GBV, vhupfumbudzi ha mapholisa ha shishi, vhatshutshisi na madzhisiṱiraṱa/vhahaṱuli vhane vha shuma na milandu ya GBV, vhukhwaṱhisi ha shishi ha sisteme ya zwa vhulamukanyi, u dzhenisa nga u ṱavhanya ha GBV kha kharikhuḽamu ya tshikolo, u thomiwa nga shishi ha senthara nnzhi dza thikhedzo na u maanḓafhadza senthara dza thikhedzo dza Thuthuzela. U ḓidzhenisa zwi katela sedza lwo khetheaho vhukuma kha vhanna sa vhone vhaiti vha zwa u binya, u tambudza na u vhulawa ha vhasidzana na vhafumakadzi.2.3 Maga aya a shishi a ḓo shumiswa nga Komiti ya Vhutshimbidzi yo Ḓisendekaho nga Mbeu yo dzinginywaho, ine ya ḓo wanala kha ofisi ya Muphuresidennde, yo vhumbwa nga zwiimiswa zwi si zwa muvhuso (NGO) na zwa muvhuso u laula mashumele.2.4 Muphuresidennde vho ḓivhadza uri zwiko, nga kha maitele a re kha mudzedze wone kha migaganyangwama ya muhasho, vha ḓo vhona uri zwi tshimbidzwe nga kha miṅwedzi ya rathi i ḓaho.   2.5 Khabinethe i vhidza vhadzulapo vhoṱhe u isa phanḓa na u shela mulenzhe kha u tsivhudza na u alusa vhana vha vhatukana uri vha vhe na u pfela vhuṱungu na u ṱhonifha vhasidzana na vhafumakadzi.3  Khakhathi dza dziṱhaselo kha vhabvannḓa na vhathu vha Afrika Tshipembe 3.1 Khabinethe yo dovha hafhu ya sasaladza khakhathi dza tshitshavha na u sa tevhela mulayo zwine zwa tshimbilelana na zwililo zwifhio na zwifhio zwine zwa vha ngoho kana u tou humbulelwaho zwa vhathu vhashu. Ri kha dimokirasi i tevhedzaho ndayotewa i vhuswaho nga mulayo.3.2 Musi Khabinethe i tshi pfesesa khaedu dza ikonomi ya matshilisano dzi ṱanganaho na vhadzulapo, kuhumbulele ku shaedzaho na dzikhakhathi kha vhabvannḓa na kha vhaṅwe vhathu vha Afrika Tshipembe zwi nga si kone u tandulula khaedzo hedzi.3.3 Ri ṱanganedza muṅwe na muṅwe ane a dzhena shangoni lwa mulayo a ḓivhofha nga milayo ya shango ḽashu. Zwo ralo, ri shango ḽo dzulaho ḽo farana na u fhambana hashu nahone tshifhio na tshifhio tshi vhaisaho tshi livhiswaho kha vharathu na khaladzi dzashu vha Afrika a zwi nga ṱanganedzwi.3.4 Khabinethe yo ḓiimisela nga u ṱavhanya u amba nga ha zwiitisi zwo ri swikisaho kha dziṱhaselo dza vhabvannḓa na vhaṅwe vhathu vha Afrika Tshipembe. Ri kha luṱa lwonolwo luthihi ri ḓo vhonana nga u ṱavhanya na zwiito zwi siho mulayoni zwi ngaho sa u rengisa zwidzidzivhadzi zwi si ho mulayoni, vhuvhambadzi vhu si ho mulayoni, u dzhia nga khani u songo badela zwithu mashophoni a vhathu, khathihi na u tshinyadza ndaka na tshanḓanguvhoni hu si na nyofho ifhio na ifhio kana u sa vha na ndavha kana vhugevhenga uho ho itwa nga muthu wa Afrika Tshipembe kana mubvannḓa. U sa fara zwavhuḓi vhabvannḓa nga dziṅwe khamphani zwo khakhea. Khabinethe i humbela vhadzulapo u shumisana zwavhuḓi na Foramu dza tshumisano ya Mapholisa na Tshitshavha (CPF) na Tshipholisa tsha Afrika Tshipembe (SAPS) u amba nga ha zwiito zwi si ho mulayoni na zwa vhugevhenga.   3.5 Mulayotibe wa Zhendedzi ḽa Ndangulo ya Mikano (BMA) u khou khunyeledzwa kha Khoro ya Mavundu ya Lushaka (NCOP); izwi zwi ḓo ṱavhanyisa u khwaṱhisa ha tsireledzo yashu ya mikano. 3.6 Muphuresidennde, nṱha ha zwoṱhe, vho bvisa tshigwada tsha vhurumelwa ha tshipentshela vhune ha khou ya kha mashango a Afrika o vhalaho u vhuisa hafhu fhulufhelo kha vhathu vha Afrika u sumbedza uri shango ḽashu ḽo ḓiimisela   kha maga kwao a vhuthihi ha vhathu vha Afrika na u pfelana vhuṱungu, zwi tshi katela vhuḓikumedzeli ha vhathu vha Afrika Tshipembe kha mulayo na tsireledzo ya pfanelo dza vhathu vhoṱhe vha re kha mikano yashu. 3.7    Muphuresidennde vho nanga hafhu tshigwada tsha ndeme tsha khomishini ya u ṱoḓisisa mafhungo kwao tsho vhumbwaho nga Muphuresidennde wa kale wa Tanzania Vho Jakaya Kikwete na Muphuresidennde wa kale wa Mozambique Vho Joaquim Chissano. Vha ḓo kwamana na zwigwada zwo fhambanaho zwi re kha shango ḽashu hu u ṱoḓou sedza mafhungo a kwamanaho na zwa dziṱhaselo dza khakhathi kha vhabvannḓa na vhathu vha Afrika Tshipembe, zwine vhanzhi vha zwi vhidza uri ndi vengo ḽa vhabvannḓa na vengo ḽa vhathu vha Afrika. Mawanwa a khomishini iyi a ḓo kovhanywa na vha Yunioni ya Afrika (AU) nahone zwi ḓo ri thusa vhukuma kha u sedzana na u nga itea hafhu ha dziṱhaselo dza dzikhakhathi kha vhathu vhabvannḓa na vhadzulapo vhashu riṋe vhaṋe. 4. U ṱaselwa ha nnḓu dza vhakhantseḽara4.1 Khabinethe i lwisana nga maanḓa na u fhiswa ha nnḓu dzine dza vha dza Vhakhantseḽara vha Ḓorobo ya Matlosana, ngei Khuma kha Vundu ḽa Devhula Vhukovhela. A ri na tshipiḓa tsha u kutela zwiito zwo raloho kha dimokirasi ine ya kha ḓi vha ntswantswa. Khabinethe i humbela tshumelo dza Tshipholisa tsha Afrika Tshipembe u ita nga nḓila dzoṱhe u fara vhaiti vha vhutshinyi uho. Kha vha tendele vhadzulapo vha tevhedzaho mulayo vha Khuma vha shumisane na mazhendedzi a kombetshedzaho u tevhela mulayo u thusa u dzhiela vhukando vhaiti vha vhutshinyi. Vha nga thusa nga mafhungo nga u shumisa nomboro ya mahala ine a u ḓibuli dzina ya 086010111.4.2 Sa vhathu vha Afrika Tshipembe kha ri dzhie vhukando ha u kaidza u sa tevhela mulayo kha zwitshavha zwashu zwi kwameaho. Dimokirasi yashu i na sisteme ya zwa vhusimamilayo u itela muṅwe na muṅwe uri a nange kana a bvise muimeli wa nnyi na nnyi muṅwe na muṅwe hu songo itwa zwiito zwa dzikhakhathi. Zwo ralo ri tea u takuwa ra ima ra tsireledza dimokirasi yashu ye ra i wana zwi tshi konḓa.4.3 Khabinethe livhisa khumbelo kha nnyi na nnyi u imedzana na vhugevhenga hovhu na u bvele khagala na mafhungo maṅwe na maṅwe ane a ḓo thusa vha maanḓalanga a kombetshedzaho u tevhedzwa ha mulayo musi vha kha tsedzuluso dzavho. Afrika Tshipembe ndi shango ḽa dimokirasi nahone vhaiti  vha dzikhakhathi, nga nḓila ifhio na ifhio, vha tea u livhana na masiandaitwa a zwiito zwavho nga u livhana na tshanḓa tsho khwaṱhaho tsha mulayo. B. Tsheo dza Khabinethe1. Muvhigo wa Tsedzuluso wa Miṅwaha ya 251.1 Khabinethe yo tendela u bviswa ha Muvhigo wa Tsedzuluso wa Miṅwaha ya 25 u bva 1994 u swika 2019. Muvhigo wo ṱhaṱhuvha mvelaphanḓa ya muvhuso (nga tshumisano na vhafarisani nawo kha zwa matshilisano) kha u ṋetshedza vhuḓikumedzeli hawo ha vhutshilo ha khwiṋe kha vhathu vhoṱhe vha Afrika Tshipembe.  1.2 Ṱhaṱhuvho ye ya rangwa phanḓa nga Muhasho wa Vhupuḽani, Tsedzuluso na Ndaulo (DPME) i angaredza vhukwamani ha u itela u wana vhuvhambedzanyi na kuvhonele zwi bvaho kha vhafaramikovhe vho fhambanaho. Izwi zwi katela vhubindudzi, mushumo, vhorapfunzo, madzangano a si a muvhuso na mihasho ya muvhuso yo fhambanaho. Therisano kha hezwi na dzone dzo farwa, dzo dzhenisaho vhathu vha ndeme vha bvaho kha dzhango ḽashu.1.3 Muvhigo wo ita mavhalaanngwe a masia a mvelaphanḓa a ngaho sa tswikelo i angaredzaho zwoṱhe kha pfunzo ya mutheo; nyaluwo ya pfunzo ya nṱha, tswikelo ya tshumelo dza mutakalo dza mahala kha sekithara dza nnyi na nnyi na u thoma u shuma ha tshikalo tsho teaho tsha muholo. Zwi dovha hafhu zwa sumbedza khaedu dzo vhalaho, zwine zwa thivhela phindulo yo teaho kha vhushayamushumo, u fhungudza vhushayi na tshayandinganelo.  Tsha ndeme kha khaedu idzi ndi u sa vha na vhukoni ha u amba nga ha muelo wa tshivhumbeo tsha ikonomi ya shango.  1.4  Khabinethe yo tendela uri mihasho ya lushaka na Mavundu a kwameaho vha nga bvisa tsedzuluso dzavho dzi angaredzaho zwoṱhe dza miṅwaha ya 25.1.5 Muphuresidennde Vho Cyril Ramaphosa vha ḓo rwela ṱari lwa tshiofisi Tsedzuluso ya Miṅwaha ya 25 ya Afrika Tshipembe u bva 1994 u swika 2019 nga tshifhinga tsho teaho.2 Muvhigo wa Shango wa Zwipikwa zwa Mveledziso yo Khwaṱhaho (SDG)2.1 Khabinethe yo tendela Muvhigo wa Shango wa Zwipikwa zwa Mveledziso yo Khwaṱhaho kha Mbumbano ya Dzitshaka (UN). Muvhigo u ḓo swikiswa kha Samithi ya SDG musi hu na dzulo ḽa Buthanoguṱe ḽa Mbumbano ya Dzitshaka (UN) ḽa vhu 74 nga Khubvumedzi 2019. 2.2 Muvhigo uyu ndi tshibveledzwa tsho itwaho nga u shela mulenzhe zwihulu ha khethekanyo ya mihasho, Stats SA, vhorapfunzo na madzangano a vhadzulapo. U ṋetshedza mvelaphanḓa ya shango kha u shumisa zwipikwa zwa SDG, zwine zwa tendelana na NDP yashu. Nga murahu ha musi muvhigo wa shango wo swikiswa kha UN, u ḓo kona u swikelwa nga vhathu kha webusaithi ya Mbumbano ya Dzitshaka. 2.3 Afrika Tshipembe ḽo dzula ḽo ḓikumedzela u shela mulenzhe kha adzhenda ya ḽifhasi ya 2030 u itela mveledziso i bveledzeaho ya ḽifhasi. Zwipikwa zwa 17 na ndivho dza 169 zwi vhumbaho SDG hu tshi tevhelelwa mafhungo manzhi a bvaho kha zwa pfunzo, vhushayi na kha zwa vhupo, nyaluwo ya ikonomi na phambano dzi vhangwaho nga mbeu kha ḽifhasi.3 Maitele a tshiofisi a Cartagena nga ha Vhutsireledzi ha matshilo3.1 Khabinethe yo tendela Muvhigo wa Lushaka wa Vhuṋa wa Afrika Tshipembe wa tshumiso ya Maitele a tshiofisi a Cartagena nga ha Vhutsireledzi ha matshilo. Muvhigo u ḓo swikiswa kha vha Vhuṅwaleli ha Khuvhangano ya Biological Diversity nga ḽa 1 Tshimedzi 2019.3.2 Maitele a tshiofisi a Cartagena a langa u tshimbidzwa ha khwinifhadzo ya zwitshilaho, zwi ḓivhea hafhu sa khwinifhadzo nga ṱhanganyo ya dzidzhini ya (GMO), kha shango na kha mashango maṅwe.  3.3 Afrika Tshipembe ḽi khou tendelana tshoṱhe na ṋetshedzo ya Maitele a tshiofisi a Cartagena. Muhanga u langwaho nga vhutsireledzi ha matshilo ya shango i langa zwibveledzwa zwa GMO zwi yaho nnḓa kana zwi dzhenaho zwi tshi bva nnḓa. Afrika Tshipembe ḽi dovha hafhu ḽa shela mulenzhe kha vhugudisi ha vhashumisi vhoṱhe vha GMO kha shango na kha mashango a vhahura.4 Tshumiso ya Muhanga wa U vhuisa Tshirunzi tsha Vhatshisadzini vha Shayaho musi vhe Maḓuvhani (Sanitary Dignity Implementation Framework) (SDIF)4.1 Khabinethe yo tendela Tshumiso ya Muhanga  wo sedzuluswaho wa U vhuisa Tshirunzi tsha Vhatshisadzini vha Shayaho musi vhe Maḓuvhani.  Tshumiso ya muhanga uyu i ṋetshedza lwa mulayo pfanelo ya tshirunzi na pfanelo ya vhutshilo kha vhasidzana na vhafumakadzi vha bvaho kha miṱa i shayaho.   4.2 Ngeletshedzo ya SDIF kha u rengwa ha swishumiswa zwa musi muthu e maḓuvhani; nḓila ya khovhekanyo ya zwishumiswa zwa musi muthu e maḓuvhani; hune ha tea u laṱwa malaṱwa a zwishumiswa zwa musi muthu e maḓuvhani na muhanga wa tshiimiswa ya u laula zwa khovhekanyo. I dovha hafhu ya ṋetshedza vhugudisi na ndangulo ya mutakalo kha vhavhuelwa vha zwishumiswa zwa musi muthu e maḓuvhani.4.1 Nga maitele a Vhufaragwama ha Lushaka, mugaganyagwama wo avhelwa kha ṅwaha wa muvhalelano uno na miṅwaha ya phanḓa. U sa theliswa ha zwishumiswa zwa musi muthu e maḓuvhani zwo thoma vho u shuma nga ḽa 1 Lambamai 2019. 5  Mbambadzo5.1 Khabinethe yo ṱanganedza muvhigo wa mbuelo ya nyambedzano na vha UK wa thendelano ya u langa mbambadzo kha mafhungo a musi UK i tshi bva kha Mbumbano ya mashango a Yuropa (EU), ine ya vha  Brexit.5.2 UK ndi ḽone shango ḽi na vhushaka ha mbambadzo vhuhulwanesa ha vhuṋa na Afrika Tshipembe, hune ha vha na R142 biḽioni ya mbambadzo yo ṱanganelanaho vhukati ha mashango aya mavhili nga 2018.5.3 Khabinethe yo zwi vhona uri thendelano yo dzinginywaho yo dovholola maga ane zwazwino a shuma kha mbambadzo yo ṱanganelaho, yo vhetshelwaho kha Thendelano ya Vhushaka ha Ikonomi ya Mbumbano ya Mashango a Yuropa (EPA) na mashango a SADC a rathi.  Zwi ḓo vha zwi kha tshivhumbeo tsha Thendelano ya Vhushaka ha Ikonomi vhuswa vhukati ha UK na Afrika Tshipembe, Namibia, Botswana, Lesotho, Eswatini na Mozambique.  Zwi ḓo thoma u shuma musi UK yo ṱutshela EU hu songo vha na thendelano ya u ḓibvisa i fushaho.5.4 Hu tshi tevhelwa u sedzeswa ha muvhigo, Khabinethe yo ṱanganedza Thendelano ya Vhushaka ha Ikonomi ntswa. EPA ntswa i ḓo tsireledza mbadelotiwa nga muvhuso dzo khetheaho, dzikota, maga a tsireledzo na a mutakalo na maṅwe maga a ndeme na u vhona uri mbambadzo ya Afrika Tshipembe na UK i khou bvela phanḓa hu si na u thithiswa. Izwi zwi ḓo tsireledza dzangalelo ḽa lushaka ḽa Afrika Tshipembe. 5.5 Khabinethe yo ṱanganedza thendelano yo dzinginywaho, na zwauri musi madzangano oṱhe o no saina, thendelano i ḓo swikiswa kha Phalamennde u itela u khwaṱhisedzwa.6. Vhuoli ha khoini nga Khamphani ya Vhubveledzi ha Tshelede ya Afrika Tshipembe6.1. Khabinethe yo tendela Nyolo dza Khoini nga Khamphani ya Vhubveledzi ha Tshelede ya Afrika Tshipembe u itela mutevhe wa khoini dza vhakuvhanganyi dza tshihumbudzo dza 2020 u tevhelaho - 2020 siḽivhere yo kunaho tshoṱhe ya R2 (2oz.) Krugerrand; na 2020 siḽivhere yo kunaho tshoṱhe ya R25 (1oz.) Natura. Ṱhoho ya mutevhe wa khoini idzi ndi “U vuwa ha dinosaurs – Archosauria”.  Mulevho u ḓo gazetiwa u itela u thoma u shumiswa ha khoini dza tshihumbudzo idzi.C. Mishumo i ḓaho 1. Ṅwedzi wa Vhuendi1.1 Khabinethe yo tendela Pulane ya Nyito ya Ṅwedzi wa Vhuendi wa Tshimedzi 2019 na Fulo ḽa Ḓuvha ḽa 365 fhasi ha ṱhoho: “Ri roṱhe kha ri ite uri Nḓisedzo ya Tshumelo i tshimbile ri Aluse Ikonomi”.  Tsireledzo badani dzashu zwi ṱoḓa nyambedzano dza maḓuvha a 365 na u dzulela u tsivhudza vhashumisi vhoṱhe vha bada; zwi tshi katela vhareili na vhaendi nga ṋayo.1.2 Fulo ḽi ḓo amba nga ha u ḓidzhenisa ha muvhuso u khwinisa sisteme ya vhuendi ya shango, mbulungelo ya themamveledziso yo dzudzanywaho na vhuḓifhinduleli ha nnyi na nnyi u tsireledza themamveledziso dza nnyi na nnyi.D. Milaedza1.  NdilisoKhabinethe yo rumela ndiliso kha:1.1. Muṱa na khonani dza Mufarisa Minisṱa wa Zwiko zwa Mineraḽa, Vho Bavelile Hlongwa, vhe vha xelelwa nga vhutshilo havho nga nḓila i vhavhaho vhukuma kha khombo ya goloi khathihi na miṱa ya vhathu vhaṋa vhe vha lovhela fhethu henefho musi vha tshi khou lingedza u thusa vhaṋameli vhe vha vha vha kha iṅwe khombo ya goloi. 1.2. Vhathu na muvhuso wa Riphabuḽiki ya Zimbabwe zwi tshi bva kha u ri sia ha Muphuresidennde wa kale Vho Robert Gabriel Mugabe. Nga tshifhinga tsha vhurangaphanḓa ha Muphuresidennde Vho Mugabe, u imedzana na khakhathi dzi shushaho vhukuma dzo lwisanaho na vhukoḽoni nga vhathu vha Zimbabwe zwo ṱuṱuwedza nndwa yashu ya u lwisana na tshiṱalula zwa ri fha fhulufhelo ḽa uri Afrika Tshipembe na ḽone ḽi ḓo vhofholowa.1.3. Muṱa na khonani dza mutambi wa Springbok wa kale Vho Chester Mornay Williams vhe vha fhululedzwa vhukuma nga ḽifhasi nga u shela havho mulenzhe kha gundo ḽa Afrika Tshipembe kha ḓivhazwakale ya Khaphu ya Ḽifhasi ya Rugby ya 1995. Vhukoni havho musi vhe mudavhini zwo ṋetshedza fhulufhelo kha dzangalelo na miloro ya murafho wa vhaswa.  Muphuresidennde Vho Cyril Ramaphosa vho hulisa muhali wa rugby vho ri siaho, nga u bvisa mulevho wa u vha ṋea Mbulungo ya Tshiofisi ya Vundu yo Tshipentshela ya Khathagori 2.1.4. Muṱa na khonani dza munnawavhaṋe tshivhotswa tsha Robben Island tsha kale, ḽizhakanḓila ḽa Kapa Vhukovhela Vho Vincent Diba. Muphuresidennde Vho Ramaphosa vho ḓivhadza Mbulungo ya Tshiofisi ya Vundu ya Tshipentshela ya Khathagori 2, ine ya katela na mishumo ya tshihumbudzo i no ḓo ṋetshedzwa nga vha Tshumelo ya Tshipholisa ya Afrika Tshipembe.1.5. Muṱa na khonani dza mulwa na tshiṱalula Vho Adelaine Hain – mme a rapoḽotiki muhulwane wa Britain Vho Lord Hain – vhe vha ri sia vhe na miṅwaha ya 92. Vho Adelaine Hain vho ita tshiga kha u lwisana na tshiṱalula nga muvhala na u thusa vhadzulapo vhe vha vha vho tsikwa – vhuḓikumedzeli he ha sia Muvhuso wa Tshiṱalula u tshi vha iledza nahone nga murahu havho ha vha munna wavho, Vho Walter, musi vha sa athu kombetshedzea u ya vhufhalalini kha ḽa United Kingdom.2. U fhululedza2.1. Khabinethe i farisana na lushaka na Afrika kha u fhululedza hafhu Khwaira ya Vhaswa ya Ndlovu, kha u swikela makhunyeledzoni a Muṱaṱisano wa  America's Got Talent. Khwaira yo vha i tshi khou hudza dzhango na lushaka kha muṱaṱisano u bva tshe wa thoma.2.2. Oratilwe AJ Hlongwane ane a ḓivhiwa zwavhuḓi nga uri  DJ Arch Jnr we a wina South Africa’s Got Talent nga 2015 musi e na miṅwaha miraru. Vha Rekhodo dza Ḽifhasi dza Guinness vho mu bula lwa tshiofisi sa ene DJ muṱukusa kha ḽifhasi nga 2017. O rambiwa u sumbedza vhukoni hawe kha mashango o vhalaho nahone u khou takusela nṱha fuḽaga ya Afrika Tshipembe nga vhukoni hawe vhu mangadzaho kha ṱano ḽa Britain’s Got Talent: The Champions. Ri mu tamela mashudu avhuḓi kha zwoṱhe.Hu vhudziswa: Vho Phumla Williams – Mulangi Muhulwane o tou Farelaho (GCIS) Sele: 083 501 0139"
"Tshitatamennde tsha muṱangano wa Khabinethe wa ḽa 16 Tshimedzi, 2019",17 Oct 2019,https://www.gov.za/speeches/statement-cabinet-meeting-16-october-2019-17-oct-2019-0000,https://www.gov.za/ve/speeches/statement-cabinet-meeting-16-october-2019-17-oct-2019-0000,"Khabinethe yo ṱangana nga Ḽavhuraru, 16 Tshimedzi 2019 ngei Tuynhuys Ḓoroboni ya KapaA. Mafhungo nga ha Vhupo1. Tsumbatswikelelea ya Ḽifhasi  1.1 Khabinethe yo ṱanganedza mawanwa a Tsumbatswikelelea ya Ḽifhasi a ṅwaha nga ṅwaha a Foramu ya Ikonomi ya Ḽifhasi a sumbedzaho Afrika Tshipembe ḽo gonyela nṱha kha vhuimo ha vhusumbe; zwa ḽi ita uri ḽi kunge vhukuma vhabindudzi na u vha na tshikhala tsha u sika mishumo i ṱoḓeaho vhukuma.1.2 Muvhigo u bula zwauri Afrika Tshipembe ḽo ridzhisiṱara ‘mvelaphanḓa i vhonalaho vhukuma’ zwi tshi ya nga khwaḽithi ya zwa zwiimiswa, zwi ngaho sa u vhuedzedza ndinganyo ya maanḓa kha zwiimiswa zwa mivhuso zwo fhambanaho, na u khwinisa vhukoni ha zwa ndaulo kha sekithara dza nnyi na nnyi na vhuvhusi ha tshumisano.1.3 Afrika Tshipembe na ḽone ḽo swikela tshikalo tsha 100 kha ndingano yaḽo yo bveledzeaho zwavhuḓi, ndindakhombo na mimaraga ya tshikolodo”, ḽa pimiwa 19 kha ḽifhasi ḽoṱhe sa senthara ya zwa masheleni. Muvhigo na wone wo pimela shango nṱha kha u vha “na iṅwe ya themamveledziso ya vhuendedzi yo bvelelaho vhukuma kha dzingu” (ḽo pimiwa u vha kha vhuimo ha 45) kha muelo wa maraga ḽo (pimiwa u vha kha vhuimo ha 35).1.4 Tshikalo tsha vhuimo tsho khwiniswaho tsho khwaṱhisedza zwauri vhudzheneli ha muvhuso kha u khwaṱhisa mutheo wa u fhaṱa wa u vusulusa ikonomi u khou thoma u bveledza mvelelo dzavhuḓi. Khabinethe i ita khuwelelo kha MaAfrika Tshipembe ya u fhaṱa kha tswikelo iyi i mangadzaho musi ri tshi khou Alusa Afrika Tshipembe Roṱhe. 2. Vhubindudzi2.1 Khabinethe yo ṱanganedza vhubindudzi nga vha ha Toyota Afrika Tshipembe ngei Kenya vhune ha ḓo vhona shango ḽi tshi ṱanganya hafhu zwipiḓa zwa Toyota Hilux zwo bveledzwaho ḽimagani ḽa vhubveledzi ḽa khamphani ngei Durban. Izwi zwi khou tshimbilelana na u khwinifhadza mbambadzo ya ngomu kha Afrika na u khwaṱhisa sekithara ya vhubveledzi ha moḓoro kha dzhango.2.2 Sa tshipiḓa tsha u kunga vhabindudzi vhanzhi, Muphuresidennde Vho Cyril Ramaphosa vhege ino vho ambedzana na vhabindudzi na vharangaphanḓa vha mabindu sa tshiṅwe tshipiḓa tsha Samithi ya Financial Times Africa ya vhurathi ngei London. Vho ṋetshedza tshipitshi tsha u vula kha Samithi, tshe tsha sedza kha zwikhala na mafhungo a vhubindudzi kha mashango a Afrika.2.3 Samithi ya Vhubindudzi ya Afrika Tshipembe ya vhuvhili i ḓo farwa u bva ḽa 5 u swika ḽa 7 Lara 2019. Khonferentsi i ḓo dovha hafhu ya ṱoḓa u kuvhanganya R1.2 triḽioni kha vhubindudzi vhuswa kha miṅwaha miṱanu i ḓaho na u bveledza shango sa vhuyo ha vhubindudzi hu takalelwaho.3. Ndondolo ya maḓi3.1 Musi ri tshi khou swika kha miṅwedzi ya tshilimo, Khabinethe i humbela vhathu vhoṱhe Afrika Tshipembe u shumisa maḓi nga nḓila kwao nahone yavhuḓi. 3.2 Khabinethe i dovha ya khoḓa miraḓo ya tshitshavha kha u bvela na u sa fhela mbilu nga tshifhinga tsha u imiswa ha tshumelo ho tou dzudzanywaho kha Thandela ya Maḓi ya Lesotho Highlands nga Vhalanguli vha Mveledziso ya Lesotho Highlands na Vhalanguli vha Thanele ya Trans-Caledon nga Tshimedzi na Lara 2019. U imiswa ha tshumelo ndi u itela ndondolo ya tshifhinga tshoṱhe, ine ya tea u itwa nga murahu ha miṅwaha ya 10 miṅwe na miṅwe.3.3 Thusedzo dza shishi dzo thoma u itwa u itela u fhungudza masiandaitwa a gomelelo ḽi no dzulela u vha hone ngei Devhula ha Kapa. Thusedzo idzi ndi tshipiḓa tsha Mbuedzedzo ya Mavu na Mbekanyamushumo ya Thikhedzo ya Vhalimivhafuwi yo Ṱanganywaho. Masheleni a ṱoḓaho u swika R30 miḽioni o dzudzanywa nga huswa u itela thusedzo ya zwenezwo kha u renga na u kovhekanya ha pfushazwifuwo kha tshitshavha tsha vhalimivhafuwi sa muelo wa tshifhinga tshipfufhi. Muvhuso u ḓo engedza tshikalo tsha mbetshelwa ya maḓi nga u vhora magwedzho manzhi vhuponi ho kwameaho kha vundu.3.4 Nṱha ha pulane dza zwiwo zwine zwa nga bvelela dza Muhasho wa Maḓi na Vhuthathatshili, Khabinethe i ṱuṱuwedza vhathu vhoṱhe shangoni u isa phanḓa na u vhulunga maḓi, sa i zwi Afrika Tshipembe ḽi shango ḽine ḽa vha na ṱhahalelo ya maḓi.  4. Milingo ya Ṱhanziela ya Ṋṱha (Maṱiriki) ya Lushaka (NSC) 4.1 Khabinethe i tamela mashudu vhagudiswa vhoṱhe musi vha tshi khou lugela milingo ya mafhelo a ṅwaha. Milingo ya NSC ya Kilasi ya Maṱiriki ya 2019 i ḓo ṅwalwa u bva ḽa 23 Tshimedzi u swika ḽa 28 Lara. Ṱhanganyelo ya vhagudiswa vha tshifhinga tshoṱhe vha 629 197 na vhagudiswa vha si vha tshifhinga tshoṱhe vha 122 471 vho ḓiṅwalisela u ṅwala mulingo.4.2 Khoro ya Khwaṱhisedzo ya Khwaḽithi kha Vhugudisi na Pfunzo u bva kha Gireidi 10 u swika Gireidi 12 na u bva kha Gireidi R u swika Gireidi 9 (Umalusi) yo khwaṱhisedza tshiimo tsha ndugelo nga Muhasho wa Pfunzo ya Mutheo (DBE) na mihasho yayo ya vundu u laula NSC ya 2019.4.3 Khabinethe i ṱuṱuwedza vhabebi na vhaunḓi u tikedza vhana vhavho nga nḓila iṅwe na iṅwe ine ya konadzea musi vha tshi khou ḓilugisela u pfuka miṅwaha yavho ya 12 ya u dzhena tshikolo. Vhadzulapo vha ṱuṱuwedzwa u sika vhupo havhuḓi ha vhana u itela uri vhana vha ṅwale milingo yavho ya u fhedzisela.5. Tshikimu tsha Thusedzo ya Masheleni tsha Matshudeni tsha Lushaka (NSFAS)5.1 Khabinethe i ṱuṱuwedza matshudeni oṱhe vho teaho u wana ndambedzo ya NSFAS kha ṅwaha wa akhademi wa 2020 u ita khumbelo. Tshifhinga tsha u ita khumbelo dza NSFAS tsho vula lwa tshiofisi u itela vhagudiswa vhane vha tama u isa pfunzo dzavho phanḓa kha dziyunivesithi na khoḽidzhini dza Vhugudisi na Pfunzo dza Mishumo ya Zwanḓa na Thekhiniki.5.2 Datumu ya u fhedzisela u ita khumbelo dza ndambedzo ya NSFAS ndi vhukati ha vhusiku ha ḽa 30 Lara 2019. Vhavhuelwa vha zwino vhoṱhe vha tshikimu a vha tei u ita khumbelo.6. Khalaṅwaha ya Muthelo 6.1 Khabinethe i khoḓa vhatheli vha dzimiḽioni vho no ḓadzaho na u vhuisa fomo dzavho dza muthelo wa mbuelo. Khuvhanganyo ya mbuelo nga nḓila ya vhukoni na yavhuḓi i fulufhedzisa maanḓalanga a zwa masheleni. 6.2 Tshumelo ya Muthelo ya Afrika Tshipembe (SARS) i ḓo vha yo vula nga Migivhela u bva nga 08:00 u swika 13:00 nga Tshimedzi 2019 u thusa vhatheli u ḓadza na u vhuisa fomo dzavho dza muthelo.6.3 Vhatheli vha khou humbudzwa u vhulunga ṱhanganyelo na rasiti dzoṱhe dza thikhedzo u tikedza maitele avho a u ḓadza na u vhuisa fomo ya muthelo. Vhatheli vha ṱuṱuwedzwa zwihulu u shumisa tshaneḽe dza didzhithala dza u ḓadza na u vhuisa fomo ya muthelo nga eḽekitroniki (eFiling) na nga MobiApp ya SARS zwine zwa ṋetshedza zwidodombedzwa zwi re kha ngona zwine zwa swikelwa nga vhashumisi 24/7.7. Khakhathi dzi Ḓisendekaho nga Mbeu na u Vhulawa ha vhathu vha tshifumakadzini (GBVF)7.1 Khabinethe i khoḓa vhasedzulusi vha Yuniti ya Vhutshinyi ha zwa Vhudzekani, Tsireledzo ya Vhana, Khakhathi dza Muṱani ya Tshumelo dza Tshipholisa tsha Afrika Tshipembe ngei KwaZulu-Natal, vhe vha shuma nga maanḓa vha ita uri hu vhe na tshivhalo tsha 35 tsha zwigwevho zwa vhutshilo hoṱhe u dzhele na miṅwaha ya 621 ya u valelwa dzhele kha vhatshinyi vha zwa vhudzekani nga Khubvumedzi fhedzi.7.2 Khabinethe i dzula yo ḓiimisela kha u khwaṱhisa zwiimiswa zwa muvhuso u vhona uri vhatshinyi vha GBVF vha a farwa nga u ṱavhanya vha livhana na tshanḓa tsha vhukuma tsha mulayo. Khabinethe yo dovha hafhu ya ita khuwelelo yayo kha tshitshavha u isa phanḓa na u shuma na mazhendedzi a kombetshedzaho u tevhedza mulayo u fhelisa khakhathi dzi itelwaho vhafumakadzi na vhana Afrika Tshipembe.B. Tsheo dza Khabinethe1. Pulane ya Zwiko zwo Ṱanganywaho (IRP) ya 20191.1 Khabinethe yo tendela mulevho wa IRP2019, une wa ṋetshedza ndaedzi ya muvango wa fulufulu i lavhelelwaho ya shango lwa tshifhinga u swika 2030.1.2 Nga Ṱhangule 2018, Khabinethe yo tendela mviswa ya mvetomveto ya IRP2018 u itela vhuvhudzisi ha nnyi na nnyi, he ha vha hone vhukati ha Khubvumedzi na Lara 2018.  Mahumbulwa manzhi o ṱanganedzwaho a tshi bva kha vhathu, vhorapfunzo, vhomakone vha bvaho kha sekithara dza fulufulu na vhakwamei vho teaho vha ngaho vha Khoro ya Vhashumi na Mveledziso ya Ikonomi ya Lushaka na Komiti ya Phothifolio nga ha Fulufulu, vho dzheniswa kha IRP2019.1.3 Pulane yo dzinginya thusedzo dza ṱahe u vhona uri shango ḽi fhindulana na ṱhoḓea dza fulufulu u itela miṅwaha ya fumi i ḓaho. Thusedzo i bva kha mutheo une wa vha hone zwino wa ṱhoḓea na ṋetshedzo ya fulufulu ḽa shango na pfanelo dza shango dza dzitshaka kha maimo a vhubveledzi a fhasisa. Pulane i dzula i kha muhanga wa mbekanyamaitele ya u tevhelela muvango wa fulufulu yo fhambanyiswaho ine ya fhungudza vhufulufheli kha zwiko zwa fulufulu zwa mutheo zwi si gathi kana tshithihi. I ḓo vusuludzwa zwi tshi tshimbilelana na vhupo ha sekithara ya fulufulu ino khou shanduka.1.4 IRP2019 yo tendelwaho i ḓo gazetiwa ya swikelea nga kha webusaithi ya Muhasho wa Zwiko zwa Minerala na Fulufulu: www.dmr.gov.za.2. Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)2.1 Minisṱa wa zwa Gwama Vho Tito Mboweni vho ḓivhadza Khabinethe nga ha MTBPS. Mafheloni a ṅwedzi uno, Minisṱa vha ḓo swikisa MTBPS Phalamennde, ine ya ḓo sumbedza nzudzanyo kha mugaganyagwama wa lushaka u khwaṱhisedza vhubvelaphanḓa ha zwa masheleni.2.2 Khabinethe i na fulufhelo ḽa uri MTBPS i ḓo sumbedza kha vhathu vha Afrika Tshipembe na vhabindudzi uri muvhuso wo ḓikumedzela u langa ikonomi nga nḓila ya vhuḓifhinduleli na ndinganyo.3. Muhanga wa Mveledziso ya Fhethu ha Vhudzulo ha Lushaka (NSDF)3.1 Khabinethe yo tendela nyanḓadzo ya NSDF u itela mahumbulwa a nnyi na nnyi. Muhanga uyu u dzinginya thusedzo dzi ḓisaho tshanduko kha masia a mveledziso a songo ṱumanaho a dzitshaka, ane a ya phanḓa a bveledza tshayandinganyo kha fhethu ha u dzula shangoni. U topola vhupo ha tshikhala na u dzinginya ndangulo iI na nyito kha ekhosisteme na zwiko zwa mupo zwa shango.3.2 Muhanga u dzinginya sia ḽa fhethu ḽo teaho ḽo livha kha mveledziso ya ikonomi ya matshilo i na mvelaphanḓa ya shango, ya ṋetshedza ṱhanganyo ya zwa sekithara ya tshiimo tsha nṱha ya tshimbidza maitele a zwa madzulo.4. Muvhigo wa Sisteme ya Mafhungo a Tsireledzo ya Matshilo yo Ṱanganywaho (NISPIS) 4. Khabinethe yo ṱanganedza mawanwa a zwa pfunzo kha tsedzuluso yo itwaho kha vhavhuelwa vha mundende vha re kha Gireidi 12. Mafhungo o wanala kha NISPIS, ine ya wanulusa vhagudiswa nga u shumisa nomboro dzavho dza ḽiṅwalo ḽa vhuṋe, lushaka lwa mundende we vha u ṋewa na zwikolo zwine vha wanala khazwo.4.2 U ya nga sisteme, kha vhagudiswa vha 400 761 vhe vha phasa milingo yavho ya NSC ya 2018, vha 237 114 khavho ndi vhavhuelwa vha mundende. Vha Phesenthe dza henefha kha 36 vho wana Bachelor, phesenthe dza 38 vho wana diploma na phesenthe dza 26 vho wana ṱhanziela dza nṱha.4.3 Mvelelo dzi khwaṱhisa mveledzwa kwao dza thusedzo ya muvhuso, nga maanḓa kha u khwinisa matshilo a vhana vha sa koni u ḓitsireledza na vha shayaho.5. Komiti ya dziMinisṱa (IMC) ya Mbuedzedzo ya Mavu5.1 Khabinethe yo ḓivhadzwa nga ha mvelaphanḓa yo itwaho nga IMC ya Mbuedzedzo ya Mavu nga ha u tshimbidza nga u ṱavhanya zwa mbuedzedzo ya mavu na u kovhela nga huswa nga kha ṋetshedzo ya mavu a langwaho nga muvhuso u itela mveledziso ya madzulo a vhathu.5.2 Khabinethe yo ṱanganedza mvelaphanḓa yo itwaho nga IMC. Yo dovha hafhu ya tendela madzinginywa kha mavu a langwaho nga muvhuso o topolwaho. Zwipiḓa zwa henefha kha 167 zwa mavu a langwaho nga muvhuso a hekithara dzi eḓanaho 14 105 zwo farwaho nga Muhasho wa zwa Mishumo na Themamveledziso zwo tendelwa uri zwi ḓo ṋetshedzwa u itela mveledziso ya madzulo a vhathu nga nzudzanyo ya Maanḓa a Ramilayo kha Zhendedzi ḽa Mveledziso ya Vhudzulo (HAD). HDA ndi zhendedzi ḽa mveledziso ḽa sekithara ya nnyi na nnyi ya lushaka ḽine ḽa wana na u lugisa mavu khathihi na u bveledza mavu ngeno thandela i tshi langa mveledziso ya zwa dzinnḓu na madzulo a vhathu.5.3 Khabinethe yo tendela uri hu vhe na nyimiso ya tshumelo lwa mulayo kha khamphani dzoṱhe dzi langwaho nga muvhuso na zwiṅwe zwiimiswa zwa nnyi na nnyi zwi ime u ṋetshedza mavu azwo afhio na afhio.C. Milayotibe1. Mulayotibe wa Tshikafhadzo ya Ole kha zwa Ḓanzhe wa 2019 (Ndugiselo, Phindulo na Tshumisano)1.1 Khabinethe yo tendela nyanḓadzo ya Mulayotibe wa Tshikafhadzo ya Ole kha zwa Ḓanzhe wa 2019 (Ndugiselo, Phindulo na Tshumisano), une wa ṋetshedza mveledzwa kha Khuvhangano ya Dzitshaka nga ha Ndugiselo, Phindulo na Tshumisano ya 1990.1.2 Khuvhangano ya zwa ḓanzhe ya dzitshaka yo ita maga a u sedzana na zwiwo zwa tshikafhadzo ya ole lwanzheni kha tshaka dzoṱhe na nga tshumisano na maṅwe mashango. Afrika Tshipembe ndi muraḓo wa Dzangano ḽa Maḓanzhe a Dzitshaka, zhendedzi ḽa Mbumbano ya Dzitshaka ḽi na vhuḓifhinduleli ha u ṱuṱuwedza tsireledzo ya nyendedzo na vhuthivheli ha tshikafhadzo ya zwa lwanzheni. 1.3 Musi Mulayotibe wo tendelwa wa vha mulayo, u ḓo konisa Afrika Tshipembe u shumisa mbekanyamushumo dza vhurangeli, vhugudisi na u shumisa mbekanyamushumo na maitele o teaho a nḓivhadzo ya mviswa ya ole u itela zwikepe zwi fhiraho kha khunzikhunzi dza Afrika Tshipembe.D. Zwi khou ḓaho1. Guvhangano ḽa Mivhuso Yapo na Misanda yo Vhumbanaho (UCLG): Samithi ya Ḽifhasi ya Vharangaphanḓa Vhapo na vha Dzingu1.1 Guvhangano ḽa UCLG: Samithi ya Ḽifhasi ya Vharangaphanḓa Vhapo na vha Dzingu i ḓo farwa u bva ḽa 11 u swika ḽa 15 Lara 2019 kha Senthara ya Miṱangano ya Dzitshaka ya Albert Luthuli ngei Durban.1.2 Yo dzudzanywa nga UCLG, Samithi iyi ndi khuvhangano ya ḽifhasi ḽoṱhe i ṱuṱuwedzaho vhukuma ya dzimeyara, dzikhantseḽara, muvhuso wapo na vhashumisani vha ḽifhasi ḽoṱhe. Ḽi ḓo vha guvhangano ḽa u thoma ḽi tevhelaho Khonferentsi ya Habitat III nahone vha ḓo wana muvhigo wa mvelaphanḓa kha u shumiswa ha Zwipikwa zwa Mveledziso i na mvelaphanḓa na ṱhuṱhuwedzo dzazwo kha tshiimo tshapo.2. U rwela ṱari nga Muphuresidennde ha Modeḽe wa Mveledziso wa Tshiṱiriki tsha eThekwini2.1 U rwela ṱari ha modeḽe wa Mveledziso wa ḓorobo khulwane/tshiṱiriki ngei eThekwini ndi Ḽavhuṱanu, 18 Tshimedzi Tshiṱediamu tsha Princess Magogo ngei in KwaMashu.2.2 Sa tshipiḓa tsha u rwela ṱari, Muphuresidennde Vho Ramaphosa vha ḓo vula  Mara Phone, ḽine ḽa vha ḽimaga ḽa smartphone ḽiswa ḽo ḓiswaho nga vha pan-African conglomerate Mara Group. Vhubindudzi uhu ha thekiniki khulu vhu vhumba tshipiḓa tsha mulanga wo itwaho kha Samithi ya Vhubindudzi Afrika Tshipembe ya u aniswa lwa tshiofisi ṅwaha wo fhelaho.2.3 Muphuresidennde Vho Ramaphosa vha ḓo dalela vho na Tshiṱitshi tsha Mapholisa tsha Inanda u ya u sedza mafhungo a tsireledzo na ndondolo ngeno Minisṱa wa Mutakalo, Dokotela Vho Zweli Mkhize, vha tshi ḓo dalela zwiimiswa zwa mutakalo.  3. Foramu ya zwa Ikonomi ya Russia na Afrika3.1 Muphuresidennde Vho Ramaphosa vha ḓo ranga phanḓa vhurumelwa ha Afrika Tshipembe kha Foramu ya zwa Ikonomi ya Russian na Afrika ya u thoma, ine ya ḓo farwa ngei Sochi, Russia u bva ḽa 23 u swika ḽa 24 Tshimedzi 2019.3.2 Foramu i ḓo sedza kha masia a ndeme a tshumisano vhukati ha Russia na mashango a Afrika. Nyambedzano dzi ḓo sedza ṱhoho tharu dza ndeme: “U sika Vhushaka ha zwa Ikonomi ho Khwaṱhaho”, “U sika Thandela dzo Ṱanganelaho” na “U shumisana kha Sekithara dza Matshilo na vhulondoli ha vhathu.’’E. Milaedza1. Khabinethe yo livhisa ndiliso kha:vhathu na muvhuso wa Japan zwo vhangwa nga typhoon ye ya kumba shango, zwa vhanga mpfu dza tshivhalo na tshinyadzo ya themamveledziso. 2. Khabinethe yo fhululedza: vha Springboks kha u swika kha luṱa lwa vhuvhili lwa Khaphu ya Ḽifhasi ya Rugby ya 2019 ngei Japan na u vha tamela mashudu mavhuya musi vha tshi ḓo fhirela phanḓa kha thonamennde.Minisṱa Muhulwane Vho Abiy Ahmed Ali vha Ethiopia, vhe vha avhelwa Nobel Peace Prize kha u vhona ndingedzo dzavho dza u swikela mulalo na nyanḓano ya dzitshaka nahone nga maanḓa, ndingedzo dzavho dza u fhelisa nyimele i konḓaho ye ya dzhia tshifhinga tshilapfu vhukati ha Ethiopia na Eritrea.Vho Brigid Kosgei vha Kenya vhe vha kunda rekhodo ya ḽifhasi ya vhafumakadzi ngei kha Marathyoni wa Chicago. Khathihi na Vho Eliud Kipchoge kha u vha mugidimi wa marathyoni wa u thoma u kunda tshikhala tsha awara mbili; nge vha gidima mbambe ya khiḽomitha dza 42 nga awara dza fhasi ha mbili. vhathu vha Riphabuḽiki ya Mozambique vhe vha fara khetho dza Vundu, Phalamennde na dza Muphuresidennde nga Ḽavhuvhili, ḽa 15 Tshimedzi 2019. Khomishini ya Mbumbano ya Afrika yo rumela vhomakone vha zwa khetho na vhalavhelesi kha shango ho sedzwa thambo yo bvaho kha Muvhuso wa Mozambique. 3. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.3.1 Miraḓo ya Bodo ya Tshikwama tsha Fulufulu tsha Vhukati:a. Dr Monde Mnyande (Mudzulatshidulo);b. Ms Nolubabalo Sondlo;c. Mr Nkululeko Poya; andd. Adv Priakumari Hassan.3.2 Miraḓo sa dzithirasitii dza Brand South Africa Trust: a. Ms Thandi Tobias-Pokolo (Mudzulatshidulo)b. Ms Loretta Jacobus;c. Prof Yiva Rodny-Gumede;d. Ms Rashel Kalidass;e. Ms Muditambi Ravele;f. Dr Stavros Nicolaou;g. Mr Mlungisi Lulu Johnson;h. Mr Bushang Jacques Modipane;i. Mr Johannes George Sebulela;j. Dr Keabetswe Modimoeng;k. Ms Tebogo Mamorobela;l. Ms Sisanda Bukeka-Nkoala; andm. Mr Andrew Madella.3.3 Miraḓo ya Bodo ya Vhalangi ya Tshiimiswa tsha Nyanḓadzamafhungo tsha Eḽektroniki tsha Lushaka tsha Afrika Tshipembe:a. Ms Molebogeng Leshabane (Mudzulatshidulo);b. Ms Bongekile Filana;c. Ms Tobeka Buswana;d. Prof. Christian Adendorff;e. Mr Melvyn Lubega;f. Ms Nomonde Hlatshaneni; nag. Mr Lionel Adendorf.3.4 Miraḓo ya Bodo ya Vhalangi ya Ofisi ya Poswo ya Afrika Tshipembea. Ms Tshikani Colleen Makhubele (Mudzulatshidulo);b. Mr Ismail Mamoojee;c. Ms Nondumiso Pumela Ngonyama;d. Mr Kgamedi Albert Ramoadi;e. Ms Catharina van der Sandt;f. Ms Nonzukiso Zukie Siyotula;g. Mr Zolani Kgosie Matthews (Muimeli wa mbumbano ya vhashumi); andh. Mr Thomas Sipho Nkese (Muimeli wa mbumbano ya vhashumi).3.5 U tholwa hafhu ha Vho Thobile Lamati sa Mulanguli Muhulwane (DG) kha Muhasho wa Mishumo na Vhashumi lwa miṅwaha miṱanu.3.6 Vho Simone Constance Geyer sa Tshanḓa tsha DG kha DBE.Hu vhudziswa:Vho Phumla Williams –  Muambeli wa Khabinethe o tou farelahoLuṱingokhwalwa: 083 501 0139"
"Tshitatamennde tsha muṱangano wa Khabinethe wa ḽa 30 Tshimedzi, 2019",31 Oct 2019,https://www.gov.za/speeches/statement-cabinet-meeting%C2%A0-31-oct-2019-0000,https://www.gov.za/ve/speeches/statement-cabinet-meeting%C2%A0-31-oct-2019-0000,"Khabinethe yo ṱangana nga Ḽavhuraru, ḽa 30 Tshimedzi  2019 ngei Tuynhuys Ḓoroboni ya KapaA.  Mafhungo a zwino kha Shango 1.  Khonifarentsi ya Vhubindudzi ya Afrika Tshipembe (SAIC)1.1. Khabinethe yo ḓiimisela nga ndavhelelo yavhuḓi ya SAIC ya Vhuvhili ya 2019 ine ya ḓo farwa vhege i ḓaho u bva nga ḽa 5 u swika ḽa 7 Lara 2019 ngei Sandton Convention Centre Gauteng nga fhasi ha thero: “U ṱavhanyisa Nyaluwo ya Ikonomi nga U fhaṱa Vhufarisani”. 1.2. SAIC 2019 i ḓo fhaṱa kha SAIC ya u thoma ye ya farwa nga Tshimedzi 2018, ya kokodza R300 biḽioni ya vhuḓikumedzeli ha vhubindudzi. Hezwi zwo katela vhuvhambadzi ha kha inthanete ha dzitshaka ha khamphani khulwanesa ya Amazon yo thomaho habu ya cloud-computing Afrika Tshipembe; khamphani ya zwa maini ya ḽifhasi ya Vedanta Resources i bindudzaho kha zwifhisi na zwiṋokisi zwa fhano hayani, Khamphani ya thekhinoḽodzhi ya Rwanda, Mara Corporation, ya u ita smartphones dza thekhinolodzhi ya nṱha na khamphani ya zwa mishonga ya Aspen Pharmacare i bindudzaho kha u maga anasithetiki dza u vhulaha zwitshili. 1.3. Ri ḓibaḓekanya na MaAfrika Tshipembe vhoṱhe kha u ṱanganedza vhurumelwa vhu fhiraho 1500 vhu imelaho vhoramabindu  vha vhanna na vhafumakadzi  vha dzitshaka na vha fhano hayani vhane vha khou lavhelelwa u dzhenela Khonifarentsi ya Vhubindudzi. 1.4. Nga ḽa 7 Lara, khonifarentsi i ḓo bvela phanḓa ngei Yunivesithi ya Johannesburg kha Khamphasi ya Soweto, hune ha ḓo sedzeswa kha zwa vhoramabindu, vhutumbuli na u alusa mabindu a vhukati na maṱuku.2. Foramu ya Vhubindudzi ya Afrika (AIF)2.1.  Tshigwada tsha Bannga tsha Mveledziso tsha Afrika tshi ḓo fara Foramu ya Vhubindudzi ha Afrika u bva nga ḽa 11 u swika nga ḽa 13 Lara 2019 ngei Johannesburg. Hetshi ndi tshiṅwe tshikhala tsha vhubindudzi tsha Afrika Tshipembe uri ḽi dzhene kha masheleni ane a khou ṱoḓa u tshimbidza mveledzo ya themamveledziso ya Afrika.2.2.  Foramu i ṱanganyisa zwikwama zwa phensheni, zwikwama zwo faraho lupfumo lwa muvhuso, vhabindudzi vha phuraivethe, feme dza mikovhe dza phuraivethe na ṱhoho dza muvhuso. I ḓo sedzesa kha u bveledzisa na u ita mushumo u vula zwikhala zwa vhubindudzi ha doḽara dza biḽioni nnzhi Afrika. 2.3. Kha u lwela u swikelela tshipikwa tshe ra tshi thoma tsha u phaḓaladza mbekanyamushumo dza themamveledziso dza phuraivethe na dza muvhuso, muvhuso wo vhetshela thungo R100 biḽioni kha miṅwaha ya 10 i ḓaho ya Tshikwama tsha Themamveledziso ya Lushaka, nahone wo ḓiimisela u ḓo shuma na vhabindudzi vha phuraivethe na zwiimiswa zwa masheleni zwa dzitshaka u ḓo vhuelwa nga masheleni a mveledziso ya themamveledziso ya shango ḽashu.3. Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)3.1 Khabinethe yo ṱanganedza MTBPS 2019 tshe tsha ṋetshedzwa nga Minista wa Gwama tshine tshi khou ṋetshedzwa hu na nyimele i limelaho vhukuma ya ikonomi ya ḽifhasi na ya fhano hayani, MTBPS tsha 2019 tshi dzinginya maga ane a ḓo vhofha kushumisele kwa masheleni nga tshitshavha na kutshimbidzele kwa tshikolodo kha GDP.3.2. Khabinethe yo dovha ya limuwa uri mvelelo dza Savei ya Mishumo ya Kotara nga Kotara ya kotara ya vhuraru ya 2019 ye ya bviswa nga vha Mbalombalo vha Afrika Tshipembe yo sumbedzisa uri phimo ya vhushayamushumo ya tshiofisi yo gonya nga 0.1 ya phesenthe u ya kha 29.1% musi i tshi vhambedzwa na kotara ya vhuvhili ya 2019. 3.3. Khabinethe i na fulufhelo ḽa uri arali MaAfrika Tshipembe vhoṱhe vha nga ḓibaḓekanya na muvhuso kha u thoma u shumisa vhuḓikumedzeli ho dodombedzwaho kha MTBPS tsha 2019, ri nga thusa u alusa Afrika Tshipembe roṱhe, u engedza nyaluwo ya ikonomi yashu na tshivhalo tsha mishumo ine ya khou ṱoḓea vhukuma shangoni. 4. Eskom4.1.  Khabinethe yo ṱanganedza bammbiri ḽa thero ya “Roadmap for Eskom in a Reformed Electricity Supply Industry”, we wa bviswa nga Minista wa Mabindu a Tshitshavha Vho Pravin Gordan nga Ḽavhuvhili, 29 Tshimedzi 2019. 4.2.  Hezwi zwo tevhela nḓivhadzo yo itwaho nga Muphuresidennde Vho Ramaphosa kha Mulaedza wa Lushaka wavho nga Luhuhi 2019 wa uri u khwinisa vhukoni ha kushumele, Eskom i ḓo pfuṋululwa na u fhandekanywa ya bva zwipiḓa zwiraru zwine zwa vha phiriso, vhubveledzi na phaḓaladzo. 4.3.  Khabinethe yo themendela makumedzwa a modeḽe wa bindu wa Eskom, une wa vha muolo wa pulane  ya u vhea Eskom kha vhuṱala. Mapatsumbabaḓa u na ndavhelelo ya phungudzo ya u ḓurelwa ha nḓisedzo ya muḓagasi, u kuvhanganyiwa ha fulufulu na zwiko zwo fhambanaho zwa fulufulu zwi tshi elana na Pulane ya Zwiko yo Ṱanganelaho, ye ya gazetwa mathomoni a ṅwedzi uno na u dodombedza muvango wa fulufulu ḽa shango kha miṅwaha ya 10 i ḓaho.4.4. Ri ita khuwelelo kha vhakwamei vhoṱhe kha sekhithara ya fulufulu u tikedza nga vhuḓalo u thoma u shuma ha pulane iyi. 5. Luṱa lwa u fhedzisela lwa Tshiphuga tsha  Ḽifhasi tsha Rugby (RWC) 5.1. Khabinethe i fhululedza nga u ḓihudza nga thimu ya rugby ya lushaka, Springboks, kha u swika kha luṱa lwa u fhedzisela lwa 2019 RWC. Khabinethe i ita khuwelelo kha MaAfrika Tshipembe vhoṱhe na vhatikedzi vhashu u mona na ḽifhasi u kunguwedza “Mabokoboko” na u sumbedza thikhedzo yavho kha vhathu vha hashu nga u dzhenela kha Green Fridays na u kovhela milaedza ya thikhedzo kha nyanḓadzamafhungo ya matshilisano vha tshi khou shumisa hashtag #StrongerTogether, #Bokke, #Rugbyworldcup.5.2. Muphuresidennde Vho Ramaphosa vha ḓo ya u ṱalela metshe wa luṱa lwa u fhedzisela ngei Japan u ṋea thikhedzo yo khwaṱhaho kha thimu ya lushaka yashu.5.3. Khabinethe i dovha ya ṱanganedza tsheo ya SABC ya u hasha thwii metshe wa mafhedziselo vhukati Afrika Tshipembe na England nga Mugivhela, 2 Lara, 2019 u bva nga 11h00.  6. Ndondolo ya Maḓi6.1. Khabinethe i ṱuṱuwedza vhathu vhoṱhe vha Afrika Tshipembe u bvela phanḓa u londota na u vhulunga maḓi. Hezwi zwi khou ḓa nga murahu ha u vhigwa ha zwenezwino ha u tsa ha zwikalo zwa madamu a shango. Afrika Tshipembe ndi ḽiṅwe ḽa mashango a 30 o omesaho ḽifhasini. U bvela phanḓa ha u sa vha hone ha mvula yo linganaho lwa tshifhinga tshilapfu kha zwiṅwe zwipiḓa zwa shango, zwo ṱangana na thempharetsha dza mufhiso muhulu dza zwenezwino, zwo tou ṋaṋisa tshiimo.6.2. Musi Muhasho wa Maḓi na Tshampungane wo thoma u shumisa pulane dza madzulawovhamba, Khabinethe i ṱuṱuwedza roṱhe uri ri shumisane u khwaṱhisedza kushumisele kwo khwaṱhaho kwa tshiko itshi tsha ndeme nahone tshi konḓaho u wanala. Tsivhudzo dza u vhulunga maḓi dzi katela u sedza arali hu na fhethu hune ha khou rotha, u shumisa maḓi o no shumiswaho u sheledza ngade phanḓa ha awara ya 06:00 kana murahu ha awara ya 18:00 na u ṱavha zwimela zwi konaho u kondelela gomelelo. Roṱhe ri fanela u tamba tshipiḓa kha u londota maḓi. 7. Vhushumisani ha tshiṱirathedzhi na China7.1. Mufarisa Muphuresidennde Vho David Mabuza vha kha madalo a mushumo ngei People’s Republic of China, hune vha ḓo vha muṅwe wa vhadzulatshidulo wa Sesheni ya vhu7 ya Khomishini ya Mashango mavhili a China na Afrika Tshipembe (BNC) ine ya khou vha hone u swika nga ḽa 3 Lara 2019. BNC ya Afrika Tshipembe na China yo thoma nga 2002 u shuma sa luvhanḓe lwa tshiṱirathedzhi tsha u sedzana na mafhungo a madzangalelo a fanaho kha mashango mavhili u fhana ṱhuṱhuwedzo ya mbambadzo na thengiselano.7.2. Ṱhanganyelo ya khamphani dzi ṱoḓaho u swika 26 dza Afrika Tshipembe dzi khou bindudza China, hu na masheleni a khou shumiswaho a R88 biḽioni vhukati ha Phando 2003 na Ṱhangule 2019. Nga afha vho, ṱhanganyelo ya khamphani dza 88 dza China dzi khou bindudza Afrika Tshipembe, hu na masheleni a khou shumiswaho a R116 biḽioni kha tshifhinga tshi fanaho.7.3. Khabinethe i ṱanganedza u sainwa ha thendelano ya tshiṱirathedzhi tsha tshumisano vhukati ha Vhuendelamashango ha Afrika Tshipembe na khamphani ya China, Tencent, ine ya vha muṋe wa luvhanḓe lwa vhudavhidzani ha WeChat. Vhufarisani ha miṅwaha mivhili vhu ṋea Afrika Tshipembe tswikelelo thwii kha miḽioni dza vhaendi vha China vhane vha nga endela ḽino kha zwa mabindu na zwa vhumvumvusi, u maketa shango sa hone vhupo ha u dalelwa.7.4. Afrika Tshipembe ḽi khou pika u engedza kavhili vhaendelamashango vha dzitshaka u bva kha 10, 4 miḽioni u ya kha 21 miḽioni nga 2030.7.5. Khabinethe yo dovha ya ṱanganedza vhurangeli ha u maanḓafhadza Muhasho wa Pfunzo ya Mutheo ha vhalanguli vha tshikolo, u tshi khou farisana na muvhuso wa China, we wa ita uri ṱhoho dza tshikolo vha 25 vha kovhelane na u ambedzana nga ha maitele a u khwinisa  kha vhupo ha tshikolo na vhalingani ngavho vha China ngei  Shanghai, China.8. Thivhelo ya vhugevhenga8.1. Khabinethe i ṱanganedza mushumo wa Operation O Kae Molao, yo rangiwaho phanḓa nga Tshumelo ya Mapholisa ya Afrika Tshipembe (SAPS) na u bvela phanḓa huhulwane kha u lwa na vhugevhenga ngei Gauteng. 8.2. Maḓana a vhahumbulelwa u mona na vundu vho farelwa vhugevhenga ho fhambanaho nahone hezwi zwi katela vhahumbulelwa vha 717 vhane vho vha vha tshi khou ṱoḓiwa, vhane vha 90 khavho ndi vhe vha vha vha tshi khou shavha mapholisa vha tshi khou ṱoḓelwa milandu i elanaho na khakhathi dzo ḓisendekaho nga zwa mbeu (GBV). 8.3. Khabinethe i ita khuwelelo kha MaAfrika Tshipembe vhoṱhe u bvela phanḓa na thikhedzo na u dzhenelela havho kha u lwa na vhugevhenga nga u vhiga zwiito zwa vhugevhenga kha mazhendedzi a u vhona uri mulayo u a tevhedzwa. Vhadzulapo vha nga dovha vha shumisa app ya u lwa na vhugevhenga ntswa ya SAPS ine ya pfi MySAPS, u ṋetshedza tsivhudzo vha songo ḓibula dzina, u wana tshiṱitshi tsha mapholisa tsha tsini navho kana u rumela nḓivhadzo ya shishi na milaedza. Khabinethe yo ḓikumedzela u khwaṱhisedza uri zwitshavha zwapo zwi dzula kha vhupo ho tsireledzeaho vhu re na vhutsireledzi.9. Mabulayo a vha Tshifumakadzini na GBV 9.1. Khabinethe i ṱanganedza zwigwevho zwa vhutshilo hoṱhe zwa 20 na u valelwa dzhele lwa miṅwaha ya 758 zwe zwa ṋewa mutzhipi wa vhathu vhanzhi,  Bongani Lucky Masuku, khathihi na tshigwevho tsha vhutshilo hoṱhe tsho ṋewaho mutzhipi o wanwaho mulandu Nicholas Ninow. Hezwi zwi rumela mulaedza wo khwaṱhaho kha zwigevhenga uri sisiteme ya vhulamukanyi ha vhugevhenga a i nga ḓo konḓelela vhugevhenga vhu itelwaho vhana na vhafumakadzi. 9.2. Muvhuso u dzula wo ḓikumedzela kha u ṋetshedza ndondolo kha vhapondwa na u ṱuṱuwedza vhapondwa vha GBV u shumisa tshumelo ya GBV Command Centre. Senthara i shuma awara dza 24, maḓuvha a 365 nga ṅwaha. Vhapondwa vha nga founela kha 0800 428 428 kana vha rumela please call me kha *120*7867# kana vha dzhena kha webusaithi www.gbv.org.za. Muphuresidennde Vho Ramaphosa ṋamusi vha ḓo vhudza Phalamennde na lushaka uri ho swikiwa gai nga ha ndingedzo dza u fhelisa GBV na Mabulayo a vha tshifumakadzini musi vha tshi fhindula mbudziso kha Buthano ḽa Lushaka.B. Tsheo dza Khabinethe1. Pulane Khulwane ya Zwidzidzivhadzi ya Lushaka (NDMP) 2019-20241.1. Khabinethe yo tendela NDMP 2019-2024 na pulane yayo ya u thoma u i shumisa, ine ya sumbedzisa zwiṱirathedzhi zwa u lwa na kushumisele ku si kwavhuḓi kwa zwidzidzivhadzi Afrika Tshipembe.  NDMP 2019-2024 iyi i tevhela ṱholo ya NDMP 2013-2017.  1.2. Pulane i dzinginya zwipikwa zwa tshiṱirathedzhi zwa sumbe zwa u lwa na kushumisele ku si kwavhuḓi kwa zwidzidzivhadzi nga ngomu zwitshavhani zwashu. I dovha ya dzinginya u shumana na phungudzo ya ṱhoḓea ya zwidzidzivhadzi, ndango yo khwaṱhaho ya zwidzidzivhadzi zwine zwo itelwa u shumiswa kha dzilafho, khathihi na vhuvhusi, vhurangaphanḓa na vhuḓifhinduleli ha kushumele kwa NDMP. 2. Mbekanyamaitele ya Tsireledzo na Ndondolo ya Vhana ya Lushaka (NCCP)2.1. Khabinethe yo tendela NCCP, ine ya ita uri Mulayo wa Vhana wa 2005, (Mulayo wa 38 wa 2005) u shume. Khethekanyo ya 28 ya Mulayotewa wa Riphabuḽiki ya Afrika Tshipembe wa 1996 i dzhiela nṱha pfanelo ya vhana vhoṱhe kha tshumelo dza matshilisano na tsireledzo kha khakhathi, u tambudzwa, u sa londiwa na u farwa nga nḓila i vhavhaho. 2.2. U ṱanganedzwa ha NCCP hu khwaṱhisa khonanyo ya sisiṱeme ya ndondolo ya vhana na tsireledzo, na u khwaṱhisedza kushumisele kwo fhelelaho kwa tshomedzo dzi re hone zwino u itela tshumelo dzo khwiniseaho dzine dza alusa mveledziso yavhuḓi ya vhana. Mbekanyamaitele i dovha ya fhindula khaṱhulo ya North Gauteng High Court ye ya ṋea ndaela Minisṱa wa Mveledziso ya Matshilisano u ita khwiniso dzine dza khwaṱhisa sisiṱeme ya ndondolo ya vhuunḓi. 3. Phemithi dzo Khetheaho dza Lesotho (LSP)3.1. Khabinethe yo tendela nyengedzedzo ya LSP nga miṅwe miṅwaha miṋa. Mbetshelwa ya zwino i khou fhela nga ḽa 31 Nyendavhusiku 2019. Nyengedzedzo i ḓo ita uri Muhasho wa zwa Muno (DHA) u khunyeledze mushumo wawo wa u wana nḓila ya u tandulula mafhungo a mupfuluwo, nga maanḓa kha vhadzulapo vha bvaho kha dzingu ḽa Tshitshavha tsha Mveledziso ya Tshipembe ha Afrika. 3.2. Nyengedzedzo i khou shumela fhedzi vhane vha vha na LSP zwa zwino. DHA u ḓo ṋetshedza zwidodombedzwa zwinzhi nga ha maitele ane a ḓo tevhelwa. C. Zwi khou ḓaho1. U vulwa ha Khothe Khulwane 1.1. Muphuresidennde Vho Ramaphosa vha ḓo vula lwa tshiofisi Khothe Khulwane ya Mpumalanga ngei Mbombela, nga Ḽavhuṱanu ḽa 08 Lara 2019. Muphuresidennde vha ḓo vha vha na Minista wa Vhulamukanyi na Tshumelo ya Vhululamisi Vho Ronald Lamola na Minista wa Mishumo ya Tshitshavha Vho Patricia de Lille u dzhia ḽiga ḽa vhuṱhogwa kha mbekanyamushumo dzo livhiswaho kha u ṋetshedza tswikelelo kha vhulamukanyi kha MaAfrika Tshipembe vhoṱhe. Ulu ndi luṱa lwa u fhedzisela lwa mbekanyamushumo u khwaṱhisedza uri Khothe Khulwane i khou thomiwa kha ḽiṅwe na ḽiṅwe ḽa mavundu a ṱahe Afrika Tshipembe. 1.2.    Vhathu vha Mpumalanga zwa zwino vha ḓo vha na Khothe Khulwane yavho nahone a vha tsha ḓo tea u ṋamela vha tshi badela masheleni manzhi u ya Pretoria u wana tshumelo ya khakhululo lwa mulayo. D. Milaedza1. Khabinethe i fhululedza: 1.1. Olwami Shangase wa miṅwaha ya 12 u bva KwaZulu-Natal, kha bugu yawe ine ya pfi Rejected Treasure yo livhiswaho kha u funza muṅwe na muṅwe, nga maanḓa vhana, nga ha maanḓa a u hangwela na u funa.1.2. Amahle Zenzile wa miṅwaha ya 11 u bva ngei Ḓoroboni ya Kapa, we a rambiwa u imela Afrika Tshipembe kha Thonamennde ya Tshese ya Vhaswa ya Afrika ine ya ḓo farelwa ngei Namibia nga Nyendavhusiku.1.3. Mubveledzi na muṅwali wa muzika wa Afrika Tshipembe, Vho Lebohang Morake, vhe vha khwaṱhisedza uri Drakensberg Boys Choir i fhefheḓisa fuḽaga nṱha musi vha tshi imba nga ṱhompho Lion King  ngei  London.1.4. Muphuresidennde Vho Mokgweetsi Masisi na vhathu vha Botswana kha khetho dza muphuresidennde dziṅwe dza mulalo hafhu, dze dza dovha u khwaṱhisa dimokirasi ya Botswana. Afrika Tshipembe ḽi khou rumela vhurumelwa u vha tshipiḓa tsha u Rwelwa ṱari ha Muphuresidennde wa Botswana matshelo nga ḽa 1 Lara 2019. Ro lavhelela u bvela phanḓa na vhushaka ha dipuḽomati, zwa poḽotiki, zwa ikonomi na matshilisano na Botswana.  E.  U tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu 1.    Bodo ya ZA Domain Name Authority:1.1.    Vho Palesa Legoze (Mudzulatshidulo)1.2.    Vho Veronica Motloutsi 1.3.    Vho Sizo Mzizi 1.4.    Phurofesa Vho Kasturi Moodaliyar 1.5.    Vho Malekgoloane Malapane1.6.    Phurofesa Vho Daniel Mashao 1.7.    Vho Anriette Esterhuysen 1.8.    Vho Rendani Mbuvha, and 1.9.    Vho Nicholas Msibi (u tholiwa hafhu)2. Vho Mmakgomo Anna Tshatsinde, Mufarisa Mulanguli Dzhenerala (DDG): Tshumelo ya U vhea Iṱo ya Sekhithara, Muhasho wa U pulana, U vhea Iṱo na U ela (DPME). 3. Vho Blake Keith Mosley-Lefatola, DDG: U vhea Iṱo kha Sekhithara ya Tshitshavha na Mveledziso ya Vhukoni, DPME.4. Vho Luambo Thomas Sigama, DDG: Tshumelo ya Vhadzulapo, DHA.Mbudziso: Vho Phumla Williams– Muambeli wa Khabinethe vho farelaho Sele: 083 501 0139 "
Tshitatamende tsha Muṱangano wa Khabinethe wa ḽa 20 Lara 2019,21 Nov 2019,https://www.gov.za/speeches/statement-cabinet-meeting-held-wednesday-20-november-2019-21-nov-2019-0000,https://www.gov.za/ve/speeches/statement-cabinet-meeting-held-wednesday-20-november-2019-21-nov-2019-0000,"Tshitatamennde kha Muṱangano wa Khabinethe we wa farwa nga Ḽavhuraru, 20 Lara 2019 ngei Tuynhuys Ḓoroboni ya KapaA.    Mafhungo a zwino kha Shango1.    Khonifarentsi ya Vhubindudzi ya Afrika Tshipembe (SAIC)1.1.    Khabinethe yo sedza kha mvelelo dzavhuḓi dza SAIC na Foramu ya Vhubindudzi ha Afrika (AIF) ye ya farwa u bva nga ḽa 5 u swika nga 7 Lara na u bva nga ḽa 11 u swika nga ḽa 13 Lara, u ya ngauralo.1.2.    Vhuḓikumedzeli ha vhubindudzi vhu linganaho R363 biḽioni ho ḓivhadzwa kha SAIC ya vhuvhili ya Afrika Tshipembe na vhuḓikumedzeli ha vhubindudzi vhu linganaho US$40 biḽioni ho ḓivhadzwa kha AIF. Hezwi zwi dovha hafhu zwa sumbedza fulufhelo ḽo khwaṱhaho kha ikonomi yashu. 1.3.    Khamphani khulwane vhukuma ya mabammbiri ya Sappi na khamphani khulwane vhukuma ya vhaṱombi vha bia Heineken dzo vha dziṅwe dza khamphani dzo vhalaho  u ita muano wa dzibiḽioni dza dzirannda. Ṅwaha wo fhiraho, khonifarentsi ya vhubindudzi yo kuvhanganya vhuḓikumedzeli vhu swikaho R300 biḽioni na u  kokodza miano u bva kha, vhukati ha dziṅwe, khamphani ya dzitshaka ya Amazon ya bindu ḽi itwaho kha inthanethe, Aspen Pharmacare na khamphani ya thekhinoḽodzhi i bvaho Rwanda , Mara Corporation. Vhuḓikumedzeli ha vhubindudzi hoṱhe uvhu vhu bvela phanḓa na u khwaṱhisedza uri Muphuresidennde Vho Cyril Ramaphosa vha kha gondo ḽone ḽa tshipikwa tsha vhubindudzi tsho pulaniwaho tsha  R1,2 thiriḽioni kha miṅwaha miṱanu i ḓaho. 1.4.    Kha vhege dzo fhiraho, Tshwane Automotive Special Economic Zone (SEZ) yo ḓivhadza vhubindudzi vhune ha khou lavhelelwa vhune ha ḓo kunga masheleni a ṱoḓaho u swika R3,6 biḽioni na u sika mishumo ya tshoṱhe ya  6 700. Ford SA, ine ya ḓo shuma u bva kha SEZ iyi, yo pulana u engedza mveledzo ya baki dza Ranger u bva kha mimoḓoro ya 520 u swika kha 720 nga ḓuvha ya hoṱhe kha mimakete ya fhano hayani na dzitshaka. Khamphani ya Japan, Isuzu, na yone yo ḓivhadza vhubindudzi ha R1, 2 biḽioni kha mveledzo yapo yayo ngei Port Elizabeth, ine ya ḓo engedza ikonomi ya Kapa Vhubvaḓuvha.1.5.    Khabinethe i livhisa ndivhuwo khulwane vhukuma kha vhabindudzi vhoṱhe na vhadzheneli vha khonifarentsi iṅwe yo dovhaho ya tshimbila zwavhuḓisa.. Nga u shumisana, ri nga isa Afrika Tshipembe phanḓa.  2.  Khonifarentsi ya Dziminista dza Afrika nga ha Mupo (AMCEN)2.1.    Khabinethe i ṱanganedza u tholiwa ha Minista wa zwa Mupo, Maḓaka na Vhureakhovhe Vho Barbara Creecy sa Mudzulatshidulo wa AMCEN lwa miṅwaha mivhili i ḓaho.  2.2.    Afrika Tshipembe ḽo dzhia vhuimo ha mudzulatshidulo wa AMCEN kha khonifarentsi ine ya vha hone luvhili kha ṅwaha he Ḓorobo ya Ethekwini ngei KwaZulu-Natal ya vha i ṋemuḓi wa khonfarentsi u bva nga ḽa 11 u swika 15 Lara 2019. Hei ndi foramu ya vhuṱhogwa ya Dziminista dza Afrika uri vha bveledzise zwiṱirathedzhi zwa u kona u ṱhogomela bayodaivesithi yo pfumaho ya Afrika. I dovha ya thusa dzhango u bveledzisa vhuimo ha u ambedzana vhu fanaho ha foramu dza dzitshaka dzi fanaho na Khonifarentsi ya Tshanduko ya Kilima ya Mashango Mbumbano ya vhu25 (COP25) ine ya khou ḓa u vha hone ngei Madrid, Spain, u bva nga ḽa 2 u swika 13 Nyendavhusiku 2019.  3. Samithi ya Brazil, Russia, India, China na Afrika Tshipembe (BRICS) 3.1.    Khabinethe i ṱanganedza mvelelo dza Samithi ya BRICS ya vhu11 ye ya vha hone ngei Brasilia, Brazil nga fhasi ha thero: “Nyaluwo  ya Ikonomi ya Vhumatshelo ha Vhutumbula zwiswa”. 3.2.    Muphuresidennde Vho Ramaphosa na vharangaphanḓa vha BRICS vho dovha vha amba na Khoro ya zwa Mabindu ya BRICS u khwaṱhisa na u ṱuṱuwedza vhushaka ha zwa ikonomi, mbambadzo, mabindu na vhubindudzi vhukati ha miraḓo ya BRICS. Khabinethe i ṱanganedza u ṱanganedzwa ha Mulevho wa Samithi ya BRICS nga Ṱhoho dza Mashango.  3.3.    Mulevho u katela vhuḓikumedzeli kha u lwa na maitele a u vhea mutengo wa fhasi u fhira mutengo wa vhukuma we wa badelwa kha thundu dzi bvaho kha mashango a nnḓa, na maga a u engedza u ṱoḓea ha zwithu ḽifhasini na nyaluwo. U dovha wa khwaṱhisedza ndingedzo ya u engedza nyanḓano kha ṱhoho dza mafhungo, dzine dza katela vhubindudzi kha mabindu ane a itwa kha inthanethe na mabindu maṱuku na a vhukati.  3.4.    Afrika Tshipembe u vha haḽo muraḓo wa BRICS zwi ḽi vhea zwavhuḓi kha nḓila ya u engedza mbambadzo, vhubindudzi, vhuendelamashango, u fhaṱa vhukoni, pfukiselo ya zwikili na thekhinoḽodzhi, zwine ndi zwa ndeme kha fulo ḽashu ḽa u lingedza u tandulula khaedu tshararu dza vhushayamushumo, vhashai na tshayandingano. 4. Miṅwaha ya25 ya Mbofholowo 4.1.    Khabinethe i ṱanganedza u rwelwa ṱari ha muvhigo wa Tsedzuluso ya Miṅwaha ya 25, une wa vha maṱhakhe a vhukwamani ho ṱanḓavhuwaho u mona na shango na dzhango ḽa Afrika. Muvhigo u ṱanganedza tswikelelo dzashu kha u vhuedzedza tshirunzi tsha vhathu na u khwaṱhisa u wana havho tshumelo dza mutheo. 4.2.    Dziṅwe dza tswikelelo dzi katela tswikelo nga vhoṱhe ya pfunzo ya mutheo, u ṱanḓavhudzwa ha tswikelo kha pfunzo ya nṱha, tswikelo kha tshumelo dza mutakalo dza mahala kha sekhithara dza tshitshavha na u shuma ha mindende ya matshilisano. Naho ro ita idzi mvelaphanḓa dzi vhonalaho vhukuma, ikonomi yashu i kha ḓi ṱoḓa u shandukiswa nga vhuḓalo na u ita uri i shumele muthu muṅwe na muṅwe. Hafhu, nzudzanyo ya vhupo ye ya ṱuṱuwedza khethekanyo ya vhathu nga muvhuso wa tshiṱalula a i athu shanduka, i kha ḓi vha hone vhukuma.4.3.    Muvhigo u themendela uri shango ḽi fanela u fhaṱa kha mbuelo dza miṅwaha ya 25 yo fhiraho ya dimokirasi nga maanḓa kha u dzhia tsheo ya u shandukisa ikonomi yashu khathihi na nzudzanyo ya vhupo ha shango ḽashu. Muvhigo u nga wanala u bva kha webusaithi ya Muhasho wa U Pulana, U vhea Iṱo na U Ela: www.dpme.gov.za.5. Ndangulo ya Tshiwo 5.1.    Khabinethe i swikisa ndiliso dzayo kha vha miṱa ya MaAfrika Tshipembe vha 14 vhe vha lovha nga tshifhinga tsha mvula na maḓumbu a zwenezwino nge KwaZulu-Natal na u tamela  mashudu avho vho huvhalaho uri vha fhole nga u ṱavhanya.5.2.    Tshumelo ya Ndangulo ya Zwiwo i khou sedzana na tshinyadzo u bva kha mazwikule we wa tshinyadza themamveledziso ya tshitshavha na u kwama miṱa i fhiraho 798 ngei New Hanover na Bergville ngei KwaZulu-Natal. 5.3.    MaAfrika Tshipembe vha khou ṱuṱuwedzwa uri vha dzule vho vula maṱo na u dzhia tsirakhombo dzo teaho sa i zwi khovhakhombo ya mvula dza tshirulu na dza mvula dza maḓumbu khulwane vhukuma dzi tshi kha ḓi vha hone kha zwiṅwe zwipiḓa zwa shango.6.  Eskom6.1.    Khabinethe yo tikedza u tholiwa ha Vho Andre de Ruyter sa Mulanguli Muhulwane (CEO) wa Eskom. U tholiwa ha CEO  wa tshoṱhe ndi ḽiga ḽa vhuṱhogwa ḽa u thoma kha u khwaṱhisa Eskom, u dzhia tsheo dzo khwaṱhaho kha khaedu dza  muvhuso na kha ndangulo ya zwa masheleni kha mishumo zwine zwa ḓo khwaṱhisedza ṋetshedzo ya muḓagasi yo dzikaho kha lushaka.6.2.    Vho de Ruyter zwa zwino ndi CEO ya khamphani ya zwa u paka ya Nampak. Vho vhuya vha fara vhuimo vhuhulwane kha zwa mulayo, u maketa na zwa mashumele a ḓuvha ḽiṅwe na ḽiṅwe ngei Sasol fhano Afrika Tshipembe, Germany na China. – he vhuimo havho ha u fhedzisela ngei Sasol ho vha ha Mulanguli Muhulwane wa Mashumele a ḓuvha ḽiṅwe na ḽiṅwe Afrika Tshipembe. 6.3.    Kha vhuimo havho Vho de Ruyter vha ḓa na tshenzhemo ya dzitshaka ya vhuṱhogwa, tshenzhemo khulwanesa kha u shuma na mivhuso na ndaulo kha tshaka dzo fhambanaho dza maanḓa a mulayo, zwikili zwa u shandukisa tshiimo tshi si tshavhuḓi nga u dzhia tsheo dza maga o khwaṱhaho a u fhungudza u ḓurelwa, khwiniso ya phurofithi, na u dzudzanyulula dzangano nga huswa, rekhodo yavhuḓi ya tshifhinga tsho fhiraho ya u ḓisa phurofithi dzi sa nyeṱhi na ṱhompho ya vhakwamei, tshiṱirathedzhi tsho khwaṱhaho na vhuṱaṱisani ha nḓisedzo ho sedzeswa kha  kuhumbulele na u ṱanganya mimodele ya kushumele kwa khamphani na nḓisedzo nga nḓila ya vhuṱali.6.4.    Khabinethe i tenda uri Vho de Ruyter vha ḓo shuma na vhurangaphanḓa ha Eskom u tshimbidza thusedzo ya Eskom yo dzinginywaho sa zwe ya sumbedziswa kha bammbiri ḽa Eskom nga fhasi ha ṱhoho ya “ Pulane ya vhuṱali ya Eskom kha Nḓowetshumo ya Ṋetshedzo ya Muḓagasi yo Vusuludzwaho”. 6.5.    Khabinethe i ḓo bvela phanḓa na u tikedza Eskom kha ndingedzo dzayo dza u dzikisa vhukoni ha u ṋetshedza nḓisedzo ya muḓagasi hu si na u khaulwa.7. Tshiṱereke tsha vhashumi vha South African Airways (SAA) 7.1.    Khabinethe i ita khumbelo kha masia oṱhe a kwameaho kha tshiṱereke tsha SAA uri a shumisane u wana thandululo dzine dza ḓo vhuedza vhoṱhe, nga maanḓa shango. 7.2.    Naho Mulayotewa wa Riphabuḽiki ya Afrika Tshipembe wa 1996 u tshi ṋetshedza pfanelo ya vhashumi ya u ṱereka, honeha ri ṋea tsivhudzo ya u lwa na zwi ambiwaho tshitshavhani nga nḓila ya u sa londa na tshutshedzo kha vhutsireledzi ha vhaṋameli kana miṱa yavho nga tshifhinga itshi. Maitele a sa khakhisiho tshoṱhe na nga nḓila ya mulalo ya u tandulula dziphambano ndi one a ṱoḓeaho tshifhinga tshoṱhe. Khabinethe i dzula i na fulufhelo ḽa uri thandululo ya pfano i ḓo wanala kha tshiṱereke tshine tsha khou lapfesa tsha SAA. 8. Vhulwadze ha Khwanḓa na Mulomo (FMD)8.1.  Khabinethe yo nyeṱulelwa nga ha FMD ya zwenezwino kha zwiṅwe zwipiḓa zwa shango. Naho vhulwadze vhu sa vhangi khombo kha mutakalo wa vhathu, vhu na phirela nga maanḓa kha zwipuka zwi re na khwanḓa. Khabinethe i ita khuwelelo kha zwitshavha zwo kwameaho zwoṱhe ngei Limpopo uri zwi tevhedze phurothokhoḽo ya vhutsireledzi sa maga a u  fhelisa u phaḓalala ha vhulwadze.   8.2.  Vhorabulasi vha humbelwa uri vha songo kuvhanganya zwifuwo fhethu huthihi u itela u rengisi, maṱano kana miṅwe mishumo. Vha dovha vha humbelwa uri vha dzule vha tshi sedza u itela u vhona tsumbadzwadze dza vhulwadze uhu na u kwama dokotela wa zwipuka kana vhashumeli vha mutakalo wa zwipuka, arali zwo tea.9.  Mishini wa Vhurumelwa ho Khetheaho ha Tshipembe ha Sudan9.1.    Khabinethe i ṱanganedza mvelaphanḓa yo itwaho u ya kha thandululo ya tshoṱhe ya khuḓano na u ḓisa vhudziki ngei Tshipembe ha Sudan. Afrika Tshipembe ḽi khou ṋetshedza thikhedzo kha ndingedzo dzoṱhe dza u thoma u shuma ha Thendelano ya Mvusuludzo kha Tshipembe ha Sudan zwi tshi elana na vhuḓifhinduleli ha Vhurumelwa ho Khetheaho.9.2.    Mufarisa Muphuresidennde Vho David Mabuza, nga vhone vhaṋe sa Murumelwa o Khetheaho kha Tshipembe ha Sudan, vho tshimbidza vhukwamani ha dzingu na Muphuresidennde wa Uganda Vho Yoweri Museveni na Muphuresidennde wa Khoro  ya Tshanduko yaTshifhinganyana ya Sudan ngei Khartoum Abdalftah Alburhan A. Alrahman.  9.3.    Vhukwamani ho vha ho livhiswa kha  u thoma u shuma ha Thendelano yo Vusuludzwaho nga ha Thandululo ya Khuḓano kha Riphabuliki ya Tshipembe ha Sudan.10. Samithi ya Mveledziso na Tshitshavha 10.1.    Khonifarentsi ya zwenezwino ya Dzitshaka nga ha Samithi ya Mveledziso na Tshitshavha (ICPD25) ngei Nairobi, Kenya, yo ṋea ṱhuṱhuwedzo Mbekanyamushumo ya ICPD ya Nyito u engedza tshivhalo u itela u thoma u shumisa Adzhenda ya 2030 ya Mveledziso yo Khwaṱhaho. 10.2.    Afrika Tshipembe ḽo sumbedzisa vhuḓikumedzeli haḽo ha u ṱanganya tswikelelo nga ha ndinganyo ya mbeu nga kha u maanḓafhadza vhafumakadzi na vhasidzana u mona na Afrika Tshipembe na vhurangeli vhune ha katela mafhungo a vhupulani ha zwa mbebo na tshumelo; u sa tsha vha hone na luthihi ha mpfu dza vhana na vhomme nga tshifhinga tsha mbebo na tswikelo ya pfanelo dza mutakalo kha zwa u beba na zwa vhudzekani khathihi na u khwaṱhisa thusedzo dza u fhelisa khakhathi dzo ḓitikaho nga mbeu na zwa vhudzekani na mabulayo a vha tshifumakadzini (GBVF) na maitele oṱhe a vhaisaho ane a itwa kha vhafumakadzi na vhasidzana.B. Tsheo dza Khabinethe11. Maḓuvha a 16 a  fulo ḽa U lwa na Khakhathi dzi itelwaho Vhafumakadzi na Vhana11.1.    Khabinethe i ṱanganela na Muphuresidennde Vho  Ramaphosa kha u ṱanganedza zwigwevho zwa vhutshilo hoṱhe zwiraru zwo ṋewaho mutzhipi na muvhulahi wa mutshudeni wa Yunivesithi ya Ḓorobo ya Kapa Uyinene Mrwetyana nga Khothe Khulwane ya Kapa. Hetshi ndi tshiṅwe tsha zwigwevho zwa tshivhalo zwo ṋetshedzwaho nga khothe dzashu kha ṅwedzi wo fhiraho. Ri dzula ro ima ro khwaṱhisa uri avho vha itaho vhugevhenga ha tshiṱuhu ho raloho kha vhafumakadzi na vhana a vha na vhudzulo kha tshitshavha tshashu nahone vha tea u livhana na tshanḓa tsho fhelelaho tsha maanḓa a mulayo. 11.2.    Afrika Tshipembe ḽi ḓo ṱanganela na tshitshavha tsha ḽifhasi kha Maḓuvha a 16 a fulo ḽa U lwa na Khakhathi dzi itelwaho Vhafumakadzi na Vhana u bva nga ḽa 25 Lara u swika ḽa 10 Nyendavhusiku – Ḓuvha ḽa Pfanelo dza Vhathu ḽa Dzitshaka), u ita tsivhudzo ya GBVF shangoni.11.3.    Khabinethe yo themendela ṱhanḓavhudzo ya Maḓuvha a 16 a U lwa u vha mbekanyamushumo ya Maḓuvha a 365 ine ya ḓo khwaṱhiswa nga mbekanyamushumo dza tsivhudzo, thikhedzo na pfunzo u fhelisa khakhathi dzi itelwaho miraḓo ya tshitshavha i shayaho tsireledzo, nga maanḓa vhafumakadzi na vhana.11.4.    Maḓuvha a 16 a U lwa , ane a sedzesa kha u engedzedza nzudzanyo na tsivhudzo, a ḓo rwelwa ṱari nga Muhulisei Muphuresidennde wa Riphabuḽiki, Vho Cyril Ramaphosa nga ḽa 25 Lara ngei Muḓanani wa Ga-Seleka Limpopo. Thero,, “Zwi guma henefha: Roṱhe ri ṱavhanyisa mathomo a mushumo wa u fhelisa khakhathi dzo ḓitikaho nga mbeu”, u fhaṱa kha mvelaphanḓa yo itwaho u bveledzisa vhushelamulenzhe ho katelaho zwoṱhe nga sekhithara nnzhi kha GBVF.11.5.    Khabinethe i ita khuwelelo kha MaAfrika Tshipembe vhoṱhe u ima na uri vha vhalwe kha avho vha shelaho mulenzhe kha u lwa na khakhathi dzo ḓitikaho nga mbeu u itela u sika mahaya o tsireledzeaho, zwitshavha zwo tsireledzeaho na vhupo ha tshitshavha ho tsireledzaho ha vhoṱhe. 12.    Mvelelo dza odithi ya 2018/19 dza mihasho ya kha mavundu na a lushaka12.1.    Muoditha Dzhenerala (AG) Vho Kimi Makwetu vho nyeṱulela Khabinethe nga ha mvelelo dza odithi ya mavundu na ya lushaka ya 2018/19. Khabinethe i khou vhilaedzwa nga u bvela phanḓa ha u gonya ha kushumisele kwa masheleni nga nḓila i si yavhuḓi. Zwiimiswa zwa fumimbili zwo nangiwa uri zwi odithwe kha kushumisele kwa masheleni ku si kwavhuḓi. Zwa malo kha izwi zwo vha na zwiito zwa kushumisele kwa masheleni nga nḓila i si yavhuḓi. Zwa sumbe zwo vha Mihasho ya Mavundu kha Mutakalo, Vhudzulo ha Vhathu, Pfunzo; Muhasho wa Lushaka wa Maḓi na Tshampungane na Muhasho wa Lushaka wa Pfunzo ya Mutheo khathihi na Tshiimiswa tsha Muvhuso tsha Zhendedzi ḽa Vhuendi ha Tshiporoni vhu Endedzaho vhathu ḽa Afrika Tshipembe (PRASA). 12.2.    Mulayo wa Khwiniso wa Odithi ya Tshitshavha wa 2018 (Mulayo wa 5 wa 2018), we wa thoma u shuma u bva nga ḽa 1 Lambamai 2019, u khou lavhelelwa u khwaṱhisa mushumo wa Ofisi ya AG  na u vhona uri muvhuso u thoma u dzhia tsheo yo khwaṱhaho malugana na mihasho ine ya bvela phanḓa na u nyadza muhanga wa vhuvhusi.  12.3.    Nga zwenezwo, Khabinethe yo themendela vhukombetshedzi ha Mulayo uyu, nga maanḓa kha zwiito zwi si zwavhuḓi zwo kalulaho zwine zwa ṱoḓa AG uri a fhirisele vhutshinyi honoho uri hu itwe dziṅwe ṱhodisiso, hu tshi katela na zwiimiswa zwa vhukombetshedzi ha mulayo.12.4.    Khabinethe i dzula yo ḓikumedza kha u khwaṱhisedza vhuvhusi ho kunaho nga ngomu ha zwiimiswa zwi tshimbidzwaho nga muvhuso. Tshikolo tsha Lushaka tsha Muvhuso tsho ṋewa ndaela ya u ṋetshedza vhupfumbudzi ho teaho na thikhedzo kha zwiimiswa zwi ṱoḓaho vhuṅwe vhupfumbudzi ha vhashumi vhazwo. Avho vhane vha tou pfuka muhanga wa ndangulo ya masheleni a tshitshavha nga khole vha ḓo livhana na masiandaitwa a u shumisa zwiko zwa muvhuso nga nḓila i si yavhuḓi. 13.    Thandela ya  Khuliso ya Vhufa ha Lushaka  ha Mbofholowo na Khanedzo (RLHR) 13.1.    Khabinethe yo ṱanganedza muvhigo wa mvelaphanḓa nga ha Thandela ya RLHR u bva kha Minista wa Mitambo, Vhutsila na Mvelele Vho Nathi Mthethwa. Muhasho wa Vhutsila na Mvelele  – u tshi khou shumisana na Khoro ya Vhufa ha Lushaka na Zhendedzi ḽa Zwiko zwa Vhufa ḽa Afrika Tshipembe – i ḓo topola, u kuvhanganya, na u ṱuṱuwedza ndondolo ya ḓivhazwakale ya zwa, na fhethu afho ha zwa ḓivhazwakale kha dzhango hune ha vha na vhuṱumani na vhufa ha mbofholowo ha Afrika Tshipembe.   13.2.    Thandela i shuma sa ndima ya shango ya Mbekanyamushumo ya Vhufa ha Mbofholowo kha dzhango ḽa Afrika. Themamveledziso ya zwa ḓivhazwakale na fhethu zwo topolwa kha mavundu oṱhe a ṱahe nahone zwiṅwe zwi shuma sa senthara dza vhuendelamashango dza vhufa. Khabinethe yo themendela pulane ya u thoma u shuma ya miṅwaha miraru ye ya ṋetshedzwa.C.    Milayotibe14.    Mulayotibe wa Vhuendi wa Ndaulo ya zwa Ikonomi  wa  201914.1.    Khabinethe yo tendela u rumelwa ha Mulayotibe wa Vhuendi wa Ndaulo ya zwa Ikonomi wa 2019 Phalamenndeni. Mulayotibe u ṱanganya ndaulo dza ikonomi ya vhuendi ya vha muhanga muthihi. U dzinginya mathomo a Ndaulo ya zwa Ikonomi ya Vhuendi Nthihi na Khoro ya zwa Ikonomi ya Vhuendi. Mulayotibe u ḓo shuma kha vhuḓivhavhufhufhi, maḓanzhe, sekhithara ya vhuendi ha badani na ha tshiporoni.14.2.    Mulayotibe wo iswa kha vhukwamani na tshitshavha luvhili nga 2018. Mahumbulwa u bva kha maitele a vhukwamani na tshitshavha o ṱanganyiswa kha Mulayotibe uyu wo sedzuluswaho. Mawanwa a u shumisa Mulayotibe uyu a ḓo thusa kha u lwisa ha Khabinethe kha u leludza u ita bindu Afrika Tshipembe. Mabindu zwa zwino a vho ḓo langiwa nga tshiimiswa tsha  therifi nthihi musi a tshi khou shumana na nḓowetshumo ya zwa vhuendi shangoni. Tshiimiswa tsha vhushayasia tsha u ingamela mushumo uyu tshi khou dzinginywa u ḓo vha fhasi ha Minista wa Vhuendi.D.    Zwi khou ḓaho15.    Modeḽe wa Mveledziso ya Tshiṱiriki15.1.    Muhulisei Muphuresidennde wa Riphabuḽiki, Vho Cyril Ramaphosa vha ḓo rwela ṱari Modeḽe wa Mveledziso ya Tshiṱiriki kha Tshiṱiriki tsha Waterberg nga Ḽavhuvhili ḽa 26 Lara 2019 Mudavhini wa Mitambo wa Shongoane ngei Lephalale, Limpopo. 15.2.    Vhupo ha Waterberg ndi vhupo ha mveledzo ya puḽatinamu vhuhulwanesa kha vundu, nahone u gwiwa ha malasha kha mimaini na mveledziso ya peṱiroḽiamu zwo gonyisa ṱhoḓea ya tshivhambadzwa tsha mveledzo ya muḓagasi. Lephalale hu dovha ha vha hayani ha tshaka dzo fhambanaho dza mishumo ya zwa vhulimi.16.    Ṅwedzi wa Tsivhudzo ya Pfanelo dza Vhuholefhali 16.1.    Afrika Tshipembe ḽi ṱhompha Ṅwedzi wa Tsivhudzo ya Pfanelo dza Vhuholefhali we wa thoma nga ḽa 3 Lara wa ḓo fhela nga ḽa 5 Nyendavhusiku 2019. Thero ya ṅwaha uno. : “Roṱhe ri fhaṱa Afrika Tshipembe ḽi katelaho vhoṱhe ḽi na Pfanelo dza Vhuholefhali”.16.2.    Muvhuso wo ita mvelaphanḓa kha u ṋetshedza tsireledzo ya matshilisano kha vhathu vha re na vhuholefhali na u bvela phanḓa na u fhaṱa u tshi ya phanḓa mbekanyamushumo dzawo dzine dza dzhiela nṱha u thoma u katelwa ha vhathu vha re na vhuholefhali.17.    Ḓuvha ḽa AIDS ḽa Ḽifhasi17.1.    Mufarisa Muphuresidennde Vho Mabuza, kha vhuimo havho sa Mudzulatshidulo wa Khoro ya Lushaka ya AIDS ya Afrika Tshipembe, vha ḓo ranga phanḓa u humbulwa ha Ḓuvha ḽa AIDS  ḽa Ḽifhasi nga ḽa 1 Nyendavhusiku 2019 ngei Orkney, Devhula Vhukovhela, Thero ya Ḓuvha ḽa AIDS ḽa Ḽifhasi ya 2019 ndi : Zwitshavha zwi ita tshanduko”. 17.2.    Ḓuvha ḽa AIDS ḽa Ḽifhasi ḽa 2019 ndi tshikhala tsha mashango u mona na ḽifhasi u sedza kha vhushelamulenzhe hao one aṋe kha u lwa na u phaḓalala ha HIV na AIDS. Thero ya ṅwaha uno i ṱanganedza mushumo wa ndeme we zwitshavha zwa ita na u bvela phanḓa na u lwa na HIV na AIDS.17.3.    Afrika Tshipembe ḽi khou bvela phanḓa ḽo khwaṱhisa kha mishini waḽo wa u shandukisa dwadze ḽa HIV, AIDS na TB, hu na tswikelelo dzi vhonalaho dzine dza katela khwiniso kha zwa saintsi kha dzilafho ḽa HIV na vhathu vhanzhi vhane vha khou wana dzilafho ḽa anthirithrovaiḽara.17.4.    Tswikelo kha dzilafho ḽa anthirithrovaiḽara kha sekhithara ya mutakalo ya tshitshavha yo aluwa u bva kha vhalwadze vha  45 500 nga 2004 u fhira 4,7 miḽioni nga 2019. Hezwi zwi tikedzwa nga mbekanyamushumo dza tshanduko ya vhuḓifari dzi katelaho u dzulela u ita ndingo, na u shumisa dzikhondomo dza vhanna na dza vhafumakadzi u fhungudza tshivhalo tsha u kavhiwa.E.    Milaedza18.    NdilisoKhabinethe i rumela ndiliso kha:Muṱa wa Vhuhosini wa AmaXhosa na tshitshavha tshoṱhe, kha u xa ha mativha a Muhulisei, Khosi,  Vho Mpendulo Calvin Zwelonke Sigcawu.Muṱa na dzikhonani dza muhashi na murangaphanḓa makone,  Vho  Xolani Gwala. Muphuresidennde Vho Ramaphosa vho ḓo ṋetshedza Khethekanyo ya 2 ya Mbulungo ya Tshiofisi yo Khetheaho ya Vundu ya Vho Gwala. Vho vhulungwa ngei Impendle KwaZulu-Natal nga Mugivhela , wa ḽa 9 Lara 2019.Muṱa na dzikhonani dza Mulanguli Muhulwane wa SABC wa kale Vho Solly Mokoetle. muṱa na dzikhonani dza ramabindu,  Vho Allan Gray, vhe vha tumbula khamphani ya ndangulo ya ndaka ya dzina ḽi fanaho na ḽavho.muṱa na dzikhonani dza muṅwali wa Afrika Tshipembe a ḓivheaho vhukuma, mulwelapfanelo na murendi,  Vho Sandile Dikeni. muṱa na dzikhonani dza mutambi wa zwiṱori, Vho Andile Gumbi, vhe vha vha vha tshi ḓivhiwa vhukuma kha tshipiḓa tshe vha tamba kha  Isibaya na The Lion King. muṱa na dzikhonani dza mutshimbidzi wa YoTV wa kale na muraḓo wa tshigwada tsha muzika tsha,  Jozi, Vho Luther Cohen.19.    U fhululedzaKhabinethe i fhululedza: Minista wa zwa Vhulimi, Mvusuludzo ya Mavu na Mveledziso ya Mahayani Vho Thoko Didiza, sa Mudzulatshidulo o khethiwaho wa Komiti ya Thekhinikhaḽa yo Khetheaho ya Mbumbano ya Afrika nga ha Vhulimi na Mveledziso ya Mahayani.MaAfrika Tshipembe vhoṱhe vhe vha bva nga vhunzhi u yo ṱanganedza thimu ya rugby ya vhakundi ya lushaka, Springboks u bva kha Tshiphuga tsha Ḽifhasi tsha Rugby ngei  Japan.Brad Binder kha u vha mukundi kha Malaysian Moto2 Grand Prix. Ri mu tamela mashudu kha khalaṅwaha i tevhelaho musi a tshi ḓo vha a tshi khou dzhenela muṱaṱisano wa  kiḽasi ya MotoGP na thimu ya  Red Bull KTM Factory Racing.Chad le Clos kha u wina medaḽa wa musuku kha 100 na 200 metres butterfly kha Tshiphuga tsha Ḽifhasi tsha u Bammbela tsha FINA kha ḽa Doha, Qatar.Caitlin Rooskrantz kha u kona u yo dzhenela kha Dzioḽimpiki dza 2020 ngei Japan nga murahu ha u vha Muafrika Tshipembe wa u thoma u wina medaḽa wa musuku kha  2019 World Artistic Gymnastics Championships.Teddy Nzama, we a wina 2019 Starbucks Europe, Middle East na Africa Barista Champion ya muṱaṱisano wa dzitshaka we wa farelwa ngei London.Thimu ya SA ya vhatambi vha zwipotso ye ya imela shango kha World Para Athletics Championships ngei Dubai. Mimedaḽa i swikaho 11 he mivhili ya vha ya musuku. Anrune Weyers: 400m T47 ya Vhafumakadzi (Musuku), 200m T47 ya Vhafumakadzi (Siḽivhere),  100m T47 ya Vhafumakadzi (Buronzo); Ntando Mahlangu: 100m T61 ya Vhanna (Musuku); Simone Kruger: Discus ya Vhafumakadzi F38 (Siḽivhere); Mpumelelo Mhlongo: 100m T64 ya Vhanna (Siḽivhere),  Nzambo ya Fhasi  ya Vhanna T64 (Buronzo); Charl Du Toit: 400m T37 ya Vhanna (Buronzo); Reinhardt Hamman: Men's Javelin Throw F38 (Buronzo); Anika Johanna Pretorius: 100m T13 ya Vhafumakadzi (Buronzo); and Sheryl James: 400m T37 ya Vhafumakadzi (Buronzo).Luyolo Yiba, we a wina Idols ya Afrika Tshipembe ya khalaṅwaha ya vhu15.  F. U tholiwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu. 20. Khomishini ya Tshumelo ya Mmbi ya Vhupileli:a.    Adv Vho Motlatjo Josephine Ralefatane;b.    Adv Vho Linda Mbana; nac.    Vho Salome Velma Mabilane. Mbudziso: Vho Phumla Williams – Muambeli wa Khabinethe o tou Farelaho  Sele: 083 501 0139"
Statement on the Cabinet Meeting of 13 December 2019,17 Dec 2019,https://www.gov.za/speeches/statement-cabinet-meeting-13-december-2019-17-dec-2019-0000,https://www.gov.za/ve/speeches/statement-cabinet-meeting-13-december-2019-17-dec-2019-0000,"Tshiṱatamennde tsha Muṱangano Zwawo wa Khabinethe wo farelwaho Union Buildings, ngei Pretoria nga Ḽavhuṱanu, ḽa 13 Nyendavhusiku 20191. Mafhungo a zwino kha shangoEskomKhabinethe i tikedza tshoṱhe u lwisa hoṱhe ho itiwaho u vhona uri ṋetshedzo ya mudagasi i hone kha shango ḽashu. Kha heḽi fhungo, Khabinethe yo hwedza maanḓa Minisiṱa wa Mabindu a Muvhuso Vho Pravin Gordhan uri vha ambedzane na Muofisiri Mulanguli Muhulwane Vho Andre de Ruyter uri vha thome mushumo wavho phanḓa ha datumu yo tiwaho.Vho de Ruyter khathihi na tshigwada tsha vhalangi vhavho vha ḓo ṱavhanya vha shumana na mafhungo ane a khou vhilaedza a vhuvhusi, u shaea ha ndangulo ya masheleni khathihi na u dzikisa kushumele kwa Eskom.  Hezwi zwi katela u shumana na u salela murahu huhulu ha ndondolo ya mushinzhi wa kale wa zwiṱitshi zwavho zwa muḓagasi na u khakhea ha zwivhumbeo zwa zwiṱitshi zwa muḓagasi zwa Medupi na Kusile.Mufarisa Muphuresidende Vho David Mabuza vha ḓo ṱanganya vhathu kha Energy War Room yo vuswaho i re na Minisṱa wa Gwama Vho Tito Mboweni; Minisṱa wa Minerala na Fulufulu Vho Gwede Mantashe na Minisṱa Vho Gordhan.  Tshigwada itshi tshi ḓo shumana na khaedu iṅwe na iṅwe ya nga ha nḓisedzo ya fulufulu kha shango.Fulufulu ḽo vusuludzwaho ḽi ḓo shumiswa vhukuma kha nḓisedzo ya fulufulu u itela u ḓadzisa kha u lwisa nga Eskom. Vhulamukisi ha Bindu ḽa Vhufhufhi ha Afrika Tshipembe (SAA)Vhege yo fhiraho SAA yo vheiwa fhasi ha Vhulamukisi ha Bindu. Khabinethe i na fulufhelo ḽa uri vhudzheneleli uvhu vhu ḓo thusa kha u vhuedzedza  vhudzuloni vhufhufhi ha lushaka kha u vha tshiimiswa tsho khwaṱhaho, bindu ḽa vhuṱaṱisani ḽine musi tshifhinga tshi tshi khou ḓi ya ḽi ḓo wana fulufhelo ḽa vhadzulapo vha Afrika Tshipembe vhoṱhe na u kunga vhafarisi vha masheleni.Khabinethe yo ṱanganedza u tholiwa ha Muofisiri wa Vhulamukisi ha Bindu Vho Les Matuson u bva Matuson Associates.  Vha ḓo shumisana na Black Partners vhane vha ḓo ḓivhadzwa musi tshifhinga tsho tea.SAA i ḓo ṱanganedza thikhedzo nyengedzedzwa ya masheleni a R2 biḽioni u bva kha muvhuso ine ya ḓo thusa kha nzudzanyululo ya vhufhufhi. Zwiṅwe hafhu, vhahadzimisi vha re hone vha SAA vha ḓo engedza nga dziṅwe R2 biḽioni.Khabinethe i na fulufhelo ḽa uri vhudzheneleli uvhu vhu ḓo vhuedzedza dzina ḽavhuḓi ḽa vhufhufhi na u thivhela u wa haho hune ho vha hu tshi ḓo vha na zwi kwamaho avha nga nḓila i si ya vhuḓi, vhanameli, vhaṋetshedzi vha tshumelo na vhaṅwe vhafarisani kha sekithara ya vhufhufhi, nga maanḓesa vhashumi.Minisiṱa Vho Gordhan vha ḓo vhiga nga ha mvelaphanḓa maelana na uvhu vhudzheneleli ha Vhulamukisi ha Bindu kha Khabinethe tshifhinga tshoṱhe. MiḓaloKhabinethe i isa ndiliso kha avho vho xelelwaho nga vhafunwa vhavho nga ṅwambo wa miḓalo ya zwenezwino yo vhaho hone kha zwipiḓa zwo fhambanaho zwa shango.Muvhuso u khou pfananya vhudzheneleli ho ṱanganelaho nga kha Senthara ya Ndangulo ya Tshinyalelo ya Lushaka u fhindula kha mutshinyalo wo vhangwaho nga miḓalo iyi.Khabinethe i ṱanganedza thikhedzo u bva kha madzangano o fhambanaho kha u ṋetshedza vhulwisi ha thaḓulo nga u ṱavhanya.  U bviswa ha vhathu kha zwifhaṱo na u pfuluwa ha vhathu vhe vha iswa dziholoni dza tshitshavha na dzikerekeni zwo sumbedza muya wa ngoho wa Ubuntu (Vhuthu). Khabinethe i ita khuwelelo kha tshitshavha uri tshi thetshelese nḓivhadzo na tsivhudzo nga ha nyimele dzo kalulaho dza mutsho.Maḓi a muḓalo a elelaho nga luvhilo a a vhulaha na uri vhareili na vhaendangaṋayo vha humbelwa uri vha ṱhogomele vhukuma na u ṱutshela tshoṱhe u shumisa nḓila dze dza vha na miḓalo.Vhadzulapo vha dzulaho fhasi ha lutsinga lwa miḓalo ya milambo vha eletshedzwa uri vha ṱhogomele na uri vha pfulutshele kha vhupo ho tsireledzeaho musi vha tshi tou thoma u vhona zwiga zwa muḓalo. Vha songo vhea vhutshilo havho khomboni nga u bammbela kha madamu na milambo nga musi wa mvula khulu. Maḓuvha a MadakaloKhabinethe i tamela vhadzulapo vha Afrika Tshipembe vhoṱhe Maḓuvha a Madakalo a vhuḓi na o vhulungeaho.  Sa MaAfrika Tshipembe ri tea u isa phanḓa na u sumbedza Ubuntu kha MuAfrika Tshipembe nga riṋe na vhaeni vhashu nga musi uyu wa madakalo.Khabinethe i ita khuwelelo kha vhadzulapo vha Afrika Tshipembe vhoṱhe uri vha tevhedzele milayo ya bada musi vha tshi khou ya dziholodeini kha maḓuvha a madakalo oṱhe. Vhuḓifhinduleli ha u fhungudza mabulayo manzhi dzibadani vhu kha riṋe roṱhe.  Vhuḓifari vhu re na vhuḓifhinduleli badani vhu katela u sa nwa u tshi khou reila, u reila u sa pfuki luvhilo lwo teaho, u humbulela vhaṅwe vhashumisi vha bada, hu tshi katelwa vhaendangaṋayo. Kha ri shumisane kha u vhulunga matshilo #LiveBeyondDezemba # Arrive Alive.“Kushumele kwo Tsireledzeaho kwa Maḓuvha a Madakalo” kwa muvhuso kwo no ḓi thoma kha Tshumelo ya Tshipholisa ya Afrika Tshipembe (SAPS) vhane vha kati na u shuma kha tshifhinga tshino. Vhadzulapo vha ṱuṱuwedzwa u shumisa App thendeleki ya MySAPS, ine ya vha ya u thoma ya mufuda uyo kha dzhango ḽa Afrika.App ntswa i tendela vhadzulapo vha tshi kwamana na vhaofisiri vha vhonaho uri mulayo u a tevhedzwa lu vhuedzaho nga u ṋetshedza ngeletshedzo vha songo ḓi amba dzina, u wana tshiṱitshi tsha mapholisa tsha tsinisa na zwiimiswa, na u tendela mupondwa wa vhutshinyi u rumela milaedza nga u ṱavhanya musi hu na zwa shishi.Khabinethe i humbela vhabebi na vhaunḓi uri vha vhone uri vhana a vho ngo sala vhe vhoṱhe nga tshifhinga itshi.Khabinethe i ṱuṱuwedza vhadzulapo vha Afrika Tshipembe uri vha dzhie Sho’t Left nga u dalela fhethu hapo hu kungaho na u tikedza vhuṱambo ha hayani. U shumiswa ha vhashumi vha u enda kana vhadededza vhaendelamashango vho ṅwaliswaho zwi ḓo ita uri hu vhe na tsireledzo na u engedza tshenzhemo ya u enda. Zwidodombedzwa zwa vhadededza vhaendelamashango vho ṅwaliswaho zwi nga wanala kha webusaithi dza Ofisi dza Vhuendelamashango ha Vundu ho fhambanaho. Mvelelo dza Mulingo wa Ṱhanziela ya Nṱha ya Lushaka dza 2019 (NSC)Khabinethe i livhuwa vhadededzi, vhagudiswa na vhabebi kha u shumisana na muvhuso u vhona uri khunyeledzo ya Milingo ya NSC ya 2019 i bvelele. Mvelelo dzi ḓo ḓivhadzwa nga madekwana a ḽa 7 Phando 2020 na uri matshudeni a maṱiriki vha ṱuṱuwedzwa u dalela webusaithi ya Muhasho wa Pfunzo ya Mutheo (www.education.gov.za) kana u ṅwalisa nga kha SMS nga u rumela nomboro yavho ya ID na nomboro ya Mulingo kha 35658 u wana mvelelo dzavho. 2. Tsheo dza KhabinetheMuhanga wa Ndaulo ya Zwivhaswa zwi bvaho kha zwi tshilaho (Biofuels)Khabinethe yo tendela Muhanga wa Ndaulo ya Biofuels, ine ya ḓo bveledza u thomiwa ha Tshiṱirathedzhi tsha Nḓowetshumo ya Biofuel. Kha dzitshakatshaka biofuels dzi dzhiiwa sa tshiimela tsha tshihaḓu tshi si na khaboni yo kalulaho. Vha ṱanganya tshivhaswa u itela zwivhaswa zwa mineraḽa zwo ḓoweleaho uri vha fhungudze tshikafhadzo ya muya kha u shumiswa ha tshivhaswa tsha vhuendi.Muhanga u ṋetshedza masia maṱanu ane a ḓo langulwa ane a vha (1) Purothokhoḽo ya zwi vusuludzwaho. Phurothokhoḽo i fhungudza khohakhombo ya mbekanyamushumo ya biofuels u ya kha u kuvhanganya zwiḽiwa. (2) Ṱhanganyo dza ndaulo dza khombekhombe u itela uri hu vhe na fulufhelo kha ṱhoḓea ya biofuels.  (3) Nḓila dza mbuedzedzo ya u ḓurelwa ha ṱhanganyelo ya biofuels. (4) Nḓila ya phungudzelo ya thikhedzo ya biofuels kha mulimi na  thikhedzo ya mubveledzi wa biofuel. (5) nḓila ya manangele a thandela dza biofuel dzine dza khou ṱoḓa phungudzelo. Ḽiṅwalo ḽa muhanga ḽi nga wanala nga kha webusaithi ya Muhasho wa Fulufulu: www.energy.gov.za. Khoro ya Vhutsireledzi ha LushakaKhabinethe yo tendela u thomiwa hafhu ha Khoro ya Vhutsireledzi ha Lushaka u itela u leludza pfananyo ya mushumo woṱhe wa shango u elanaho na zwa vhutsireledzi. Khoro i ḓo hwala vhuḓifhinduleli ha u tendela Tshiṱirathedzhi tsha Vhutsireledzi ha Lushaka, Vhuvhekanyandeme ha Vhusevhi ha Lushaka na Ngaganyo dza Vhusevhi ha Lushaka.  Khoro i ḓo rangwa phanḓa nga Muphuresidende kha vhuimo havho sa Komundanda Muhulwane wa Mmbi ya Zwiṱhavhane na Vhutsireledzi. Miṅwe miraḓo ya khoro hu ḓo vha Mufarisa Muphuresidende Vho Mabuza; Minisṱa wa Vhutsireledzi ha Muvhuso Vho Ayanda Dlodlo; Minisṱa wa Vhupileli na Mmbi ya Maswole a kale Vho Nosiviwe Mapisa-Nqakula; Minisṱa wa zwa Muno Vho Aaron Motsoaledi; Minisṱa wa Vhulamukanyi na Tshumelo dza Ndulamiso Vho Ronald Lamola; Minisṱa wa Mapholisa Vho Bheki Cele; Minisṱa wa Gwama Vho Tito Mboweni na Minisṱa wa Tshumisano ya Mavhusele na zwa Sialala Vho Nkosazana Dlamini Zuma. Nḓivhadzamulayotibe kha zwa MunoKhabinethe yo tendela Nḓivhadzamulayotibe kha zwa Muno, khathihi na tshiṱirathedzhi tsha leveḽe ya nṱha na tsumbanḓila ya u vhuedzedza vhudzuloni Muhasho wa zwa Muno sa tshikonisi tshihulwane tsha mveledziso ya ikonomi na vhutsireledzi ha lushaka.Nḓivhadzamulayotibe yo tewa kha mutheo wa mbekanyamaitele a muvhuso wa musalauno na wo didzhithaiziwaho u ri sendedzelesaho tsini kha u limuwa ndivho dza e-Government na e-Commerce. Khabinethe yo tendela u kumedzwa ha Thendelano ya Madrid kha u Ṅwaliswa ha Zwiga zwa Dzitshakatshaka (1989) Phalamenndeni u itela u sainwa uri thendelano i vhe ya tshiofisi.Phurothokhoḽo ya Madrid i katela u tsireledzwa ha zwiga zwa mbambadzo. Zwiga zwa mbambadzo zwi fhaṱa u dzhielwa nzhele ha pfungavhune na vhuṱaṱisani ha khwine kha u maketa thundu na tshumelo dzapo na dza dzitshakatshaka.U swikelelwa ha Phurothokhoḽo ya Madrid zwi ḓo konisa u aluswa ha Mbekanyamaitele ya Ndaka ya zwa Maluvhi (IP) ya shango. I ḓo ṋetshedza mabindu a Afrika Tshipembe nga maanḓesa mabindu maṱuku tshikhala tsha u shumisa sisiṱeme ya IP kha u maketa thundu na tshumelo dzavho kha dzitshakatshaka.ally. Zhendedzi ḽa Vhuendi ha Zwiporoni ha Vhanameli ḽa Afrika Tshipembe (PRASA)Khabinethe yo tendela u valwa ha Bodo ya Tshifhingakati ya PRASA na u vheiwa ha tshiimiswa fhasi ha vhulangi.Afrika Tshipembe ḽi ṱoḓa nḓila dza vhuendi ha zwiporoni dzi tshimbilaho zwavhuḓi, dzi fulufheleaho, dzi sa ḓuri nahone dzi shumaho sa thikho ya vhuendi ha nnyi na nnyi kha u ṱumanya vhuendi ho fhambanaho. Mvelelo dza zwino dza Muṱola Muvhalelano Muhulwane 2018/19 dzo vhiga u kundelwa huhulu ha vhulangi kha PRASA, u shaea ha maitele a ndangulo ya masheleni hu swikisaho kha uri PRASA i wane Mvelelo ya Odithi ya Khanedzo.U swika zwino, Khabinethe yo tendela u tholwa ha Mulangi, Vho Bongisizwe Mpondo, uri vha lange mafhungo a tshiimiswa lwa miṅwedzi ya 12. Vhudzheneleli uvhu vhu ḓo thusa kha u vhuedzedza kushumele ku vhuedzaho kwa PRASA. Vhuanḓadzi ha Mupfuluwo wa DidzhithaḽaKhabinethe yo nyeṱulelwa nga ha vhuimo ha mbekanyamushumo ya Vhuanḓadzi ha Mupfuluwo wa Didzhithaḽa maelana na ndango ya u vhulungwa ha dikhouda, phaḓaladzo na u i dzhenisa.Yo dzhiela nzhele muhanga wa u dzheniswa ha tshiṱoko tsha dikhouda tsho vheiwaho zwifhaṱoni zwa mbulungo zwa Ofisi ya Poswo ya Afrika Tshipembe. Khabinethe yo tendela uri kha u dzheniswa ha dikhouda dzo salaho, vhadzhenisi vha ḓo tholwa kha levele ya masipala wapo.  Modeḽe uyu wa nḓisedzo wo sedzuluswaho wo itelwa u ṱavhanyisa maitele a u ya kha mupfuluwo u bva kha anaḽogo u ya kha didzhithaḽa na u bviswa ha Ṱhodea ya Nṱha ya Tshipekithiramu.Khabinethe yo dovha ya tendela u tholiwa ha Vho Newyear Niniva Ntuli lwa miṅwedzi ya 24 sa Mulangi na Maanḓalanga a Muvhalelano kha Zhendedzi ḽa Tshumelo ya Yunivesaḽa na Tswikelelo ḽa Afrika Tshipembe. Muvhigo wa u Sedzuluswa ha Miṅwaha ya 25 ya u Manḓafhadzwa ha Vhafumakadzi na Ndinganyo ya Mbeu kha ḽa Afrika Tshipembe: 1994-2019Khabinethe yo tendela muvhigo, une wa ḓo shuma sa Muvhigo wa u vhiga Murahu wa Shango kha Mulevho wa Beijing na Luvhanḓe lwa Nyito (Beijing+25) wa Mbumbano ya Dzitshaka (UN). Khomishini ya UN kha Vhuimo ha Vhafumakadzi i ḓo vha na anivesari ya vhu25 ya Mulevho wa Beijing na Luvhanḓe lwa Nyito nga Ṱhafamuhwe 2020. Afrika Tshipembe ndi musaineli wa Mulevho wa Beijing.Muvhigo u sumbedzisa mvelaphanḓa kha masia o vhalaho maelana na u manḓafhadzwa ha vhafumakadzi na ndingedzo dza u fhungudza tshikhala tsha tshayandinganyiso tsha mbeu. Vhunga u tshi tenda uri Afrika Tshipembe ḽi na vhusimamulayo huhulwane vhu fhindulaho kha mbeu na vhudzheneleli ha mbekanyamaitele dza u lugisa u ṱalulwa ha mbeu, khaedu dza u shandukisa u sa vha hone ha ndinganyo  ha ḓivhazwakale na u tandulula maitele a u vhea vhanna phanḓa na u dzhia zwithu nga nḓila i si yone i kha ḓi vha hone. Nzudzanyo ya Tshiṱirathedzhi tsha Lushaka (NSP) ya Khakhathi dzi Livhiswaho kha Mbeu na Mabulayo a vha tshifumakadzini (GBVF) ya (2020-2030)Khabinethe yo nyeṱulelwa nga ha NSP 2020-2030, i ṋetshedzaho sekithara dzo fhambanaho, mbekanyamaitele ya tshiṱirathedzhi tsha thevhekano na muhanga wa mbekanyamushumo ya u vhona uri hu na munyanyuwo wa lushaka wa pfananyo ya GBV wo dzudzanywaho nga muvhuso na shango nga vhuḓalo, Khabinethe yo tendela uri mbekanyamushumo dzoṱhe dzo lambedzwaho dza nzudzanyo dzi tea u thoma u shuma kha mihasho yo fhambanaho i kwameaho.Fhedziha, Khabinethe, yo sumbedza uri hu na mushumo munzhi une wa kha ḓi itwa kha u lugisa nzudzanyo yo kumedzwaho ya zwiimiswa na pfananyo. Minisṱa dzi tevhelaho vho laedzwa uri vha ise phanḓa na mushumo maelana na izwi: Minisṱa wa Mveledziso ya Matshilisano Vho Minisṱa Lindiwe Zulu; Minisṱa wa Vhulamukanyi na Tshumelo dza Ndulamiso Vho Ronald Lamola; Minisṱa wa Mapholisa Vho Bheki Cele; Minisṱa wa Vhafumakadzi, Vhaswa na Vhaholefhali Vho Maite Nkoana-Mashabane. Minisṱa Vho Nkoana-Mashabane vha ḓo ṱanganya tshigwada itshi. Themendelo dza Phaneḽe ya Vhutsivhudzi ha Muphuresidende kha Tshanduko ya Mavu na VhulimiNga ḽa 24 Fulwana 2019, Khabinethe yo ṱanganedza Muvhigo u bva kha Phaneḽe ya Vhutsivhudzi ha Muphuresidende kha Tshanduko ya Mavu na Vhulimi yo rangwa phanḓa nga Vho Dokotela Vuyokazi Mahlati,i re na themendelo dza 73.  Nga kha Komiti ya Minisiṱa dza Ngomu kha Tshanduko ya Mavu yo rangwaho phanḓa nga Mufarisa Muphuresidende Vho Mabuza, mihasho yoṱhe i kwameaho yo humbelwa u vhala themendelo dzi elanaho na phothifoḽio yadzo na uri i fhindule nga nḓila yo teaho.Khabinethe yo tendela na u tikedza themendelo dza 60. Ndi dza ṱahe fhedzi dzi songo tendelwaho ngeno tharu dzo dzhielwa nzhele. Mihasho yo fhambanaho i ḓo nyeṱula nga vhudalo kha masia o dzhielwaho nzhele na a songo tendelwaho. Thandela ya Khwiniso ya Gondo ḽihulwane ḽa Gauteng (GFIP)Khabinethe yo dzhiela nzhele muvhigo wa GFIP (e-tolls) wa Tshigwada tsho Hwedzwaho Mushumo tsho rangwaho phanḓa nga Minisṱa wa Vhuendi Vho Fikile Mbalula. Tsheo ya khunyeledzo ya themendelo ya Tshigwada tsho Hwedzwaho  Mushumo i ḓo itwa nga Ṅwaha Muswa sa zwe ya vheiswa zwone kha muvhigo. U Nanga Muvhuelwa na Mbekanyamaitele ya Nyavhelo ya MavuMuvhuso wo tendela u anḓadzwa ha mbekanyamaitele uri tshitshavha tshi bvise vhupfiwa. Mbekanyamaitele i ṋetshedza maitele a re khagala a nyavhelo ya mavu na u nangwa ha muvhuelwa.Zwa ndeme, i tandulula vhushayandingano ha mbeu kha nyavhelo ya mavu na tswikelelo, na u shaea ha kushumele kwa u konisa vhadzulapo vha shayaho na vha mivhunduni u swikelela mavu arali ha nga vha na tshiwo tsha mupo na dziṅwe nyimele dza shishi. 3. MilayotibeKhabinethe yo tendela u anḓadzwa ha Mulayotibe wa Tshumelo ya Thikhedzo ya Mupondwa wa 2019 uri tshitshavha tshi bvise vhupfiwa. Mulayotibe u ṋetshedza ngona ya vhudzheneleli ha masia o ṱanganelaho u ya kha ṱhoḓea dza vhapondwa vha vhutshinyi na khakhathi. Nga kha Mulayotibe uyu vhuitwa na tshumelo nga mihasho yo fhambanaho kha Vhulamukanyi, Thivhelo ya Vhutshinyi na Tshigwada tsha Vhutsireledzi khathihi  na Tshigwada tsha Matshilisano zwi ḓo konanywa khwine sa tshipiḓa tsha mutevhe wa ndeme nthihi. Khabinethe yo dovha ya tendela Mbekanyamaitele ya Tshumelo dza Thikhedzo ta Mupondwa ya 2019.Khabinethe yo dovha ya tendela Mulayotibe wa Vhashumi vha Tshumelo dza Matshilisano wa 2019 uri u gazethiwe uri tshitshavha tshi bvise vhupfiwa. Mulayotibe uyu wo bveledzelwa u engedza ndangulo ya vhashumi vha tshumelo dza matshilisano nga u dzhiela nzhele uri hu na vho gudelaho na leveḽe dza auxiliary kha mishumo ya tshumelo dza matshilisano. Mulayotibe uyu wa vhuya wa vha mulayoni, u ḓo fhelisa Mulayo wa Phurofeshinaḽa wa Tshumelo ya Matshilisano, wa 1978 (Mulayo 110 wa 1978) wa zwino. Muhasho wa Mveledziso ya Matshilisano nga murahu u ḓo konaha u vhekanyulula milayotibe mivhili yo kumedzwaho.Khabinethe yo tendela u kumedzwa ha Mulayotibe wa u Dzhiulula wa 2019 uri tshitshavha tshi bvise vhupfiwa. Mulayotibe wo khwiniswa nga nḓadziso u bva kha vhuvhudzisi vhuhulwane na tshitshavha na u bva kha zwivhumbeo zwo fhambanaho. Wa vhuya wa phasiswa lwa mulayo, Mulayotibe u ḓo ṋetshedza maitele a fanaho ane a tea u tevhedzelwa musi hu tshi dzhiululwa. U ṋetshedza muhanga wa mulayo kha mihasho ya muvhuso na zwiṅwe zwiimiswa zwa muvhuso kha zwiimo zwiraru zwa muvhuso uri u shumise maitele a u dzhiulula a fanaho kha mavu na dziṅwe themamveledziso.Khabinethe yo tendela u anḓadzwa ha mvetamveto ya Mulayotibe wa Mveledziso ya Zwiko zwa Nṱha zwa Pheṱiroḽiamu uri tshitshavha tshi bvise vhupfiwa.  Mulayotibe u ṱoḓa u sika mupo une wa ḓo engedza vhubindudzi kha sekithara ya nṱha ya peṱroḽiamu. U ṋetshedza ndededzo kha vhuitwa ha u wanulusa na u bveledza hune ha ḓo shela mulenzhe kha nyaluwo ya ikonomi na tshanduko. Nga thungo, Mulayotibe u dovha wa ṋetshedza u langulwa ha zwiko zwa peṱiroḽiamu. U simula Zhendedzi ḽa Peṱiroḽiamu ḽa Afrika Tshipembe, ḽine ḽa ḓo ita themendelo kha Minisṱa wa Zwiko zwa Mineraḽa na Fulufulu.Khabinethe yo tendela u anḓadzwa ha Mulayotibe wa u Khwinifhadzwa ha Mishumo na Maanḓa a Masheleni a Masipala uri tshitshavha tshi bvise  vhupfiwa. Mulayotibe u khwinisa Mulayo wa Mishumo na Maanḓa a Masheleni a Masipala, wa 2007 (Mulayo 12 wa 2007). U langula maanḓa a masipala u itela u tshadzha mveledziso ya mbadelo u ya nga khumbelo dza mveledziso ya mavu dzo ḓiswaho ha masipala.Mbadelo dza mveledziso ndi zwiṅwe zwa zwishumiswa zwine masipala wa nga shumisa kha u lambedza u bveledziswa ha themamveledziso ya masipala. Hezwi zwi konisa mimasipala u ita mishumo yayo ya u ṋetshedza tshumelo dza themamveledziso dzi shumaho na dzi londotwaho kha u vula nyaluwo ya ikonomi.Khabinethe yo tendela u kumedzwa Phalamenndeni ha Mulayotibe wa Phurofesheni ya Muṱolamuvhalelano. Mulayotibe u khwinisa Mulayo wa Phurofesheni ya Muṱolamuvhalelano wa 2005 (Mulayo 26 wa 2005). Mulayotibe u kumedza uri Bodo yo Ḓiimisaho ya Ndaulo ya Dzioditha i manḓafhadzwe kha u isa khothe muthu muṅwe na muṅwe a re na vhuṱanzi vhu ṱoḓeaho kha u khunyeledza tsedzuluso ya vhudifari ho khakheaho nga dzioditha. Khwinifhadzo dzi dovha dza manḓafhadza Minisṱa wa Gwama uri vha te mbadelo ya nṱhesa ine ya nga badeliswa oditha o wanwaho mulandu zwi tshi tevhela dzulo ḽa ndaṱiso. 4. Zwi khou ḓahoKhuwelelo ya u dzhenelela kha Pfufho dza Nyanḓadzamafhungo dza Tshitshavha tsha Mveledziso ya Tshipembe ha Afrika (SADC)Nyanḓadzamafhungo dza Afrika Tshipembe dzi khou rambiwa u dzhenelela kha u vha tshipiḓa tsha muṱaṱisano wa Pfufho dza Nyanḓadzamafhungo ya SADC 2020 hu sa athu fhira ḽa 28 Luhuhi 2020. Vhoramafhungo vha tamaho u dzhenelela muṱaṱisano vha nga wana vhuṱanzi vhunzhi kha the www.sadc.int na kha www.gcis.gov.za. 5. MilaedzaU fhululedzaKhabinethe i livhisa u fhululedza hayo kha:Nyalunako wa Afrika Tshipembe Zozibini Tunzi kha u pfufhiwa sa Nyalunako wa Yunivese 2019 ngei Atlanta, USA.Restaurant Mosaic kha u vha resiṱorenthe Afrika Tshipembe ya vhuimo ha nṱhesa kha Pfufho dza Ḽifhasi dza Resiṱorenthe dza La Liste dza ṅwaha nga ṅwaha ngei Paris, France.Vhaofisiri vhaswa vha tshipholisa vha 4 971 vho rwelwaho ṱari nga Ḽavhuṱanu, ḽa 13 Nyendavhusiku 2019 u bva kha magudedzi a tshipholisa. Mapholisa maswa vho rwelwaho ṱari vha ḓo dzhoina rennge dza SAPS u khwinisa tsireledzo ya vhadzulapo.Minisṱa Muhulwane Vho Boris Johnson vha United Kingdom (UK) na Ḽihoro ḽavho ḽa Conservative kha u wina Khetho Guṱe dza UK dza  2019 na u sedza phanḓa kha u khwaṱhisedza vhushaka vhukati ha mashango mavhili nga tshifhinga tsha muvhuso wavho.Amajita (thimu ya bola ya milenzhe ya lushaka lwa Afrika Tshipembe ya vha miṅwaha ya fhasi ha 20) kha mutambo wavho wa mafulufulu na Zambia vha swikelela runners-up kha Tshiphuga tsha U20 COSAFA. 6. U tholwaU tholwa hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.Khoro ya Mveledziso ya zwa Vhashumi ya Afrika Tshipembe (Human Resource Development Council of South Africa):Vho Adv Richard Sizani (Khomishini ya Tshumelo ya Tshitshavha);Vho Phindile Mkwanazi (Tshikolo tsha Lushaka tsha Muvhuso);Vho Riefdah Ajam (Feḓeresheni ya Mbumbano dza Afrika Tshipembe);Vho Narius Moloto (Khoro ya Lushaka ya Mbumbano dza Mbambadzo);Vho Bheki Ntshalintshali (Khongiresi ya Mbumbano dza Mbambadzo dza Afrika Tshipembe);Vho Dokotela Octavia Mkhabela (Vho Notha);Vho Dokotela Chris Nhlapo (Cape Peninsula University of Technology);Vho Dokotela Dudu Mkhize (Vhaswa vha Afrika Tshipembe kha Inizhiniariṅi);Vho Sanele Mlotshwa (Dzangano ḽa Ṱhoho dza Magudedzi ḽa Afrika Tshipembe);Vho Thulani Dlamini (Khoro ya Vhusedzulusi ha Sainthifiki na Nḓowetshumo);Vho Dokotela Glenda Kruss (Khoro ya Vhusedzulusi  ya Saintsi ya Vhathu);Vho Joe Samuels (Manḓalanga a Ndalukanyo dza Afrika Tshipembe);Vho Bruno Peter Nkosi Druchen (Feḓeresheni ya Vhudzinganḓevhe Afrika Tshipembe);Vho Sifiso John Mtsweni (Zhendedzi ḽa Lushaka ḽa Mveledziso ya Vhaswa);Vho Dr Jeremia Gule (Tshiimiswa tsha Ndangulo ya Vhathu);Vho Busisiwe Mavuso (Vhurangaphanḓa ha Bindu Afrika Tshipembe);Vho Mustak Ally (Khoro ya Mineraḽa ya Afrika Tshipembe);Vho Dumisani Mphafa (Khoro ya Mabindu a Vharema);Vho Phurofesa Sibongile Muthwa (Yunivesithi dza Afrika Tshipembe);Vho Sesi Nombulelo Nxesi (Foramu ya Sekithara ya Pfunzo na Vhupfumbudzi);Vho Dokotela Randall Carolissen (Tshikimu tsha Lushaka tsha Thusedzo ya Masheleni ya Matshudeni);Ms Yvonne Pelle (Sekithara ya Pfunzo na Vhupfumbudzi vhu Yaho Phanḓa);Vho Christo van der Rheede (AgriSA);Vho Michael Peter (Vhusimamiri ha Afrika Tshipembe);Vho Sithembiso Dlamini (Vhuendelamashango ha Afrika Tshipembe); naVho Gerhard Hattingh (Dzangano ḽa Thandululo ya Vhubveledzi ha Bindu). Bodo ya Tshikwama tsha Khombo dza Dzibadani.Vho Nompumelelo (Mpumi) Mpofu sa Mulanguli Mulangi wa Khamphani ya Vhukavhabufho Afrika Tshipembe. Mbudziso:Vho Phumla Williams – Muambeli Mufareli wa KhabinetheLuṱingo: 083 501 0139"
Tshitatamennde kha Muṱangano wa Khabinethe wa ḽa 12 Luhuhi 2020,18 Feb 2020,https://www.gov.za/speeches/statement-cabinet-meeting-12-february-2020-18-feb-2020-0000,https://www.gov.za/ve/speeches/statement-cabinet-meeting-12-february-2020-18-feb-2020-0000,"Tshitatamennde kha Muṱangano wa Khabinethe we wa farwa nga Ḽavhuraru, 12 Luhuhi ngei Tuynhuys Ḓoroboni ya KapaA. Mafhungo a zwino kha Shango1. Mulaedza wa Lushaka (SoNA)1.1. Khabinethe yo ṱanganedza SoNA ya 2020 yo ṋetshedzwaho nga Muphuresidennde Vho Cyril Ramaphosa kha dzulo ḽo Ṱanganelaho ḽa nnḓu mbili Phalamenndeni, Ḓoroboni ya Kapa nga Ḽavhuṋa ḽa 13 Luhuhi 2020. Mulaedza wo ṋetshedzwa nga murahu ha anivesari ya vhu30 ya u vhofhololwa ha Khotsi wa Lushaka, Tata Madiba, vhe vha vhofhololwa ngei Dzhele ya Victor Voster nga ḽa 11 Luhuhi 1990. 1.2. SoNa ya 2020 ya Muphuresidennde Vho Ramaphosa yo ṋetshedza ṱhalutshedzo ya Mbekanyamushumo ya Mishumo (PoA) ya muvhuso ine ya ḓo ṱoḓa u alusa ikonomi ya shango ine ya khou lepalepa nga u lugisa mitheo ya zwa ikonomi.1.3. Miṅwedzi i si gathi i khou ḓaho hu ḓo thomiwa u shumiswa maga ane a ḓo shandukisa tshoṱhe gondo ḽa mveledzo na thengo ya fulufulu shangoni. 1.4. Muphuresidennde vho sumbedzisa pulane dza u engedza mveledzo yapo ine ya ḓo manḓafhadza mabindu maṱuku, a vhukati na mahulwane (dziSMME). Zwibveledzwa zwi bveledzwaho fhano hayani zwi fhiraho 1 000 zwi ḓo wanala nga dziSMME idzi. Vhurangeli uhu hu ḓo vhumba tshipiḓa tsha nḓila dza vhutumbuli dza u tikedza vhoramabindu vha vhaswa na vhuḓishumi. 1.5. Magudedzi a Pfunzo ya Thekheniki na Mishumo ya Zwanḓa na Vhupfumbudzi (TVET) maswa ane a ḓo fhaṱiwa ṅwaha uno a ḓo thusa u vala gake vhukati ha vhushayamushumo ha vhaswa na zwikili. Tshumelo ya Mishumo ya Vhaswa, khathihi na magudedzi a TVET na sekhithara ya phuraivethe, a ḓo khwaṱhisedza uri vhagudi vhanzhi vha wane tshenzhemo ya u tou shuma mishumoni sa tshipiḓa tsha vhupfumbudzi havho.1.6. Khabinethe i dovha ya ṱanganedza nḓivhadzo ya u dzudzanya puḽatifomo ya SheTradesZA ine lwa ḓo thusa mabindu a o farwaho nga vhafumakadzi na u dzhenela kha  engedza ndeme kha ḽifhasi na mimakete. 1.7. Modele wa Mveledziso ya Tshiṱiriki we wa lingwa ṅwaha wo fhiraho kha iṅwe ya ḓorobo khulwane na mimasipala ya tshiṱiriki ṅwaha uno u ḓo thomiwa kha zwiṱiriki zwoṱhe na dziḓorobo khulwane. Hezwi zwi ita uri modele wa nḓisedzo ya tshumelo yoṱhe wo angaredzaho u shume une wa kutela pulane nthihi yo tikedzwaho nga madavhi mararu oṱhe a muvhuso. 1.8. Mulaedza wa Muphuresidennde wo ṱuṱuwedza vhathu vhoṱhe uri vha vhumbane na u bvela phanḓa u ya kha u kunda khaedu dzashu na u fhaṱa dimokirasi ya Afrika Tshipembe i khou bvelelaho. Khabinethe i ramba sekhithara dzoṱhe dza tshitshavha u farisana na muvhuso kha u shumisa PoA dza muvhuso.  1.9. Nga tshifhinga tsha khanedzano Phalamenndeni vhege ino, miraḓo ya Khorotshitumbe i ḓo dovha ya ṱalutshedza PoA ine ya ḓo thomiwa kha ṅwaha wa muvhalelano unu na u ya phanḓa.2. Samithi ya Vhuthihi ha Afrika (AU) 2.1. Khabinethe i fhululedza Muphuresidennde Vho Ramaphosa kha u dzhia vhuimo ha u vha Mudzulatshidulo wa AU vho imela Afrika Tshipembe. Muphuresidennde vha ḓo shumisa vhuimo havho u bveledza mulalo na vhudziki, vhuvhusi havhuḓi, ndinganyiso ya mbeu na u manḓafhadza vhafumakadzi u alusa ikonomi ya Afrika. Nga murahu kha ṅwaha wonoyu Thendelano ya Vhupo ha Mbambadzo ha Mahala ha Dzhango ḽa Afrika (AfCFTA) i ḓo thoma u shuma.2.2.  Thendelano dzi ṱangana dza vha makete muthihi u mona na mashango a 54 a re na vhathu vha ṱoḓaho u swika 1,2 biḽioni vha na zwibveledzwaguṱe zwapo zwo ṱanganelaho zwi fhiraho US$3 thiriḽioni.  Sa Mudzulatshidulo, Afrika Tshipembe ḽi ḓo vha ṋemuḓi wa samithi u khunyeledza phurotokholo ya AfCFTA ya mathomo a mushumo.2.3. Afrika Tshipembe ḽi ḓo dovha ḽa shuma u bveledza Afrika ḽa mulalo na vhudziki nga fhasi ha thero: U fhumudza Zwigidi: U Sika Nyimele dzi Konadzeaho dza Mveledziso ya Afrika”.2.4. Khabinethe yo dovha ya ṱanganedza u vusuludzwa ha Adzhenda ya Khasekano ya Afrika. Saizi ya Khasekano ya Afrika, na zwikili na zwiko zwine ḽa vha nazwo, zwo ita uri hu vhe na nḓila dza nyambedzano dzi shumaho u langa khonadzeo iyi ya u bveledzisa mveledziso ya dzhango iḽi.3. Madalo a Tshiofisi a Germany  3.1. Khabinethe i ṱanganedza mvelelo dza Madalo a Tshiofisi nga Mukhantseḽara wa Germany Vho Angela Merkel,  zwine zwa khwaṱhisa vhushaka vhu re hone vhukati ha mashango mavhili. Mukhantseḽara Vho Merkel vho dalela Afrika Tshipembe nga vhanga ḽa thambo ye vha i wana u bva kha Muphuresidennde Vho Ramaphosa u bva nga ḽa 5 u swika 7 Luhuhi 2020.3.2. Afrika Tshipembe ḽo shumisa tshikhala itshi u kovhelana zwikhala zwa vhubindudzi zwinzhi zwi re hone kha shango. Hezwi zwo itwa nga tshifhinga tsha Foramu ya Mabindu yo vhumbwaho nga vharangaphanḓa vha Afrika Tshipembe na vhurumelwa ha mabindu ho fhelekedzaho Mukhantseḽara Vho Merkel. Sa ḽiṅwe ḽa vhabindudzi vhahulwane vhukuma kha Afrika Tshipembe, Germany ḽi na khamphani dzi fhiraho 600 kha shango ḽashu. 4. Buthano ḽa Thendelano ya Tshumisano nga ha Vhuthihi ha Matshilisano na U fhaṱa Lushaka 4.1. Khabinethe i ṱanganela na Muphuresidennde Vho Ramaphosa kha u ṱanganedza mvelelo dza Buthano ḽa Thendelano ya Tshumisano nga ha Vhuthihi ha Matshilisano na U fhaṱa Lushaka ḽe ḽa farwa nga fhasi ha thero: Miṅwaha ya Fumi ya Vhuthihi na Mvusuludzo: U ya kha Thendelano ya Tshumisano ya Vhuthihi ha Matshilisano na U fhaṱa Lushaka.” 4.2. Nga fhasi ha vhurangaphanḓa ha Muhasho wa Mitambo, Vhutsila na Mvelele – khathihi na ofisi ya Muphuresidennde na vhathu vha kwameaho vhahulwane – mabindu, muvhuso, vhashumi na tshitshavha tsha vhadzulapo vho tendelana u shumisana u fhaṱa tshitshavha tsho faranaho na mbofholowo yo bvelelaho, mulalo na tsireledzo khathihi na ṱhonifho ya pfanelo dza vhathu vhoṱhe.4.3. Thendelano ya tshumisano i isa phanḓa Pulane ya Mveledziso ya Lushaka, zwine zwa eletshedza ṱhoḓea ya vhushumisani kha u alusa Afrika Tshipembe, ho sedzwa khethekanyo dza ḓivhazwakale ya matshilisano u mona na tshitshavha, na maanḓa kha khethululo nga zwa muvhala, zwine zwa kha ḓi bvela phanḓa na zwino.5. Coronavirus5.1. Khabinethe yo dovha ya khwaṱhisedza uri zwiimiswa zwa mutakalo zwoṱhe zwa shango zwo dzula zwo ita ngoma mudzula wo vhamba u ḓo kona u lwa na u dzhena ha Coronavirus kha shango.  A hu na mivhigo kana zwiwo zwa u humbulela u vha hone ha vairasi kha shango nahone Khabinethe yo dovholola mulaedza wa Minista wa Mutakalo, Vho Dokotela Zweli Mkhize, uri maga oṱhe o dzudzanywa u thivhela vhulwadze kha shango.5.2. Vhuimazwikepe hashu hoṱhe ho dzula ho ita ngoma mudzula wo vhamba na vhashumeli vha mutakalo vha khou ṱola thempheretsha ya vhaendi vha dzitshaka vhoṱhe. U engedza kha izwi, Afrika Tshipembe ḽo ṋetshedza  na u kovhela nyendedzi dza dzilafho na zwitandadi zwa u ṱola uri muthu u na vhulwadze kha madokotela na manese kha sekhithara dzoṱhe dza muvhuso na dza phuraivethe.5.3. Mavundu oṱhe o dzula o dzudzanya thimu dzine dza ḓo sedzana na  tshiwo tsha dwadze, nahone vho dzula vho ita ngoma mudzula wo vhamba u kona u topola na u langa nyimele dzine dzi nga sokou bvelela shangoni. Zwibadela zwo vhalaho zwo topolwa u mona na shango sa senthara dza u valela na u ilafha muthu muṅwe na muṅwe ane a nga vha o kavhiwa nga Coronavirus. 5.4. Nga kha Embasi yashu ngei China ri khou vhea iṱo vhukuma tshiimo nahone ri na fulufhelo ḽa uri ro ḓiimisela u phulusa matshudeni na vhaṅwe vhadzulapo vha Afrika Tshipembe vhane zwa zwino vha kha ḽa Wuhan ngei China arali ha nga vha na ṱhoḓea ya u ita ngauralo.  B. Tsheo dza Khabinethe6. Mulangano wa Tshumisano na Vhukonani ngei Vhubvaḓuvha ha Tshipembe ha Asia (TAC)6.1. Khabinethe yo tendela u wana vhuimo ha Afrika Tshipembe kha TAC ine ya ḓo rumelwa Phalamenndeni u wana thendelo ya fomaḽa ya mulangano. Dzangano ḽa Tshaka dza Vhubvaḓuvha ha Tshipembe ha Asia (ASEAN) ḽo vhumbwa nga ḽiṅwe ya madzingu a mafulufulu ane a khou aluwa nga u ṱavhanyedza ḽifhasini.  U wana vhuimo kha TAC zwi ḓo thusa mabindu a Afrika Tshipembe u swikela zwikhala wa u dzhena kha dzingu ḽeneḽo, na mashango a ASEAN u dzhena Afrika na mimakete ya madzingu a Tshitshavha tsha Mveledziso ya Tshipembe ha Afrika. 7. Khoniferentsi ya Vhurathi ya Vhushumisani ha Dzitshaka ha Mashango Mbumbano (UN) ha Thekhinoḽodzhi kha Simphoziamu ya U ita uri hu vhe na Mulalo7.1. Khabinethe yo tendela Afrika Tshipembe uri ḽi vhe ṋemuḓi wa  Khoniferentsi ya Vhurathi ya Vhushumisani ha Dzitshaka ha Mashango Mbumbano (UN) ha Thekhinoḽodzhi kha Simphoziamu ya U ita uri hu vhe na Mulalo, u bva nga ḽa 23 u swika 26 Fulwi 2020, ine ya vha ya u tou thoma kha ḽa Afrika.7.2. Simphoziamu i shela mulenzhe kha u khwinisa dzhango kha sia ḽa thivhelo ya khuḓano, u ita uri hu vhe na mulalo, tsireledzo na mveledziso na u fhaṱa nga huswa nga murahu ha khuḓano. Ndivho ya ṅwaha uno hu ḓo vha u wana thandululo nga u ṱuṱuwedza kushumisele kwa thekhinoḽodzhi dza tshizwinozwino na khontsephuti kha mishumo yo rangwaho phanḓa nga UN. Nga tshifhinga tsha Simphoziamu iyi, Afrika Tshipembe ḽi ḓo kona u ṱuṱuwedza zwibveledzwa zwa thekhinoḽodzhi yo bveledzwaho fhano hayani khathihi na u khwaṱhisa vhukoni ha nḓowetshumo ya vhupileli ha fhano hayani. C. Milayotibe8. Mulayotibe wa Thengo nga Muvhuso8.1. Khabinethe yo ṱanganedza khanḓiso ya Mulayotibe wa Thengo nga Muvhuso u itela u wana mahumbulwa nga tshitshavha. Wa vhuya wa phasiswa wa vha mulayo, Mulayotibe u ḓo fhelisa Mulayo wa Muhanga wa Mbekanyamaitele ya Thengo u Takalelwaho, 2000 (Mulayo wa 5 wa 2000) na u khwinisa miṅwe milayo i elanaho na thengo. 8.2. Mulayotibe u dzinginya muhanga muthihi wa u langa thengo nga muvhuso. U thoma maanḓalanga a thengo u itela u langa na u ṱuṱuwedza Khethekanyo ya 217 ya Mulayotewa wa Riphabuḽiki ya Afrika Tshipembe wa 1996 u mona na muvhuso. U ḓivhadza mulayo u leluwaho wa zwiṱirathedzhi zwa u renga zwi takalelwaho u tshi khou tikedza zwipikwa zwa muvhuso zwa ikonomi na matshilisano. 9. Mulayotibe wa Khwiniso wa Ndinganyiselo ya U thola wa 20209.1. Khabinethe yo tendela u swikiswa ha Mulayotibe wa Khwiniso wa Ndinganyiselo ya U thola, 2020, ngei Phalamenndeni. Khwiniso dzi ḓo manḓafhadza Minista wa zwa Mushumo na Vhashumi vha tshi khou kwamana na vhathu vha kwameaho vha sekhithara, u ḓivhadza mbetshelwa dzi konaho u itela u dzudzanya zwipikwa zwa u vha na vhuimeli ho katela vhoṱhe kha Ndinganyiselo ya U thola kha sekhithara yo tiwaho. U ḓo dovha wa fhungudza muhwalo wa u langa kha vhatholi vhaṱuku. Mulayotibe u ṱuṱuwedza zwikhala zwi linganaho na kufarele ku linganaho kha u thola nga u fhelisa khethululo i si yavhuḓi. 10. Mulayotibe wa Khwiniso wa U khwiniswa ha Pfanelo dza Mavu a Vhudzulo10.1. Khabinethe yo tendela khanḓiso ya Mulayotibe wa Khwiniso wa U khwiniswa ha Pfanelo dza Mavu a Vhudzulo, u itela u wana mahumbulwa nga tshitshavha.. Mulayotibe u itela maitele a tendelwaho u ya nga ndayotewa a u wana pfanelo dza vhuṋe na vhudzulo kha mavu u itela u khakhulula u sa shuma u ya nga ndayotewa ha khethekanyo mbili dza Mulayo wa U khwiniswa ha Pfanelo dza Mavu a Vhudzulo, 1991, (Mulayo wa  112 wa 1991). Nzudzanyo ya zwino i khethulula vhafumakadzi kha tshandukiso ya pfanelo dza mavu a vhudzulo u ya kha vhuṋe.10.2. Mulayotibe u dovha wa khwaṱhisedza tshumiso yawo kha shango ḽoṱhe, na he kale Mulayo wa vha u sa shumi kha “mivhuso ya vhuḓilangi” ya Bophuthatswana, Ciskei, Transkei na Venda. 11. Mulayotibe wa Vhuendedzi ha Lwanzheni 202011.1. Khabinethe yo ṱanganedza khanḓiso ya Mulayotibe wa Vhuendedzi ha Lwanzheni u wana mahumbulwa nga tshitshavha. Mulayotibe u ṱoḓa u bveledza bono ḽa muvhuso ḽa u vusuludza sekhithara ya zwa vhuendedzi ha lwanzheni, na u khwaṱhisa u shela mulenzhe hayo kha nyaluwo na tshanduko i sa shaedzi tshithu ya ikonomi. U tshimbilelana na mbetshelwa dza vhuendedzi ha lwanzheni ha Mbekanyamaitele a Vhuendi ha Lwanzheni yo Katelaho zwoṱhe ye ya tendelwa nga Khabinethe nga 2017. Wa vhuya wa ṱanganedzwa sa mulayo, Mulayotibe u ḓo fhelisa tshivhalo tsha milayo ya zwi elanaho na zwa vhuendi ha lwanzheni.  12.  Mulayotibe wa Vhutsireledzi ha Raḽiwei, 202012.1. Khabinethe yo tendela u rumelwa ha Mulayotibe wa Vhutsireledzi ha Raḽiwei, 2020 Phalamenndeni. Mulayotibe u ṱoḓa u khwaṱhisa vhutsireledzi kha raḽiwei dzashu na u khwaṱhisedza uri zwidimela zwi vha maitele a kungaho a vhuendi zwa dovha zwa kona u shela mulenzhe nga nḓila yavhuḓi kha ikonomi.  12.2. Mulayotibe wo tendelwa lwa u tou thoma nga Luhuhi 2018 wa iswa kha vhukwamani na tshitshavhani kha mavundu oṱhe nga Ṱhafamuhwe 2018. Mulayotibe wo tendiwaho une wa ḓo rumelwa Phalamenndeni wo dzhiela nṱha mahumbulwa o waniwaho nga tshifhinga tsha vhukwamani na tshitshavha. Maitele a Phalamennde a ḓo dovha a kunakisa Mulayotibe phanḓa ha musi u tshi phasiswa wa mulayo.13.  Mulayotibe wa Khwiniso ya Khorokhaṱhuli ya Vhuendi wa 201813.1. Khabinethe yo tendela u rumelwa ha Mulayotibe wa Khwiniso ya Khorokhaṱhuli ya Vhuendi wa 2018 Phalamenndeni. Mulayotibe u khwinisa Mulayo wa Khorokhaṱhuli ya Vhuendi wa 1998 (Mulayo 39 wa 1998) une wa sedzana na dziaphiḽi dzi elanaho na khumbelo dza phemithi dza u endedza badani (zwa zwino i vhidzwa u pfi dziḽaisentsi dza u shuma).  Khwiniso i dzhiela nṱha tshanduko dza mbekanyamaitele, mveledziso na mulayo muswa u bva 1998. 13.2. Mulayotibe u tshimbidza zwavhuḓi na u khwinisa kuitele kwa aphiḽi, zwine zwa vhulunga masheleni na tshifhinga, na u konisa vhareili vha vhuendi ha badani ha fhano hayani na nga nnḓa ha mikano yashu u tshimbidza vhanameli nga nḓila yavhuḓi khathihi na u ḓiitela masheleni avho.D. Milaedza14. U fhululedza14.1. Khabinethe i fhululedza: Thimu ya vhagudi vha Gireidi 11 vha Afrika Tshipembe: Sureshka Naidoo; Caitlin Schwarer; Nondumiso Ntshangase; Nosipho Dube; Mihlali Precious Stofile; Ondele Bede; Okhela Sigwela na Lizalise Dlomo, vhe vha wina Muṱaṱisano wa Vhuṱanu wa International School Moot Court ngei Poland. Mubambeli wa Afrika Tshipembe Natalie du Toit nga u voutelwa u dzhena kha makhaulatshele a vhabambeli vhaṱanu vha Laureus Sporting Moment Award kha miṅwaha ya 20 yo fhiraho (2000-2020).15. Ndiliso15.1. Khabinethe i rumela ndiliso kha:muṱa na khonani dza Phurofesa Vho Joseph Shabalala, muimbi wa kale na mutumbuli wa tshigwada tsho winaho Grammy Award Ladysmith Black Mambazo. Muzika wavho wo ṱuṱuwedza vhathu vhanzhi vhukuma u mona na ḽifhasi na u ṱanganya MaAfrika Tshipembe.   Muphuresidennde Vho Ramaphosa vho ḓivhadza uri Phurofesa Vho Joseph Tshabalala vha ḓo ṱhonifhiwa nga u ṋewa Mbulungo ya Tshiofisi yo Khetheaho ya Khethekanyo ya Vhuvhili (2).muvhuso na vhathu vha Kenya kha u lovha ha Muphuresidennde wa Kenya wa kale Muhulisei Vho Daniel Toroitich Arap Moi, vhe vha shuma sa Muphuresidennde wa Kenya wa vhuvhili nga murahu ha u wana mbofholowo.muṱa na khonani dza Mukaputeni Thabiso Collins Tolo (49), Muofisiri wa U thoma Tebogo Caroline Lekalakala (33) na Muṱoli wa Bupo Gugu Comfort Mnguni (36), vhe eropuleni yavho ya wela kha vhupo ha dzithavha tsini na Mossel Bay ngei Kapa Vhukovhela nga 23 Phando 2020. Nga tshifhinga tsha u lovha havho vho vha vha khou shuma kha Maanḓalanga a Vhuḓivhavhufhufhi a Afrika Tshipembe. muṱa na khonani dza Vho Marcelino dos Santos, muṅwe wa vhatumbuli vha Mozambique Liberation Front (FRELIMO), vhe vha lovha vha na miṅwaha ya 90. Murangaphanḓa wa kale vho vha muṅwe wa tshiga tsha vhulwelahaya ha Afrika. Vho vha vhe mulwelambofholowo wa kale wa Mozambique, na u dovha u vha rapolotiki na murendi vhe vha saina maṅwalo avho na madzina a khole khole a Lilinho Micaia and Kalungano.  E. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.16. Vho Busani Ngcaweni na Ṱhoho kha Tshikolo tsha Lushaka tsha Muvhuso17. Vho Yoliswa Makhasi sa Mulanguli Dzhenerala wa Muhasho wa Tshumelo ya Tshitshavha na Ndaulo.18. Vho Ayanda Kanana sa Muofisiri Muhulwane (CEO) na Mulangi Muhulwane wa Bannga ya Mveledziso ya zwa Vhulimi na Mavu19. Vho Basil Bryan Ford sa Muṱhogomeli Muhulwane na Maanḓalanga a Muvhalelano kha Zhendedzi ḽa Tswikelo na Tshumelo yo Angaredzaho  ḽa Afrika Tshipembe. 20. Vho Luvuyo Keyise sa Muṱhogomeli Muhulwane na Maanḓalanga a Muvhalelano a Dzhendedzi ḽa Thekhinoḽodzhi ya Mafhungo a Muvhuso. 21. Miraḓo ya Bodo ya Phaka dza Lushaka dza Afrika Tshipembe: a. Vho Zola Luxolo Fihlani; b. Vho Gertrude Buyelwa Koyana; c. Vho Faizal Docrat; d. Vho Jeoffrey Mashele.22.  Miraḓo ya Bodo ya Tshiimiswa tsha Bayodaivesithi ya Afrika Tshipembe.: a. Vho Phuthanang Cenea Motsielwa;b. Vho Pamela Bulelwa Yako; andc. Dokotela Vho Kowiyou Yessoufou.23. Miraḓo ya Bodo ya Maanḓalanga ya Isimangaliso Wetland Park:a. Phurofesa Vho Antonia Thandi Nzama (Mudzulatshidulo);b. Vho Nomagcisa Cawe;c. Phurofesa Vho Christopher Peter Small; d. Vho Leon Langalibalele;e. Vho Letlhogonolo Noge-Tungamirai;f. Vho Gonasagren Ganesh Nair; andg. Inkosi Tembe Mabhudu Israel;h. Muimeli wa Maanḓalanga a Vhuendelamashango ha KwaZulu-Natal:i.  CEO; j.  Muimeli wa Muhasho wa Mupo, Maḓaka na Vhureakhovhe.Yo vhudziswa:Vho Phumla Williams –  Muambeli wa Khabinethe o tou farelaho Sele: 083 501 0139"
Tshitatamennde tsha Muṱangano wa Khabinethe we wa farwa nga ḽa 11 Ṱhafamuhwe 2020,12 Mar 2020,https://www.gov.za/speeches/statement-cabinet-meeting-11-march-2020-12-mar-2020-0000,https://www.gov.za/ve/speeches/statement-cabinet-meeting-11-march-2020-12-mar-2020-0000,"Tshitatamennde kha Muṱangano wa Khabinethe we wa farwa nga Ḽavhuraru, 11 Ṱhafamuhwe 2020 ngei Tuynhuys Ḓoroboni ya KapaA. Mafhungo a zwino kha Shango1. Coronavirus (COVID-19)1.1 Khabinethe i fulufhedzisa hafhu vhathu vhoṱhe Afrika Tshipembe uri maga oṱhe a tsireledzo a khou dzhiwa u tsireledza shango kha dwadze ḽa COVID-19. Minisṱa wa Mutakalo, Vho Dokotela Zweli Mkhize, vho vhiga kha Khabinethe uri ho vha na zwiwo zwa 13 zwa COVID-19 Afrika Tshipembe. Matsheloni a ṋamusi, Minisṱa wa Mutakalo vho khwaṱhisedza uri ho dovha ha vhigwa zwiṅwe zwiwo zwiṋa zwiswa, zwa swikisa tshivhalo tsha zwiwo zwa COVID19 kha 17. Vha ḓo ṋetshedza zwiṅwe zwidodombedzwa musi ḓuvha ḽino ḽi tshi khou ya phanḓa .1.2 Khabinethe i dovholola khuwelelo nga Dzangano ḽa Mutakalo ḽa Ḽifhasi na Minisṱa wa Mutakalo Vho Mkhize, uri vhathu vhoṱhe fhano Afrika Tshipembe vha bvele phanḓa na u shumisa maga a thivhelo u fhelisa phiriselo na phaḓaladza ya vairasi. Maga a thivhelo a katela u ṱamba zwanḓa nga tshisibe na maḓi tshifhinga tshoṱhe kana u shumisa tshivhulazwitshili tsha zwanḓa tshi re na aḽikhoholo, a katela na u litsha u fara kana u kwama ningo yavho, maṱo na mulomo nga zwanḓa zwi songo ṱambaho na u thivha mulomo wavho nga thishu musi vha tshi hoṱola kana u atsamula vha fhedza vha laṱa thishu yeneyo. Tsumbadwadze dzo ḓoweleaho dza vairasi dzi katela, mufhiso, u hoṱola na u konḓelwa u fema. Musi vha na tsumbadwadze u ya nge he dza ṱalutshedzwa afho nṱha, vhathu vha eletshedzwa u dzula hayani na u ṱoḓa thuso ya dzilafho.1.3 Ri ita khumbelo kha vhoṱhe ya u ṱhonifha phuraivesi ya vhalwadze vha COVID-19 na miṱa yavho. Ri dovha ra tsivhudza zwihulwane kha u phaḓaladza mafhungo maṅwe na maṅwe a mazwifhi a elanaho na vairasi u itela u thivhela phaḓaladzo ya mazwifhi, samba na khethululano zwitshavhani zwashu. Vhathu vhane vha vha na mbilaelo vha nga kwama Luṱingo lwa shishi lwa Tshiimiswa tsha Lushaka tsha Malwadze a Phirela (NICD) kha 0800 029 999 u wana mafhungo a vhukuma malugana na  COVID-19.1.4 Khabinethe i ṱanganela na Muphuresidennde Vho  Cyril Ramaphosa kha u tamela mashudu thimu ya u vhuisa vhathu hayani na  vhashumi vha Vhufhufhi ha Afrika Tshipembe (SAA) vhe vha ṱuwa nga Ḽavhuvhili u ya ḓoroboni ya Wuhan, kha Vundu ḽa Hubei ngei kha People’s Republic of China, u vhuisa hayani maAfrika Tshipembe vha 122. Thimu ya zwa dzilafho u bva kha Muhasho wa Mutakalo na vha Tshumelo ya Mutakalo ya Vhuswole ha Afrika Tshipembe zwi vhumba tshipiḓa tsha thimu ya u vhuisa vhathu hayani. Khabinethe yo isa ndivhuwo kha SAA kha thusedzo yavho ya vhuṱhogwa kha mushumo uyu wa u vhuisa vhathu hayani.1.5 Thimu ya u vhuisa vhathu hayani na maAfrika Tshipembe vhane vha khou vhuiswa hayanI vha khou lavhelwa u vhuya fhano hayani nga Ḽavhuṱanu ḽeneḽi, ḽa 13 Ṱhafamuhwe 2020. Musi vha tshi vhuya, vha ḓo valelwa thungo lwa tshifhinga tsha u bva kha maḓuvha a 14 u swika kha maḓuvha a 21. Nga tshifhinga itshi, mutshimbilo na u bva na u dzhena ha vhathu na thundu   vhuponi vhune vhathu avho vho valelwaho khaho a hu nga ḓo vulelwa nnyi na nnyi. 1.6 Ri khou tsivhudza zwihulwane vhathu kha u lingedza u ṱoḓa u kwamana nga muvhili  kana u lingedza u dalela vhupo he vhathu vha valelwaho thungo hone. Musi tshifhinga tsha u valelwa thungo tshi tshi fhela na ndingo dzo khwaṱhisedza uri a hu tshe na vhulwadze ha vairasi ya COVID-19 kha vhafuna shango vhashu, vha ḓo vhofholowa vha humela kha zwitshavha zwa havho nga u fhambanaho.1.7 Khabinethe i khoḓa mushumo wo itwaho nga Komiti ya Ngomu ya Dziminisṱa (MIC) ye ya kumedzwa mushumo wa u sedzana na COVID-19, yo rangwa phanḓa nga Minisṱa wa Mutakalo na u shumana na  NICD, kha u sala murahu vhuṱala na u langa vairasi, musi vha tshi khou thusedza avho vha kwameaho ngayo na u bvela phanḓa na u ḓivhadza lushaka maswa maswa.1.8 Khabinethe i livhuwa uri vhunzhi ha mavundu o fhirisela phanḓa vhudavhidzani ha mafhungo a COVID-19 kha Minisṱa wa Mutakalo nga ndeme yao khulwane ya u kwama lushaka na dzitshaka. Ri ṱuṱuwedza mavundu oṱhe uri na one a ite nga u ralo u khwaṱhisedza uri vhudavhidzani vhu bve fhethu huthihi u itela u thivhela nḓaḓo dzi songo teaho na milaedza i songo konanywaho,1.9 Muphuresidennde Vho Ramaphosa hu si kale vha ḓo ḓivhadza mafhungo maswa maswa nga ha COVID-19 kha mahoro a polotiki o imelwaho Phalamennde khathihi na vharangaphanḓa vha kereke. Muṱangano wa Khabinethe wo khetheaho nga  ha COVID-19 u khou fariwa nga Swondaha, ya ḽa 15 Ṱhafamuhwe 2020, ngei Tshwane.2. Ikonomi2.1 Khabinethe yo ḓo sedza kha u bviswa ha muvhigo wa vha Mbalombalo ya Afrika Tshipembe nga ha Zwibveledzwaguṱe Zwapo (GDP), we wa dzumbulula uri ikonomi yashu yo suvhela kha u wa ha ikonomi ya shango nga u tevhekana. Figara dzo sumbedza utsa ha GDP  nga  1.4% kha Kotara ya Vhuṋa ya 2019. Hezwi zwi tevhela u ṱukufhala ha 0.8% kha Kotara ya Vhuraru ya ṅwaha wonoyo.2.2 Nga nnḓa ha u ṱanganedza masiandaitwa a sa takadziho a vhangwaho nga u khaulwa ha muḓagasi, Khabinethe i dzula yo ḓikumedza kha u lugisa mitheo, u sala murahu masia a ndeme a nyaluwo na u tshimbidza thasululo ya  tshumisano na maṅwe masia a tshitshavha na muvhuso u itela uri roṱhe ri vhee shango kha nḓila ya nyaluwo ya zwa ikonomi.2.3 Ri khou engedza vhubindudzi hashu nahone u swika zwino thandela dzi re na ndeme ya vhubindudzi vhu linganaho R9 biḽioni dzo khunyeledzwa na thandela dza 27 dza ndeme i fhiraho R250 biḽioni dzi kha luṱa lwa u thoma u shumiwa, na nnzhi dzi no khou tevhela ṅwaha uno.3. Mitengo ya data ya Vodacom3.1 Khabinethe i ṱanganedza nḓivhadzo nga Khomishini ya Muṱaṱisano nga ha thendelano ya mulayo ya tshiga tsha shango yo swikelelwaho nga Vodacom malugana na phungudzo ya mitengo ya data dzayo. Hezwi zwi ḓa nga murahu ha Ṱhoḓisiso ya Makete wa Muṱaṱisano kha tshumelo dza data dzo humbelwaho nga Minisṱa wa kale wa Mveledziso ya Ikonomi Vho Abrahim Patel nga 2017, ye ya wana uri mitengo ya data yo vha i nṱhesa u fhira kha maṅwe mashango manzhi na u khethulula kha vharengi vha shayaho. 3.2 Thendelano na Vodacom i khou thoma u shuma u bva nga ḽa 1 Lambamai 2020 nahone i ḓo ita uri mitengo ya data i fhungudzee u mona na bandiḽi dza ṅwedzi nga ṅwedzi, hune mutengo wa 1GB u ḓo tsa u bva kha R149 u ya kha R99 (phungudzo nga 34%), hu na luafhulelo hafhu ṅwaha u ḓaho. Vodacom i ḓo dovha ya ita uri hu vhe na u wana data dza mahala kha vharengi kha dziṅwe webusaithi dzi thusaho tshitshavha u fana na GCIS, BizPortal ntswa na Wikipedia) na u kona u dzhena dziwebusaithi dza yunivesithi dza Afrika Tshipembe. Luṅwe luafhulelo lu ḓo shuma kha vharengi vha zwitshavha zwi shayaho zwi fhiraho 2 000 na vhashumisi vha ḓo vha na ‘phakhedzhi ya mutheo’ ya milaedza ya SMS ya ḓuvha na ḓuvha ya mahala.4. U wanwa ha  Pioneer Foods nga PepsiCo4.1 Khabinethe i ṱanganedza thendelano ya u maanḓafhadza mushumo mulwane vhukuma na PepsiCo sa tshipiḓa tsha ngwano ya khamphani ya zwiḽiwa ya Afrika Tshipembe, ine ya vha Pioneer Foods. PepsiCo yo ḓikumedzela kha mishumo, vhubindudzi khathihi na u maanḓafhadza vhadzulapo na thengo. Yo dovha ya tenda uri musanda wayo wa  Sub-Saharan u ḓo vha fhano Afrika Tshipembe.4.2 Vhashumi vha Pioneer Foods vha 10 000 na vhone vho tsireledzwa kha u fhelelwa nga mushumo nga vhanga ḽa u ṱangana ha dzikhamphani nahone PepisCo yo tenda u  ṱhogomela ḽevele dza mushumo ṱhanganyelo kha ḽevele dza zwino lwa tshifhinga tsha miṅwaha miṱanu. Vhashumi kha khamphani vha ḓo dovha vha ṋewa mikovhe ya ndeme i fhiraho  R1.6 biḽioni  kha PepsiCo ine ya ḓo shumiswa u wana tshipiḓa tsha 13% kha Pioneer Foods kha tshifhinga tsha miṅwaha miṱanu.5. Nndwa ya u tambudzwa ha vhana na vhafumakadzi5.1 Khabinethe yo ṱanganedza tsheo ya Khothe Khulwane ya Gauteng ya u hana u ita khumbelo ya khaṱhululo kha mulandu wa mutzhipi o gwevhiwaho, ane a vha Nicholas Ninow. Ṅwaha wo fhiraho, Ninow o ṋewa tshigwevho tsha u dzula dzhele vhutshilo hawe hoṱhe nga murahu ha u tzhipa musidzanyana wa miṅwaha ya sumbe kha restuarente ya Dros ngei Siverton, kha ḽa Pretoria nga 2018.5.2 Khaṱhulo, u gwevhiwa na u haniwa ha khumbelo ya khaṱhululo, zwi rumela mulaedza wo khwaṱhaho kha zwigevhenga na vhane vha ṱoḓa u ita zwa vhugevhenga vha tshi tambudza vhana na vhafumakadzi wa uri, zwiimiswa zwa vhulamukanyi zwa Afrika Tshipembe zwi ḓo vha wana mulandu wa zwiito izwi zwa tshiṱuhu.5.3 Roṱhe khathihi ri fanela u fhelisa u tambudza hu dzhielaho fhasi pfanelo dza vhathu dza mutheo dza vhana na vhafumakadzi. Nga kha nyito dzashu dzo ṱanganelaho ri fanela u khwaṱhisedza uri a hu na mufumakadzi kana ṅwana ane a khou tambudzwa lwa vhudzekani, u rwiwa, u tzhipiwa kana u ṱhaselwa fhethu huṅwe na huṅwe kha shango ḽashu.6. Vhutsireledzi badani6.1 Khabinethe i livhisa ndiliso kha miṱa ya 25 ya vhaṋameli vhe vha vha lovha nga u wa ha bisi tsini na Centane ngei Kapa Vhubvaḓuvha mathomoni a ṅwedzi uno. I dovha ya tamela mashudu vhaṋameli vho huvhalaho vha 68 uri vha fhole nga u ṱavhanya.6.2 Ṱhoḓisiso nga vha Koporasi ya Ndangulo ya Vhuendi ha Badani na Tshumelo ya Mapholisa ya Afrika Tshipembe zwi fanela u thusedza kha u ṋetshedza phindulo kha nyimele malugana na makhaulambilu aya. Vhaṋetshedzi vha zwiendedzi vha na mushumo wa u ita zwoṱhe zwine vha nga kona u khwaṱhisedza vhutsireledzi ha vhaṋameli vhavho. 6.3 Khabinethe yo tendela u rumelwa ha Mulayotibe wa Khwiniso ya Vhuendi ha Badani ha Lushaka wa 2019 Phalamenndeni. Wa vhuya wa phasiswa wa  vha mulayo, Mulayotibe u ḓo shela mulenzhe kha u fhungudza mabulayo dzibadani dzashu.B. Tsheo dza Khabinethe1. Pulane ya Tshiṱirathedzhi tsha Lushaka (NSP) ya Khakhathi dzo Ḓisendekaho nga Mbeu na Mabulayo a Vhatshifumakadzini1.1 Nga Nyendavhusiku 2019, Khabinethe yo tendela GBVF-NSP. Yo dovha ya ṋea ndaela thimu ya Dziminisṱa yo rangwaho phanḓa nga Minisṱa wa Ofisi ya Muphuresidennde ya Vhafumakadzi, Vhaswa na Vhathu vha re na Vhuholefhali, Vho Maite Nkoana-Mashabane, uri vha engedze mushumo kha nzudzanyo ya zwa zwiimiswa zwa GBVF zwo dzinginywaho u ingamela mathomo a u shuma ha GBVF-NSP.1.2 U ṱanganedza luvhilo lwa u tshimbidza na u ingamela mushumo wa u fhelisa GBVF, Khabinethe yo tendela u  thomiwa  ha Khoro ya Lushaka nga ha GBVF (NCGBVF). Tshivhumbeo tshi ḓo kuvhanganya vhathu u mona na lushaka, kha mavundu na mivhuso yapo u rangaphanḓa na u tikedza thuso ya GBVF i ḓisaho tshanduko. Tshi ḓo dovha tsha vha na vhuḓifhinduleli ha u thoma u shuma ha GBVF-NSP. 1.3 Khoro ya Lushaka nga ha GBVF i ḓo vhiga kha Muphuresidennde nga kha Minisṱa Vho Nkoana-Mashabane. Khabinethe yo dovha ya tendela u vhekanywa ha IMC  yo vhumbiwaho nga Minisṱa wa Mapholisa Vho Bheki Cele; Minista wa Vhulamukanyi na Tshumelo ya Vhululamisi Vho Ronald Lamola; Minisṱa wa Tshumelo ya Tshitshavha na Ndaulo Vho Senzo Mchunu; Minisṱa wa Mveledziso ya Matshilisano Vho Lindiwe Zulu na Minisṱa Vho Nkoana-Mashabane sa muṱanganyi.1.4 Khabinethe yo dovholola ndeme ya tshihaḓu tsha u ṱoḓa maga a dzhiwaho u fhelisa khakhathi dzi itelwaho u vhaisa miraḓo i re khomboni tshitshavhani tshashu. IMC yo ṋewa ndaela ya u tshimbidza nga ṱavhanyedza kha u dzudzanya nga nḓila kwao Khoro ya Lushaka nga ha  GBVF. Yo dovha ya ṋewa ndaela ya u bvela phanḓa na u ṱoḓisisa khonadzeo ya u ita uri nzudzanyo ya zwiimiswa ya zwino  i vhe mulayo.  1.5 Khomishini ya Ndinganyiso ya Mbeu – sa tshiimiswa tshi tikedzaho dimokirasi i na mushumo wa ndayotewa wa u ṱuṱuwedza ṱhonifho ya ndinganyiso ya mbeu na tsireledzo, mveledziso na tswikelo ya ndinganyiso ya mbeu – nayo i ḓo lavhelelwa u bvela phanḓa na u ṱola tshifhinga tshoṱhe na u vhea iṱo mvelaphanḓa ine ya khou itwa kha u thoma u shuma ha  GBVF-NSP.2. Mbekanyamushumo ya Mabindu  a vhuponi ha Mahayani na ha Tshikolobulasini  (TREP)2.1 Khabinethe yo tendela u thoma u shuma ha TREP nga kha Tshikwama tsha Mabindu a Tshikolobulasini. Hezwi zwi khou tshimbilelana na thusedzo ya zwa ikonomi na u khwaṱhisa na u alusa ikonomi dza mahayani na dza tshikolobulasini.2.2 Tshikwama tshi ḓo ṋetshedza thikhedzo na u khwaṱhisedza uri hu vhe tshivhindini tsha ikonomi yo ḓiimisaho yo khwaṱhaho i elanaho na Modele wa Mveledziso wa Tshiṱiriki kha vhupo uvho.3. Muhanga wa Mbekanyamaitele wa Ndingo ya Lushaka wo Vusuludzwaho (NEPF) wa 2019-20243.1 Khabinethe yo tendela NEPF yo Vusuludzwaho ya 2019-2024 na Pulane ya Ndingo ya Lushaka ya  2020-2025, ine ya khwaṱhisa sisiṱeme ya ndingo nga ngomu kha muvhuso. Dzi ḓo khwaṱhisa nḓadzo ya muvhuso ya u thoma u shumisa Muhanga wa Pulane ya Vhuṱali ya Themo ya Vhukati ya  2020-2024.   3.2 Maṅwalo oṱhe a nga wanala nga kha webusaithi ya Muhasho wa u Pulana, Tsedzuluso na Ndaulo ya Kushumele (www.dpme.gov.za).4. Tshiṱirathedzhi tsha Ḓanzhe ḽa Tshipembepembeni4.1 Khabinethe yo tendela khanḓiso ya Tshiṱirathedzhi tsha Ḓanzhe ḽa Tshipembepembeni u itela u wana vhupfiwa ha tshitshavha. Afrika Tshipembe ndi muṋango kha Tshipembepembeni wa mbekanyamushumo dza Tshipembepembeni dza dzitshaka dziṅwe dza 10. Mbekanyamushumo idzi dzoṱhe dzi shela mulenzhe kha ikonomi ya Afrika Tshipembe.4.2 Tshiṱirathedzhi tshi dzinginya thikho ṱhanu:  (a) nyambedzano dza dzitshaka na tshumisano; (b) risetshe; (c) ndondolo na kushumisele kwo khwaṱhaho; (d) mveledziso ya khaphasithi na vhupfumbudzi na (e) tsivhudzo ya vhathu. Tshiṱirathedzhi tshi shuma na kha sisiṱeme ya Pfano ya Tshipembepembeni.C. Milayotibe1. Mulayotibe wa Khwiniso ya Vhuendi ha Badani ha Lushaka wa 20191.1 Khabinethe i tendela u rumelwa ha Mulayotibe wa Khwiniso ya Vhuendi ha Dzitshaka wa 2019 Phalamenndeni. Mulayotibe u dzinginya vhukati ha zwiṅwe milayo ya nḓowetshumo ya zwikolo zwa u guda u reila na u dzinginya zwiimo zwo teaho zwine ngazwo vhagudi vha u reila vha fanela u funzwa.1.2 U dovha wa sedzana na tshanḓa nguvhoni na zwiito zwa vhuaḓa kha vhupo ha vhuendi ha badani, u gonyisa ndaṱiso kha avho vha kundelwaho u tevhedza milayo ya vhuendi; u thivhela u nwa halwa nga vhareili na u dzinginya mulayo wa nomboro dza moḓoro wa lushaka.1.3 Mulayotibe u dovha wa dzinginya vhukoni ha maanḓa a Minisṱa wa Vhuendi na avho vha Miraḓo ya mavundu a Khorotshitumbe vha re na vhuḓifhinduleli kha zwa vhuendi.2. Mulayotibe wa Khwiniso ya Ndiliso ya Khuvhalo na Malwadze Mishumoni wa  20192.1 Khabinethe yo tendela u rumelwa ha Mulayotibe wa Ndiliso ya Khuvhalo dza mushumoni na Mulayotibe wa Khwinisedzo ya Malwadze wa 2019 Phalamenndeni.2.2 Mulayotibe u sedzana na khwiniso  dzo dzinginywaho kha Mulayo wa Ndiliso dza Khuvhalo na Malwadze Mushumoni  (COIDA), wa 1993 (Mulayo 130 wa 1993). Mulayotibe u engedzedza u katelwa ha khuvhalo na malwadze mushumoni kha vhashumi vha re khomboni vhe vha vha vho siiwa nnḓa khathihi na khwiniso ya mbuelo dza ndiliso kha vhashumi nga u angaredza.2.3 Mulayotibe zwa zwino u katela vhukati ha zwiṅwe vhashumi vha muṱani kana vha hayani vha re nga fhasi ha khethekanyo ya vhashumi u itela mbuelo u ya nga COIDA ya 1993. U dovha wa dzinginya muhanga wa ṱhanganelo nga huswa na mbuedzedzo kha vhashumi vho lovhaho kana/na vho huvhalaho mushumoni.3. Muvhuso Wapo: Mulayotibe wa Khethekanyo ya Masipala wa  20203.1 Khabinethe yo tendela khanḓiso ya Muvhuso Wapo: Mulayotibe wa Khethekanyo ya Masipala wa 2020 u itela u wana vhupfiwa ha tshitshavha. Wa vhuya wa phasiswa lwa mulayo, u ḓo fhelisa Mulayo wa Khethekanyo ya Masipala wa, 1998, (Mulayo 27 wa 1998) une wa vha one zwino: wa Muvhuso Wapo.3.2 Mulayotibe u ṋetshedza vhukati ha zwiṅwe, mathomo na mishumo ya Bodo ya Khethekanyo ya Masipala, ṱhoḓea na maitele a wanulusa na u wanulusa nga huswa mikano ya masipala na mikano ya wadi khathihi na mathomo a Maanḓalanga a Dzikhaṱhululo.D. Zwi khou Ḓaho1. Ṅwedzi wa Pfanelo dza Vhathu  1.1 Muphuresidennde Vho Ramaphosa vha ḓo ṋetshedza mulaedza muhulwane kha vhuṱambo ha zwihumbudzo zwa Ḓuvha ḽa Pfanelo ya Vhathu ḽa Lushaka ḽa 2020 vhune ha ḓo farwa nga Mugivhela wa ḽa 21 Ṱhafamuhwe 2020 ngei  Tshitediamu tsha Mitambo tsha Colesberg ngei Devhula ha Kapa nga fhasi ha thero: “Ṅwaha wa vhuthihi, mvusuludzo ya ikonomi ya matshilisano na u fhaṱa lushaka.”1.2 Ḓuvha ḽa Pfanelo dza Vhathu Afrika Tshipembe ḽi na vhubvo haḽo kha zwiwo zwo iteaho kale zwa Sharpeville (Gauteng) na Langa (Kapa Vhukovhela) nga ḽa 21 Ṱhafamuhwe 1960, he vhathu vha tshivhalo vha thuntshiwa vha vhulawa vha tshi khou lwela pfanelo dzavho dza vhuthu.1.3 Khabinethe i ita khuwelelo kha maAfrika Tshipembe u pembelela Ḓuvha ḽa Pfanelo dza Vhathu na u ṱhonifha avho vhe vha kumedza matshilo avho u itela uri riṋe ri swikele mbofholowo ine ra khou bvela phanḓa na u ḓiphina ngayo ṋamusi.1.4 Muṅwe wa tsumbo ya murangaphanḓa o ḓikumedzelaho ndi Vho Dokotela Alfred Bathini Xuma, muṅwe wa madokotela a zwa dzilafho a Vharema vha u tou thoma Afrika Tshipembe na Muphuresidennde wa kale wa Ḽihoro ḽa  Khongiresi ya Lushaka lwa maAfrika. Muphuresidennde Vho Ramaphosa vho elelwa na u ṱhonifha vhutshilo ha Vho Dokotela Xuma nga u ḓivhadza Mbulungo ya Tshiofisi yo Khetheaho: Khethekanyo ya 1 ya u vhulungwa havho nga huswa u bva mavhiḓani a Brixton ngei Johannesburg u iswa hayani he vha bebiwa hone ngei muḓanani wa KwaManzana, Engcobo Vhubvaḓuvha ha Kapa nga Swondaha yeneyi yo fhiraho.2. Madalo a Mushumo a Muphuresidennde Vho Ramaphosa kha  Riphabuḽiki ya Congo2.1 Muphuresidennde Vho Ramaphosa vha khou dzhenela Muṱangano wa u Rwelaṱari Tshigwada tsha Vhukwamani nga ha Libya une wa khou vha hone ngei  Oyo, kha  Riphabuliki ya Congo nga ḽa 11 na 12 Ṱhafamuhwe 2020. Vho fhelekedzwa nga Minisṱa wa Vhushaka ha Dzitshaka na Tshumisano, Vho Dokotela Naledi Pandor, Minisṱa wa Vhupileli na Maswole vha Kale, Vho Nosiviwe Mapisa-Nqakula na Minisṱa wa Tsireledzo ya Muvhuso, Vho Ayanda Dlodlo. 2.2 Muhulisei Vho Denis Sassou N’Guesso, Muphuresidennde wa  Riphabuliki ya Congo, vho ramba Muphuresidennde Vho Ramaphosa u dzhenela muṱangano sa Mudzulatshidulo wa Mbumbano ya Afrika (AU).2.3 Sesheni yo Ḓoweleaho ya vhu33 ya Buthano ḽa AU yo dzhia tsheo ya u thoma ya Tshigwada tsha Vhukwamani, hune Riphabuḽiki ya Congo yo vha Mudzulatshidulo na u katela miraḓo ya Komiti ya Ḽevele ya Nṱha nga ha Libya u ṋetshedza vhurangaphanḓa na u ṱuṱuwedza vhukonanyi ha ndingedzo dza dzitshaka kha u ṱoḓa thandululo kha Vilili ḽa Ḽibya.E. Milaedza ya Ndiliso1. Khabinethe yo rumela ndiliso kha muṱa, dzikhonani na vhashumisani vha muṱoḓisisi muhulwane wa Bodo ya Vhulanguli ha Vhuṱoḓisisi ha Mapholisa ho Ḓiimisaho, Vho  Mandla Mahlangu (47), vhe vha vhulawa vhege yeneyi. Khabinethe i dovha ya rumela ndiliso kha miṱa, dzikhonani na vhashumisani vha vhaofisiri vhavhili vha Hawks  Detective Warrant Officer Delene Grobelaar Koonin (44) na Sergeant Wynand Herbst (42), vhe vha vhulawa kha u thuntshana ngei Devhula Vhukovhela.2. Khabinethe i sasaladza mabulayo a vhaofisiri avha vhavhili vho ḓikumedzelaho, vha re na mushumo wa u tsireledza maAfrika Tshipembe vhoṱhe. Sa lushaka, ri fanela u ima roṱhe ra sasaladza mabulayo a mapholisa vhashu vha vhanna na vhafumakadzi.F. Milaedza ya u FhululedzaKhabinethe i fhululedza na u tamela mashudu kha:1.1 Muphuresidennde o khethiwaho, Muhulisei Vho Fauré Essozimna Gnassingbé, kha u khethiwa hafhu sa Muphuresidennde wa Riphabuḽiki ya Togo nga tshifhinga tsha Khetho dza Muphuresidennde dzo farwaho nga ḽa 22 Luhuhi 2020. Khabinethe i ṱanganela na Muphuresidennde  Vho Ramaphosa kha u dovha ya fhulufhedza vhathu vha Togo nga u tshimbidza khetho dza mulalo.G. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.1. Miraḓo ya Bodo ya Maanḓalanga a Vhutsireledzi ya Maḓanzhe a Afrika Tshipembe:a. Vho Nthato Minyuku (Mudzulatshidulo).b. Vho Lindelwa Nonjabulo Dlaminic. Vho Lucas Haluodi;d. Vho Eva Dorothy Khosa; ande. Mukapuṱeni Vho Bheka Clive Zulu.Mbudziso:Vho Phumla WilliamsMuambeli wa Khabinethe o tou farelaho  Luṱingothedeleki: 083 501 0139"
"Tshiṱatamennde tsha Muṱangano wa Khabinethe wo Khetheaho wa Ḽavhuraru , 15 Lambamai 2020",15 Apr 2020,https://www.gov.za/speeches/statement-cabinet-meeting-15-april-2020-15-apr-2020-0000,https://www.gov.za/ve/speeches/statement-cabinet-meeting-15-april-2020-15-apr-2020-0000,"Muṱangano wa Khabinethe wo Khetheaho wo itwaho nga kha vidio wo farwa ṋamusi nga Ḽavhuraru, 15 Lambamai 2020, u amba nga ha pulane ya mvusuludzo ya ikonomi na matshilisano nga murahu ha Nyiledza u bva mahayani ya Lushaka ya COVID-19.Hezwi zwi ḓa nga murahu ha nḓivhadzo ye ya itwa nga Muphuresidennde Vho Cyril Ramaphosa vhege mbili dzo fhiraho, uri Khabinethe i ḓo vha na nyambedzano nga vhuḓalo ya u wana pulane ya mvusuludzo ya ikonomi ya shango.Mikumedzo miṱanu yo ṱanganedzwa u bva kha dzikiḽasita: Sekhithara dza zwa Ikonomi, Vhubindudzi, Mveledziso ya Themamveledziso na Mishumo; (2) Vhuvhusi, Mveledziso ya kha Zwiimiswa na Vhukoni ha Muvhuso; (3) Tsireledzo ya zwa Matshilisano, Mveledziso ya Vhathu na Tshitshavha; (4) Tshumisano na Dzitshaka, Vhutsireledzi na Mbambadzo; na (5) Vhulamukanyi, Thivhelo ya Vhugevhenga na Vhutsireledzi.Mikumedzo yo vha khuvhanganyo ya mushumo wo itwaho nga kiḽasiṱa dza Khabinethe dzoṱhe, dzo sedza kha mvusuludzo ya ikonomi ya masiandaitwa a dwadze ḽa COVID-19 na u tsitselwa kha vhuimo ha fhasi ha Afrika Tshipembe zwenezwino nga madzhendedzi a u ela ikonomi a Moody na Fitch u ya nga u ralo.Khabinethe yo tshea uri dziṅwe nyambedzano na vhukwamani zwi kha ḓi ṱoḓea phanḓa ha musi pulane yo ṱanganelaho ya u fhedzisela i tshi tendelwa uri i kovhelwe lushaka.Kiḽasiṱa dzoṱhe dza Khabinethe dzo humbelwa uri dzi shumisane u itela u bveledza ḽiṅwalo ḽo ṱanganelaho nga ha zwithu zwa ndemesa zwihulwane zwa pulane ya mvusuludzo ya ikonomi ya shango, ḽine ḽa tea u khunyeledzwa phanḓa ha Muṱangano wa Khabinethe  u tevhelaho wo dzudzanyelwaho u vha hone nga Musumbuluwo, 20 Lambamai 2020.Khabinethe yo dovha ya ṋea ndaela Minisṱa wa Mabindu a Muvhuso Vho Pravin Gordhan uri vha dzudzanye muvhigo wa mafhungo maswa maswa nga ha South African Airways, u itela nyambedzano kha muṱangano u khou ḓaho. Nga murahu, Khabinethe i ḓo khunyeledza pulane ya mvusuludzo ya ikonomi ya shango.Khabinethe i livhuwa vhathu vhoṱhe u mona na shango kha u dzula havho mahayani nga tshifhinga tsha nyiledza u bva mahayani.Mbudziso: Vho Phumla Williams – Muambeli wa Khabinethe o tou FarelahoLuṱingothendeleki: 083 501 0139Datumu: Ḽavhuraru, 15 Lambamai 2020 "
"Tshiṱatamennde tsha Muṱangano wa une wa farwa hu tshi khou shumiswa zwileludzi zwa thekhinoḽodzhi wa Khabinethe wo farwaho nga Ḽavhuraru, ḽa 27 Shundunthule 2020",28 May 2020,https://www.gov.za/speeches/statement-virtual-cabinet-meeting-held-wednesday-27-may-2020-28-may-2020-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-une-wa-farwa-hu-tshi-khou-shumiswa-zwileludzi-zwa,"1. Vhulwadze ha Tshitzhili tsha Corona 2019 (COVID-19) kha ḽa Afrika Tshipembe1.1. Khabinethe yo nyeṱulelwa nga ha mawanwa a vhuvhudzisi ho itwaho nga Muphuresidennde Vho Cyril Ramaphosa na madzangano o fhambanaho a tshitshavha, u itela u vhona uri mvelaphanḓa ya shango ya u bva kha Ḽeveḽe 4 u ya kha Ḽeveḽe 3 ya nyiledzo dza u tshimbila dza lushaka i na thikhedzo na makumedzwa a vhafarani vha matshilisano vhoṱhe.1.2. Vho fhelekedzwa nga Minisṱa dzo fhambanaho, vho ṱangana na tshitshavha, sekithara dza vhashumi na mabindu, Khoro ya Dzikereke ya Afrika Tshipembe; vhurangaphanḓa ha zwitshavha ha lutendo; Dzimeyara; Vhalangavundu; Madzangano a Muvhuso Wapo a Afrika Tshipembe, vhurangaphanḓa ha sialala na mahoro a polotiki o imelelwaho Phalamenndeni.   1.3. Khabinethe yo ṱanganedza mawanwa a vhuvhudzisi uvhu, e a vha o ṱanḓavhuwa lu vhuedzaho na u pulanwa ho khwinifhadzwaho kha u leludza ha nyiledzo nga zwiṱuku u ya kha Ḽeveḽe 3 ine ya khou thoma nga ḽa 1 Fulwi 2020. Ḽeveḽe iyi i ḓo katela u ya phanḓa ha ṱhanḓavhuwo dza vhuitwa ha ikonomi na u sutulwa ha nyiledzo dza u tshimbila ha vhathu. I ḓo dovha ya konisa maAfrika Tshipembe vha swikaho miḽioni dza malo uri vha vhuyelele mishumoni.  1.4. Hu ḓo sedzeswa kha vhupo vhu na ‘phimo khulwanesa’ dze dza engedza u kavhiwa nga tshitzhili tsha corona. Mihasho ya mutakalo ya kha mavundu i ḓo thoma vhudzheneleli ha mutakalo ho ḓikumedzelaho kha vhupo uvho nga kha u ṱola ho khwaṱhisedzwaho, ndingo, na maga a u thivhela na u sendela kule na vhathu.1.5. Khabinethe yo ombedzela thikhedzo yayo ya vhuvhudzisi ha vhukateli ho itwaho nga Muphuresidennde Vho Ramaphosa u bva tshe tshiimo tsha lushaka tsha tshiwo tsha thoma nga ḽa 15 Ṱhafamuhwe 2020.  Vhuvhudzisi uvhu ho ita uri sekithara dzoṱhe dza tshitshavha dzi kone u shela mulenzhe kha u lwa na dzwadze ḽa Covid19, zwi tshidzaho matshilo na u tsireledza mishumo.1.6. Ndangulo ya thekhinikhaḽa na kushumele kwa vhudzheneleli ha COVID-19 zwi khou tshimbidzwa nga Tshiimiswa tsha Vhuṱali na Kushumele kwa Ṱhumano ya Lushaka (NATJOINTS) na Muhasho wa Mutakalo. NATJOINTS ndi tshiimiswa tsha pfananyo ya ndayo nnzhi dza muvhuso tsho itelwaho u langa thandela khulwane.1.7. NATJOINTS ya COVID-19 yo fhaṱwa kha zwiṱirimu zwa mushumo zwi katelaho vhorasaintsi; vhaḓivhi kana vhomakone vha zwa mutakalo; vhorainzhiniara; vhaimeleli vha senthara dza Ndangulo ya Tshiwo tsha Lushaka; vhatsivhudzi vha zwa mulayo; vharangaphanḓa vha mazhendedzi a vhutsireledzi na u tevhedzelwa ha mulayo, na zwigwada zwi bvaho kha mihasho zwi vhumbaho zwigwada zwa ikonomi na matshilisano zwa Foramu ya Vhalanguli-Dzheneraḽa vha Afrika Tshipembe.1.8. NATJOINTS i ṱanganedza mivhigo u bva kha mihasho yo fhambanaho na u swikisedza makumedzwa kha Vhalanguli-Dzheneraḽa (dziDG) u itela u bveledza themendelo dzi ṋetshedzwaho kha Khoro ya Ndaela ya Lushaka ya Tshitzhili tsha Corona (NCCC).1.9. NCCC i dzhiela nzhele themendelo dza dziDG’ na u ita themendelo dzayo yone iṋe kha Khabinethe hune makumedzwa, hu tshi katelwa ndangulo, dza tendelwa. Maitele aya a vhona uri Vhulanguli vhu dzhie tsheo dza vhukateli dzo tendelaniwaho na dzi katelaho. Zwo ralo, Khabinethe i hanedzana vhukuma na makumedzwa a si one a uri miraḓo yo ḓiimisaho ya Vhulanguli i na vhuḓifhinduleli ha themendelo dzi bvaho kha NCCC kana tsheo dzo dzhiwaho nga Khabinethe.1.10. Khabinethe i humbela uri hu vhe na vhuthihi kha u shumisana nga sekithara dzoṱhe dza tshitshavha kha u lwisana na swiṋa ḽithihi ḽire khombo, ḽa dwadze ḽa COVID-19.1.11. Khabinethe i livhuwa maAfrika Tshipembe vhoṱhe kha u ḓidzima vha tshi ya phanḓa na u pfesesa nga tshifhinga tsha nyiledzo ya u tshimbila hu na ndivho. Mulevho wa Muphuresidennde Vho Ramaphosa wa tshiimo tsha lushaka tsha tshiwo u ya nga Mulayo wa Ndangulo ya Tshiwo, 2002 (Mulayo 57 wa 2002) u shela mulenzhe lu vhonalaho kha u tshidza matshilo.1.12. Maga a vhufaredzi o khwaṱhaho o ita uri hu vhe na u ongolowa na u fhungudzea huhulwane kha mudzedze wa u kavhiwa. Nyiledzo ya u tshimbila yo ṋea Afrika Tshipembe tshifhinga na tshikhala tsha u vhea maga o teaho kha sekithara dza mutakalo dza phuraivethe na dza nnyi na nnyi hu u itela u shumana na u engedzea hu sa tinyei ha u kavhiwa.1.13. Khabinethe i isa phanḓa na u humbela maAfrika Tshipembe uri vha dzhie vhuḓifhinduleli vhuhulwane nga vhone vhaṋe ha u ḓitsireledza vhone vhaṋe na u tsireledza vhaṅwe u itela u fhungudza u phaḓalala ha tshitzhili.1.14. Dziminisṱa u ya nga dziphothifoḽio nga u fhambana hadzo dzi ḓo vhekanyulula zwidodombedzwa kha nyeṱulo dza vhoramafhungo dzine dza ḓo farwa ṋamusi, nga Ḽavhuna ḽa 28 Shundunthule na matshelo, nga Ḽavhuṱanu ḽa 29 Shundunthule 2020.Tsheo dza Khabinethe2.1. U vha ṋemuḓi wa Tshiṱitshi tsha u ṱola zwire kha Tshikhala tsha nnḓa ha Ḽifhasi2.1. Khabinethe yo tendela uri Zhendedzi ḽa Tshikhala ḽa Lushaka ḽa Afrika Tshipembe (SANSA) ḽi dzhene kha vhufarani na National Aeronautics na Vhulanguli ha Tshikhala uri zwi vhe ṋemuḓi wa tshiṱitshi tsha u ṱola zwire kha Tshikhala tsha nnḓa ha Ḽifhasi. Tshiṱitshi, tshine tsha ḓo vha tshi Matjiesfontein ngei Kapa Vhukovhela, tshi ḓo tikedza mushumo wa zwifhufhi zwa muyani zwa vhathu zwi yaho ṅwedzini, kha Masase na u fhirisa.  2.2. Tshi ḓo ṱanganywa kha nethiweke ire hone ya saithi tharu dzire United States of America, Spain na Australia. Sa saithi ya vhuna, i ḓo engedza kha idzo tharu na u ṋetshedza mukatelo wo khwiniswaho na u sa shumiswa kha thikhedzo ya mushumo wa ndeme. SANSA i ḓo shumisa, u londota na u langa tshiṱitshi.2.3. Tshiṱitshi tshi ḓo vhuedza Afrika Tshipembe kha, vhukati ha zwiṅwe, mveledziso ya zwikili zwi shayeaho na nyaluwo ya sekithara ya saintsi, inzhiniarini, thekhinoḽodzhi na tshanduko. I ḓo dovha ya ṋetshedza zwikhala zwa u fusha ndivho ya ikonomi, na u engedza mveledzwa ya tsedzuluso ya lushaka kha saintsi ya Tshikhalani na thekhinoḽodzhi.3. Mvetamveto ya Nḓivhadzamulayotibe kha Tshumelo dza Mulilo3.1. Khabinethe yo tendela Mvetamveto ya Nḓivhadzamulayotibe kha Tshumelo dza Mulilo. Nḓivhadzamulayotibe i sumbedzisa makumedzwa a ndeme a mbekanyamaitele ane a ḓo vha mutheo wa theo ya milayo ya tshumelo dza mulilo ine ya ḓo ima vhuimoni ha Mulayo wa Tshumelo dza Fire Brigade, 1987 (Mulayo 99 wa 1987).  3.2. I sumbedzisa mishumo na vhuḓifhinduleli ha muvhuso wa lushaka na wa kha vundu kha u tikedza mimasipala. Kha u vhona uri tshumelo iyi i dzula i kha mudzedze wa nḓila dza musalauno dza u langa zwiwo zwa mulilo i kumedza tshikhala tsha tsedzuluso na u kuvhanganywa ha data.3.3. Nga u angaredza, i dovha ya simesa u ḓivhambedza na dziṅwe theo dza milayo dzo tendelaho u bva nga 1994 na dzi na vhushaka na muvhuso wapo. Vhuvhudzisi ho angalalaho ho itwa na vhafaramikovhe vho teaho na tshitshavha nga u angaredza.4. Mishumo mihulwane kha Ḽeveḽe 34.1. Khabinethe yo tendela uri kha Ḽeveḽe 3, ine ya ḓo thoma nga Musumbuluwo, wa ḽa 1 Fulwi 2020, i ḓo shumisa maele o ṱanganelaho a katelaho miṱangano ya Khabinethe ya u tou ṱangana nga kha zwileludzi zwa thekhinoḽodzhi.4.2. Khabinethe yo dovha ya tendela zwigwada zwa u ṱola zwi katelaho Dziminisṱa na Vhafarisa Dziminisṱa. Vho iswa kha tshiṅwe na tshiṅwe tsha zwiṱiriki zwa 52 na dziḓoroboni u ṱola maga o vhewaho kha u lwa na u phaḓalala ha COVID-19.  U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.1. Khoro ya Bodo ya Thekhinoḽodzhi ya Minerala (MINTEK):Vho Dokotela Vanguard Mbuyiseli Mkosana (Mudzulatshidulo);Mufumakadzi Vho Ntokozo Faith Ngcwabe – Muhasho wa Zwiko zwa Minerala na Fulufulu (DMRE);Vho Rantsadi Andries Moatshe (muṱhaḓuli);Vho Dokotela Maropeng Walter Ngobeni;Vho Phurofesa Lindiwe Zungu;Vho Philippus Rudolf Heydenrich;Mufumakadzi Vho Pontsho Maruping;Vho Harold Motaung;Mufumakadzi Vho Phydelis Ntombifuthi Zikalala-Mvelase;Mufumakadzi Vho Margaret Mosibudi Phiri;Vho Lefadi Lucas Makibinyane; naVho Dokotela M Motuku.2. Khoro ya Bodo ya Geoscience:Vho Dokotela Humphrey Lawrence Mbendeni Mathe (Mudzulatshidulo);Vho Andries Moatshe (DMRE);Vho Dokotela Thuli Khumalo (Muhasho wa Mupo, Vhusimamiri na Vhureakhovhe);Vho Sanelo Malaza (muṱhaḓuli);Mufumakadzi Vho Rosalind Mdubeki (Muhasho wa Mveledziso ya Mahayani na Tshanduko ya Mavu);Mufumakadzi Vho Pontsho Tsotetsi (muṱhaḓuli);Mufumakadzi Vho Deborah Mochothli (Muhasho wa Maḓi na Vhuthathatshili);Vho Paul Nel (muṱhaḓuli);Vho Dokotela Jennifer Mirembe;Vho Smunda Mokoena;Vho Xolisa Mvinjelwa (sekithara ya migodi);Vho Adv Ntika Maake;Mufumakadzi Vho Adila Chowan (sekithara ya khomese);Vho B Gerryts (Muhasho wa Saintsi na Tshanduko);Mufumakadzi Vho Lebogang Madiba (Vhufaragwama ha Lushaka); naVho Moses Mabuza – Muofisiri Mulanguli Muhulwane (CEO).3. Vhalanguli vha si vha ngomu kha Bodo ya Ndangulo ya Vhuimangalavha ha Afrika Tshipembe:Vho Zolani Kgosietsile Matthews (Mudzulatshidulo);Mufumakadzi Vho Siphokazi Matolengwe;Vho Asraf Mohamed Adam;Mufumakadzi Vho Leanda-Marsha Vilakazi;Mufumakadzi Vho Kenosi Selane;Vho Zola Fihlani;Vho Dokotela Tshisikawe Victor Munyama; naMufumakadzi Vho Zandile Kabini.4. Vho Abel Moffat SithoIe sa CEO wa Vhuandani ha Vhubindudzi ha Tshitshavha.5. Mufumakadzi Vho Phumla Williams sa DG wa Sisiṱeme ya Vhudavhidzani ha Muvhuso na Mafhungo (GCIS).Mbudziso: Mufumakadzi Vho Phumla Williams – Muambeli wa KhabinetheLuṱingo: 083 501 0139"
Statement on the Cabinet Meeting of 4 June 2020,4 Jun 2020,https://www.gov.za/speeches/statement-cabinet-meeting-4-june-2020-4-jun-2020-0000,https://www.gov.za/ve/speeches/tshi%E1%B9%B1atamennde-tsha-nga-ha-mu%E1%B9%B1angano-wa-khabinethe-wo-farwaho-nga-kha-zwileludzi-zwa,"Statement on the Virtual Cabinet Meeting held on Thursday, 4 June 2020 1. North High Court Judgment of Tuesday, 2 June 20201.1. A special virtual Cabinet meeting was held today, Thursday, 4 June 2020, to discuss developments in South Africa’s efforts to save lives and protect livelihoods amid the COVID-19 pandemic. As part of this discussion, Cabinet reflected on the North Gauteng High Court judgment delivered by Justice Norman Davis on Tuesday, 2 June, 2020, which declared the COVID-19 lockdown regulations in levels 3 and 4 unconstitutional and invalid.1.2. After obtaining legal advice and listening to numerous comments made by members of the legal fraternity in reaction to the judgement, we are of the view that another court might come to a different conclusion on the matter.1.3. Cabinet has therefore decided to appeal the North Gauteng High court decision.1.4. Government will ask that its appeal be heard on an urgent basis so that it can obtain certainty on the regulations. The Minister of Cooperative Governance and Traditional Affairs, Dr Nkosazana Dlamini Zuma will be joined in this appeal by President Cyril Ramaphosa and the Minister of Health, Dr Zweli Mkhize.1.5. Cabinet wishes to assure the nation that all interventions introduced since the declaration of a state of national disaster in March 2020 by President Cyril Ramaphosa have been directed primarily at saving lives.1.6. In implementing these interventions, government has consistently consulted all sectors of society, as the fight against COVID-19 is a national effort that requires unity in action between Government and all South Africans.1.7. While government appeals the court judgment, current regulations remain in force and we appeal and urge all our people to observe all the health protocols that have been put in place including washing of hands, social distancing, wearing of masks in public as well as screening and referral for testing where necessary.2. Extension of the National State of Disaster2.1  Cabinet approved the extension of the National State of Disaster by another month from the 15th June to 15 July 2020. The law allows for the National State of disaster to last  for 90 days which necessitates the extension .3. Western Cape COVID-19 infections3.1. Cabinet remains concerned about the intensity and increase of COVID-19 infections in the Western Cape. To this effect President Ramaphosa will undertake a visit to the province on Friday, 5 June 2020, to discuss the situation with Premier Alan Winde and the provincial executive, and to assess the province’s readiness for continued management of the pandemic.   3.2. President Ramaphosa will be accompanied by the Minister Mkhize; Defence Minister Nosiviwe Mapisa-Nqakula; Basic Education Minister Angie Motshekga; Police Minister Bheki Cele; Human Settlements, Water and Sanitation Minister Lindiwe Sisulu and Public Works and Infrastructure Minister Patricia de Lille.4.   Child Protection Week4.1.  Cabinet reminds the public that this week is Child Protection Week which started this past Sunday the 31 May and ends this coming Sunday 7 June 2020. Child Protection Week seeks to elevate issues of the protection of children throughout the year. This year’s theme is: “Let Us All Protect Children, During COVID-19 and Beyond”.5.   Water shortage5.1.    Cabinet has noted the recent drop in dam levels, particularly in the Western Cape.  As a water-scarce country, the dam levels have a negative impact on our water needs. Cabinet therefore makes an appeal to all of us to use water sparingly.Enquiries: Ms Phumla Williams – Cabinet SpokespersonCell: 083 501 0139 "
"Tshiṱatamennde tsha nga ha Muṱangano wa Khabinethe wo farwaho nga kha zwileludzi zwa thekhinoḽodzhi nga Ḽavhuraru, 10 Fulwi 2020",11 Jun 2020,https://www.gov.za/speeches/statement-virtual-cabinet-meeting-held-wednesday-10-june-2020-11-jun-2020-0000,https://www.gov.za/ve/speeches/statement-virtual-cabinet-meeting-held-wednesday-10-june-2020-11-jun-2020-0000,"1.  Maswa-Maswa a Tshitzhili tsha Corona (COVID-19)1.1.  Kha muṱangano wayo wo farwaho nga kha zwileludzi zwa thekhinoḽodzhi nga Ḽavhuraru, ḽa 10 Fulwi 2020, Khabinethe yo ṱanganedza muvhigo wa maswa-maswa u bva kha Khoro ya Ndaela ya Lushaka ya Tshitzhili tsha Corona (NCCC). NCCC yo kumedza themendelo dza tshivhalo maelana na Nḓivhadzo yo livhanywaho ya khohakhombo yo engedzwaho ya Ḽeveḽe 3 ya nyiledzo ya u tshimbila ya lushaka.Themendelo dzo tewa kha ṋetshedzo dzo itwaho nga sekithara dzo fhambanaho na khaseledzo nga Vhushumeli ho Ṱanganelaho ha Lushaka na Tshiimiswa tsha Vhusevhi.  1.2.  Fhedziha, Khabinethe yo dzhia tsheo ya u vha yo imisa thendelo ya themendelo idzo nga uri hu tshe ho lindelwa muvhigo wo fhelelaho wa ndingo ya mutakalo u bva kha Komiti ya Ofisi ya Minisṱa ya Vhutsivhudzi ha zwa Mutakalo kha COVID-19. NCCC i khou lavhelela u ṱanganedza mukumedzelo wo fhelelaho mathomoni a vhege ḓaho.1.3.  Khabinethe i khou dovha hafhu ya humbela na u ṱuṱuwedza maAfrika Tshipembe vhoṱhe uri nga kha u ḓiṋetshedzela vha tevhedze maga o vheiwaho kha u lwa na u phaḓalala ha COVID-19. Maga ayo a katela u dzulela u ṱamba zwanḓa, u sa vha tsini-tsini na vhaṅwe na u ambara masiki musi u fhethu ha nnyi na nnyi.2.  Khamphani ya Pheṱiroḽiamu ya Lushaka2.1.  Khabinethe yo nyeṱulelwa nga ha mushumo une wa khou ya phanḓa wa u livhanya khamphani ṱhukhu dza peṱiroḽiamu (oiḽi na gese) dzi langwaho nga khamphani ya muvhuso ya fulufulu o fhambanaho, ine ya vha Tshikwama tsha Vhukati tsha Fulufulu.   2.2.  Ndivhanyiso i ḓo bveledza mutikedzelo miraru (PetroSA, Strategic Fuel Fund na iGas) dzine dza ḓo ṱanganywa uri dzi vhe Khamphani ya Pheṱiroḽiamu ya Lushaka nthihi. Hezwi zwi khou vha hone nga kha nḓivhadzo yo itwaho nga Muphuresidennde Vho Cyril Ramaphosa kha Mulaedza wavho wa Lushaka wa ḽa 13 Luhuhi 2020, u itela u wana hafhu ndivho na u livhanyisa mabindu a langwaho nga muvhuso a tshivhalo u itela u tikedza nyaluwo na mvelaphanḓa.2.3.  Khabinethe yo tendela ḽikumedzwa ḽa u thola khamphani ya phurofeshinala ya nzudzanyululo ire na vhukoni ha vhuṱanganyi u itela u sedzulusa modele wa nṱhesa u shumiseaho wa heyi Khamphani ya Pheṱiroḽiamu ya Lushaka nthihi.3.  Muhanga wa Mbekanyamaitele wa Khakhathi dzo Livhanaho na Mbeu (GBV) kha Sisṱeme ya Pfunzo ya Zwikolo zwa Nṱha na Vhupfumbudzi3.1.  Khabinethe yo tendela Muhanga wa Mbekanyamaitele ya GBV kha Sisiṱeme ya Pfunzo ya Zwikolo zwa Nṱha na Vhupfumbudzi. Muhanga wa mbekanyamaitele u khou ṱoḓa u fhindula kha tshivhalo tsho engedzeaho tsha milandu i elanaho ha GBV kha zwiimiswa zwa pfunzo ya nṱha.     3.2.  Muhanga wa mbekanyamaitele u ṋetshedza ndededzo kha zwiimiswa, kushumele na maitele ane zwiimiswa zwa pfunzo ya nṱha zwa tea u shumisa kha u thivhela zwiwo zwa GBV khamphasini dzavho. Hu tshi engedzwa kha u ṋetshedza zwiimiswa zwa vhulangi, zwi dovha zwa kombetshedza zwiimiswa izwo uri zwi ite uri mbekanyamaitele yazwo ya GBV i ḓivhiwe.4.  Muvhigo wa Ngudo ya Vhukonadzei kha Khonḓela na Miziamu wa Mbofholowo ya Tsudzuluwo (RLMM)4.1.  Khabinethe yo tendela Muvhigo wa Ngudo ya Vhukonadzei ha u thomiwa ha RLMM. Miziamu u ḓo shela mulenzhe kha u tsireledzwa ha ḓivhazwakale ya khonḓela nndwa ya mbofholowo Afrika Tshipembe.4.2.  Ngudo, ine Khabinethe yo i tendela nga 2015, yo vha yo laelwa kha nyimele ya ndaela ya Khonḓela na Nḓila ya Mbofholowo Vhufa (RLHR).  RLHR i shela mulenzhe kha mvelaphanḓa na tshanduko ya vhufa ha mbono ya shango ḽa Afrika Tshipembe.4.3.  Musi wo no fhela, miziamu u ḓo tsireledza mutevhe wa eḽemennde dza vhufa (dzi fareaho na dzi sa farei) na u ṋetshedza nganea, nyelelwo na tshenzhemo i fanaho zwi elanaho na nndwa ya mbofholowo Afrika Tshipembe.5.  Nḓila ya Vhufa ha Lushaka lwa Khoi na San5.1.  Khabinethe yo tendela u thomiwa ha Nḓila ya Vhufa ha Lushaka lwa Khoi na San, ine ya vha thandela ya ifa ḽa lushaka. Nḓila iyi i ḓo topola, u ṋea mavhalaangwe, u tsireledza na u khwinisa vhufa ha Khoi, Nama, Griekwa, Khorana na San. Thandela iyi i shela mulenzhe u ya kha u tendela ha ḓivhazwakale ya Afrika Tshipembe ye ya vha yo litshedzelwa na u sa dzhielwa nṱha.5.2.  Zwi dovha zwa ita uri Mulayo wa Vhurangaphanḓa ha Sialala ḽa Khoi-San wa 2019 (Mulayo 3 wa 2019) u shume, u itaho uri vharangaphanḓa vha sialala vha Khoi na San vha dzhielwe nṱha.6.   Makolo a khoini dza khumbudzo dza 2021 na 20226.1.  Khabinethe yo tendela makolo a khoini dza khumbudzo ya phaḓaladzo dza 2021 na 2022 dzine dza bveledzwa nga Bannga ya Vhukati ya Afrika Tshipembe (SARB) na South African Mint Company.6.2.  Khoini ya phaḓaladzo ya khumbudzo ya R5 na R5 sterling-silver, khoini ya gold plated collectors’ dzi ḓo bveledzwa nga 2021 hu tshi pembelelwa anivesari ya miṅwaha ya ḓana (Centenary) ya SARB. Serisi ya vhuṋa ya khoini ya Desimaḽa ya Afrika Tshipembe, ine ya ḓo bveledzwa nga 2022 i ḓo katela khoini ya sheleni (10 cent), thubobo (20 cent), tshiṱanu (50 cent), disheleni (R1), bonndo na bonndo mbili na disheleni (R2 na R5).   Milayotibe1.  Mulayotibe wa Khwinifhadzo ya Milayo ya Sekithara ya Masheleni wa 20201.1.  Khabinethe yo tendela mukumedzo wa Mulayotibe wa Khwinifhadzo ya Milayo ya Sekithara ya Masheleni wa 2020 Phalamenndeni. Mulayotibe u kumedza u vhea SARB sa Manḓalanga a Thandululo, na u engedza zwishumiswa zwa vhulauli ha SARB kha u bvisa maanḓa ayo a ṱoḓeaho kha u vhona uri hu na vhudziki kha sisiṱeme ya masheleni.1.2.  Mulayotibe u kumedza muhanga muswa wa thandululo kha zwiimiswa zwa masheleni, nga maanḓa dzibannga musi dzi tshi dzhena kha tshifhinga tsha mutsiko wa masheleni. U dovha wa ḓivhadza kana u ḓisa tshikimu tsha ndindakhombo ya diphosithi khulwane tsha u tou thoma Afrika Tshipembe tshine tsha ḓo vhona uri vha dzhenisaho tshelede vha wana tshelede yavho murahu musi bannga itshi kundelwa.1.3.  Tshikimu itsho tshi ḓo tsireledza vhadzhenisi vha tshelede vha sa koni u ḓi lwela na u vhona uri u thithisea kha sisṱeme ya masheleni na ikonomi nga vhuphara hu si vhe vhunzhi musi zwiimiswa izwo zwi tshi dzhena kha mutsiko wa masheleni.U tholwaMufumakadzi Vho Sekgothadi Kabelo sa Mulanguli Muhulwane a si wa Ngomu wa Vhulangi ha Vhuimazwikepe ha Bodo ya Afrika Tshipembe. Mbudziso: Mufumakadzi Vho Phumla Williams – Muambeli wa KhabinetheLuṱingo: 083 501 0139 "
Tshitatamende tsha Muṱangano wa Khabinethe wo itwaho nga kha vidio wa  ḽa 24 Fulwi 2020,26 Jun 2020,https://www.gov.za/speeches/statement-virtual-cabinet-meeting-24-june-2020-26-jun-2020-0000,https://www.gov.za/ve/speeches/statement-virtual-cabinet-meeting-24-june-2020-26-jun-2020-0000,"1. Pulane ya u Phulusa Bindu ḽa South African Airways (SAA) 1.1  Khabinethe yo ṱanganedza muvhigo wa mvelaphanḓa kha maitele a u phulusa bindu ḽa SAA u bva kha IMC ya SAA, ine mudzulatshidulo wayo ha vha Minista wa Mabindu a Muvhuso Vho Pravin Gordhan.1.2 Khabinethe i tshe yo fulufhela uri voutu yavhuḓi u bva kha vhakolodisi u khunyeledza maitele a u phulusa bindu i kha ḓi vha tsheo ire na khonadzeo ya u bvelela na i khauledzaho, uri bupo ḽa lushaka ḽi dzudzanye nga huswa kushumele kwaḽo ku katelaho zwa bindu ḽaḽo, tshikolodo tshaḽo na vhuṅwe vhuḓifhinduleli. Khabinethe i tenda uri bindu ḽa bupo ḽo dzudzanywaho nga huswa ḽi ḓo tevhela nḓila ya tshanduko yo khwaṱhaho u itela u bvelela ha dziphaiḽotho dza vharema nga murahu ha miṅwaha ya 26 ya dimokirasi.  1.3 I tikedza ḽidzingiṅwa ḽa bupo ḽiswa na ndingedzo dzo khwaṱhaho dza u kuvhanganya ndambedzo u bva kha zwiko zwo fhambanaho, hu tshi katelwa na u bva kha vhashumisani vhane vha nga vha na mikovhe kha bindu ḽeneḽi uri bupo ḽiswa ḽi thome u shuma. Heyi ndi yone nḓila i konadzeaho ine bupo ḽiswa ḽi re na khonadzeo ya u bvelela, ḽo khwaṱhaho, ḽi konaho u ṱaṱisana na maṅwe ḽa ḓo kona u ṋetshedza tshumelo dzo ṱanganelaho fhano hayani, kha madzingu na kha dzitshaka.2. Ikonomi2.1 Khabinethe i ṱanganedza mugaganyagwama wa dzudzanywaho wa u Engedzedza masheleni wa 2020/21 wo ṋetshedzwaho nga Minista wa Gwama Vho Tito Mboweni nga Ḽavhuraru ḽa 24 Fulwi 2020. Hezwi zwo itiswa nga dwadze ḽa tshitzhili tsha Corona (COVID-19) ḽe ḽa vhanga u wa ha ikonomi. Mugaganyagwama wa u Engedzedza masheleni wo vhekanya nḓila ine ya tea u tevhelwa kha u dzikisa tshikolodo nga u khwinisa maitele a u shumisa masheleni na u sika mutheo wa u vusuludza ikonomi.2.2 Khabinethe i na fulufhelo ḽa uri vhuḓikumedzeli ho ḓivhadzwaho nga Minista Vho Mboweni hu ḓo vhea ikonomi yashu kha nḓila yo dziaho na i sa nyeṱhi, nga maanḓa arali muṅwe na muṅwe a ṱanganela na muvhuso kha u vhu shumisa.3. Maswa maswa nga ha COVID-193.1 Khabinethe yo ṱanganedza muvhigo wa mvelaphanḓa u bva kha Khoro ya Ndaelo ya Lushaka ya tshitzhili tsha Corona. Sa tshipiḓa tsha u fhindula kha Luṱa lwa 3 lwa khovhakhombo yo elwaho lwa nyiledza u bva mahayani ya lushaka, khwiniso ya milayo u ya nga Mulayo wa Ndangulo ya Tshiwo, 2002 (Act 57 of 2002) yo ṋetshedzwa. 3.2 Musi Khabinethe i tshi livhuwa mushumo muhulwane vhukuma une wa kha ḓi itwa u ṱhogomela ndinganyiso vhukati ha nḓila ine vhathu vha kona u ḓishumela na u vhulunga matshilo, yo ṱanganedza u anḓadzwa ha khwiniso malugana na u vulwa ha dziristorente, dzihodela na dzikhasino.3.3  Khabinethe i ombedzela khuwelelo kha riṋe roṱhe uri ri shumisane u fhelisa u phaḓalala ha vhulwadze zwitshavhani zwa hashu nga u tevhedza ndaela dza mutakalo u fana na u ṱamba zwanḓa tshifhinga tshoṱhe, u vha kule na muṅwe muthu na u ambara masiki musi ri fhethu ha nnyi na nnyi.4. Khakhathi dzo Ḓisendekaho nga Mbeu (GBV) 4.1  Khabinethe i khou vhilaedzwa vhukuma nga u gonya ha tshivhalo tsha milandu ya GBV u mona na shango. Nga murahu ha mabulayo a vhafumakadzi na vhana manzhi a zwenezwino, yo ita khuwelelo kha vhathu vhoṱhe vha Afrika Tshipembe uri vha vhumbane na u shumisana u fhelisa mabulayo aya. Khabinethe i khoḓa madzhendedzi a vhukombetshedzi ha mulayo kha u ṱavhanyedza hao a fara vhahumbulelwa na u dovha ya ṱuṱuwedza madzhendedzi u bvela phanḓa na u shuma a sa neti u fara vhoṱhe vho kwameaho kha mabulayo a tshiṱuhu aya.4.2 Khabinethe yo ima yo khwaṱhisa kha vhuḓikumedzeli hayo ha u thoma u shumisa nga vhuḓalo thusedzo dza tshaka dzo fhambanaho dzo bveledziswaho u bva kha Pulane ya Tshiṱirathedzhi ya Lushaka nga ha GBV na Mabulayo a vha tshisadzini. Komiti ya Dziminista yo rangwaho phanḓa nga Minista u bva kha Ofisi ya Muphuresidennde ya zwa Vhafumakadzi, Vhaswa na Vhathu vha re na Vhuholefhali, Vho Maite Nkoana-Mashabane, i bvela phanḓa na u tshimbidza thusedzo ya muvhuso ya masia manzhi a muvhuso. Honeha, thusedzo i shumaho vhukuma i ṱoḓa Maafrika Tshipembe vhoṱhe u tamba tshipiḓa tshavho kha u fhelisa mvelele ya khakhathi dzi itelwaho miraḓo ya tshitshavha ine ya sa kone u ḓilwela. 5. Simphoziamu ya Mveledziso ya Themamveledziso yo Khwaṱhaho ya Afrika Tshipembe  (SIDSSA)5.1 Khabinethe i ṱanganedza u rwelwa ṱari ha  SIDSSA ye ya itwa nga kha vidio vhege ino, nga fhasi ha thero:  “u bindudza kha themamveledziso u itela lupfumo lwa vhoṱhe: zwino, matshelo na tshifhinga tshi ḓaho”.  SIDSSA ndi puḽatifomo ine ya ṱanganya vhashumi vha vhuṱhogwa kha tshikhala tsha vhubindudzi ha themamveledziso, vhane vha khou u tsa vha tshi gonya u lwela tshipikwa tsha u ṱavhanyisa  pulane ya u vusa ikonomi yo rangwaho phanḓa nga themamveledziso. Thusedzo ya themamveledziso i dzula i tshiḓisatshanduko kha phakhedzhi ya u vusuludza ikonomi ya Afrika Tshipembe.5.2  Nga kha maitele aya, ṱhanganyelo ya thandela dza 276 dzo no elwa.  Hezwi zwi vhumba thandela dza vhubindudzi ha themamveledziso dzi ḓisaho tshanduko dzi na vhukoni ha u andisa kha tsiko ya zwikhala zwa mushumo na u khwaṱhisa ikonomi.  5.3 Dza fumalomalo kha thandela idzi dzo lugela vhubindudzi nahone dzi katela nḓowetshumo dzine dzo khwaṱhisedzwa u vha na vhukoni ha u andisa kha sia ḽa fulufulu, maḓi, zwiendedzi, themamveledziso ya thekhinoḽodzhi ya vhudavhidzani na mafhungo; vhudzulo ha vhathu, vhulimi na nḓowetshumo ya zwibveledzwa zwa vhulimi.5.4  Thandela idzi dzi ḓo lambedzwa zwihulwane u bva kha masia mararu – a zwa mabindu, ndambedzo ya masheleni yo ṱanganyiswaho na kha khovhelo ya muvhalelano. Sa tshipiḓa tsha phakhedzhi ya u vusa ikonomi, muya wa shango wa tshumisano ya muvhuso na phuraivethe zwi bvela phanḓa na u sedza kha u tandulula u sa lingana kha sia ḽa vhudzulo, u shandukisa ikonomi na u sika mishumo ine ya khou ṱoḓea vhukuma.U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1.     Miraḓo ya bodo ya Bodo ya Vhulangi yo Ḓiimisaho ya Dzioditha:1.1.    Vho Martie Janse van Rensburg (vho tholiwa hafhu);1.2.    Vho Iqbal Motala (vho tholiwa hafhu);1.3.    Vho Madoda Petros (vho tholiwa hafhu);1.4.    Vho Nombulelo Gumata;1.5.    Vho Thembeka Semane;1.6.    Vho Roy Andersen;1.7.    Vho Preston Speckmann;1.8.    Vho Jesmane Boggenpoels;1.9.    Vho Shauket Fakie; and1.10     Muphurofesa Vho Nirupa Padia.2.    Miraḓo ya bodo ya Dzangano ḽa Ndindakhombo ya Khovhakhombo yo Khetheaho ḽa Afrika Tshipembe:2.1.    Vho Moss Ngoasheng (Mudzulatshidulo);2.2.    Vho Priscilla Mokonyane (Mufarisa Mudzulatshidulo);2.3.    Vho Moipone Ramoipone;2.4.    Vho Desmond Marumo;2.5.    Vho Japhtaline Mantuka Maisela;2.6.    Vho Christiaan Johannes van Dyk;2.7.    Vho Enos Ngutshane;2.8.    Vho Reginald Haman;2.9.    Vho Sathie Gounden;2.10.    Vho Margret Mosibudi Phiri;2.11.    Vho Refilwe Moletsane; and2.12.    Vho Nolwandile Mgoqi-Mbalo.Mbudziso:Vho Phumla Williams – Muambeli wa Khabinethe Luṱingothendeleki: 083 501 0139 "
"Tshitatamennde tsha Muṱangano wa Khabinethe nga vidio nga Ḽavhuraru, 5 Ṱhangule 2020",6 Aug 2020,https://www.gov.za/speeches/statement-virtual-cabinet-meeting-wednesday-5-august-2020-6-aug-2020-0000,https://www.gov.za/ve/speeches/statement-virtual-cabinet-meeting-wednesday-5-august-2020-6-aug-2020-0000,"A. U sedza fhungo ḽa Zwiito zwa Vhuaḓa1. U shumiswa nga nḓila i si yavhuḓi ha zwiko zwa thusedzo kha Vhulwadze ha tshitzhili tsha Corona (COVID-19)1.1. Khabinethe yo sedza nga ṱhoni vhukuma mivhigo ya zwenezwino ya zwiito zwa vhuaḓa na vhuvhava ha zwiko zwi ṱoḓeaho vhukuma zwe muvhuso wa zwi ṋetshedza u vhulunga na u ṱhogomela matshilo a vhathu nga tshifhinga tsha tshiwo tsha dwadze ḽa COVID-19.1.2. Vhathu vha si na mikhwa na dzikhamphani vho phusukanya zwiko zwa muvhuso zwe zwa vha zwo itelwa u ṋetshedza zwiḽiwa kha miṱa i shayaho na tshomedzo dza u ḓitsireledza (dziPPE) dza vhashumi vha ṋetshedzaho tshumelo dza mutheo, nga maanḓa vhashumeli vha zwa mutakalo.  1.3. Vhugevhenga ho raliho na zwiito zwo bvaho nnḓa ha nḓila zwi katela zwiito zwa u ta mitengo yo kalulaho, u khakhisa na u khelusa nḓisedzo dza zwiḽiwa zwo dzudzanyelwa u kovhelwa vhashai, na zwiito zwa vhufhura zwi kwamaho masheleni o livhiswaho kha u fhungudza vhuleme ya vhashumi na mabindu o kwameaho nga u valwa ha mishumo ya zwa ikonomi nga tshifhinga tsha nyiledza u bva mahayani. 1.4. Khabinethe i ita khuwelelo kha zwiimiswa zwa tshitshavha zwoṱhe u tevhedza maimo a nṱhesa a vhungoho na vhuḓifhinduleli, na u bveledza ndaela dzavho nga nḓila i shumaho na vhukoni. Khabinethe i dzula yo ḓikumedzela u fhaṱa muvhuso wa mveledziso ya vhukoni na mikhwa yavhuḓi. I tikedza khuwelelo ya zwenezwino nga Muphuresidennde Vho Cyril Ramaphosa ya uri madzhendedzi a vhukombetshedzi ha mulayo a ite zwine a kona u fara avho vha kwameaho kha zwiito zwa vhuaḓa, hu si na ndavha uri ndi vhonnyi na u khwaṱhisedza uri vha wana murahu masheleni o phusukanywaho.1.5. Muvhuso u bva kha miṅwaha yo fhira wo thoma thusedzo dzo fhambanaho dza u lwa na u hulela ha zwiito zwa vhuaḓa, zwe zwa kwama nga nḓila i si yavhuḓi nḓisedzo ya tshumelo kha vhashai na vha sa kone u ḓilwela. 1.6. Senthara ya vhukonanyi yo khetheaho yo thomiwaho zwenezwino yo itelwa u khwaṱhisa ndingedzo dzo vhoṱhe vhukati ha madzhendedzi a vhukombetshedzi ha mulayo u thivhela, u topola, u ṱoḓisisa na u tshutshisa zwiito zwa vhuaḓa zwi elanaho na COVID-19. Yo vhumbwa nga Senthara ya Vhusevhi ha zwa Masheleni, Bodo ya Vhulanguli ya Vhuṱoḓisisi ha Mapholisa yo Imaho nga Yoṱhe; Maanḓalanga a Vhutshutshisi a Lushaka; Bodo ya Vhulanguli ya Tshumelo ya Mapholisa ya Afrika Tshipembe ya Ṱhoḓisiso ya Vhugevhenga vhu Itelwaho Muvhuso (Hawks), Vhusevhi ha Vhugevhenga na Tshumelo ya Vhuṱoḓisisi; Tshumelo ya Mbuelo ya Afrika Tshipembe; Yuniti yo U ṱoḓisisa yo Khetheaho (SIU) na Dzhendedzi ḽa Tsireledzo ḽa Muvhuso.1.7. Mavharivhari a zwiito zwa vhuaḓa ane a khou ṱoḓisiswa hu katelwa vhufhura kha khovhelo ya zwiputu zwa zwiḽiwa, mindende ya thusedzo ya matshilisano, thengo ya dziPPE na dziṅwe ṋetshedzo dza zwa dzilafho, na u phusukanywa ha Tshikwama tsha COVID- 19 tsha Vhashumi tsha Tshifhinga nyana/Tshikimu tsha Thusedzo ya Vhatholi.  1.8. U ṱavhanyisa na u khwaṱhisa maitele a u lwa na zwiito zwa vhuaḓa, Muphuresidennde Vho Ramaphosa zwenezwino vho saina ndaela ya tshiofisi ya u ṋea maanḓa SIU u ṱoḓisisa vhuḓifari ho songo teaho kana hu siho mulayoni vhuṅwe na vhuṅwe kha thengo ya ndaka iṅwe na iṅwe, mishumo na tshumelo nga tshifhinga kana i elanaho na tshiimo tsha lushaka tsha tshiwo kha tshiimiswa tshiṅwe na tshiṅwe.SIU yo manḓafhadzwa u ṱoḓisisa mavharivhari maṅwe na maṅwe a elanaho na kushumisele ku si kwavhuḓi kwa masheleni a COVID-19 kha madavhi oṱhe a Muvhuso na u thoma matshimbidzele a kombetshedzaho mulayo u itela u wana murahu tshinyalelo kana ndozwo iṅwe na iṅwe yo vha ho hone kha Muvhuso.U khwaṱhisedza uri vhukando vhu khou dzhiwa nga u ṱavhanyedza,Muphuresidennde vha ḓo ṱanganedza mivhigo ya tshifhinga nyana nga ha ṱhoḓisiso vhege dza rathi dziṅwe na dziṅwe. Vha ḓo dovha vha wana mivhigo u bva kha Foramu ya U lwa na Zwiito zwa Vhuaḓa ya Sekhithara ya Mutakalo ye ya ṋewa mushumo wa u ṱoḓisisa zwiito zwi siho ngonani na kushumisele kwa ndaulo ku si kwavhuḓi kha sekhithara ya mutakalo.1.9. Khabinethe yo dovha ya ṱanganedza khwiniso kha milayo ya mathomo ya Khomishini ya Ṱhoḓisiso kha Mavharivhari a u Thubiwa ha Muvhuso, Zwiito zwa Vhuaḓa na Vhufhura kha Sekhithara ya Tshitshavha, hu tshi katelwa na Madavhi a Muvhuso. Milayo yo khwiniswaho zwa zwino i ḓo tendela u kovhelana mafhungo nga khomishini na maṅwe madzhendedzi a vhukombetshedzi ha mulayo. Hezwi zwi ḓo thusa u ṱavhanyisa ṱhoḓisiso na tshutshiso ya milandu i elanaho na zwiito zwa vhuaḓa.1.10. Sa tshipiḓa tsha u khwaṱhisa thusedzo idzi, Khabinethe yo dovha ya tendela u vhumbwa ha thimu ya Minista ṱhanu, vhukati ha zwiṅwe, i ḓo sedza kha thengo dzoṱhe dzi elanaho na COVID-19 dze dza itwa nga tshifhinga tsha nyiledza u bva mahayani na u khwaṱhisa sisiṱeme dza thengo dza zwino. Thimu i ḓo vhumbwa nga Minista wa Vhulamukanyi na Tshumelo dza Vhululamisi, Vho Ronald Lamola (Murambi); Minista wa Gwama, Vho Tito Mboweni, Minista wa Tshumelo ya Tshitshavha na Ndaulo, Vho Senzo Mchunu, Minista wa Vhuvhusi ha Tshumisano na zwa Sialala, Dokotela Vho Nkosazana Dlamini Zuma na Minista kha Ofisi ya Muphuresidennde , Vho Jackson Mthembu.1.11. Mihasho yoṱhe ya muvhuso i ḓo lavhelelwa u rumela thimu ya dziminista iyi khonṱhiraka dza thengo dzoṱhe dzo pfufhiwaho nga tshifhinga itshi uri dzi anḓadzwe na uri tshitshavha tshi kone u dzi wana.1.12. Khabinethe i ṱanganedza nḓivhadzo ya uri milandu i swikaho 36 i elanaho na zwiito zwa vhuaḓa i kha maga o fhambanaho a ṱhoḓisiso na u tshutshiwa. Milandu iyi i rumela mulaedza wo khwaṱhaho wa uri muvhuso a u nga ḓo konḓelela zwiito zwiṅwe na zwiṅwe zwa vhuaḓa, nga maanḓa kha vhashumi vhawo, na uri vhatshinyi vha ḓo farwa na u tshutshiswa.1.13. Zwiito zwa vhuaḓa ndi vhugevhenga vhuhulwane vhukuma vhune ha ṱangula vhashai na u hanela u wana tshumelo dza mutheo. Sa tshitshavha, ri na vhuḓifhinduleli ha u lwa na zwiito zwa vhuaḓa nahone ri fanela u vhu bvisela khagala hu si na nyofho na u dzhia sia. Khabinethe i ṱuṱuwedza tshitshavha u shumisa ṱhingo thwii dza u lwa na zwiito zwa vhugevhenga dza lushaka na dza sekhithara dzo fhambanaho dzo sikwaho u tikedza ndingedzo dza u bvisela khagala na u sala murahu mavharivhari a elanaho na zwiito zwa vhuaḓa.B. Tsheo Khulwane    2. Tshiṱirathedzhi tsha Zwikili zwa Tshifhinga tshi ḓaho na Didzhithala tsha Lushaka2.1. Khabinethe yo ṱanganedza khanḓiso ya Tshiṱirathedzhi tsha Zwikili zwa Tshifhinga tshi ḓaho na Didzhithala tsha Lushaka. Tshiṱirathedzhi ndi mvelelo ya Muvhigo wa Muvhuso nga ha Thekhinoḽodzhi na Mafhungo o Ṱanganelaho zwa Lushaka we wa ganḓiswa nga Khubvumedzi  2016.  2.2. Tshiṱirathedzhi tshi fhindula kha muhanga wo konanywaho u bveledzisa khaphasithi ya zwikili zwa sekhithara dzoṱhe dza ikonomi kha sia ḽa tshanduko ya didzhithala na mveledziso ya zwa thekhinoḽodzhi zwa Tshanduko kha zwa Nḓowetshumo ya Vhuṋa. Tshi ḓo ṋetshedza maitele a u thoma shuma a ṱhanganelo na a tshifhinga tshi ḓaho ane a ḓo katela sekhithara ya phuraivethe, zwa pfunzo na tshitshavha nga u angaredza.3. Tshiṱirathedzhi tsha Vhuḓowedzi ha Tshanduko ya Kilima tsha Lushaka (NCCAS)3.1. Khabinethe yo ṱanganedza NCCAS uri tshi thome u shumiswa. Tshiṱirathedzhi itshi tshi shuma sa Pulane ya Vhuḓowedzi ya Lushaka sa zwine zwa ṱoḓwa nga Buthano ḽa Muhanga wa Mashango Mbumbano nga ha Tshanduko ya Kilima. Tshiṱirathedzhi tsha Vhuḓowedzi tsha Tshanduko ya Kilima tsha Lushaka (NCCAS) tshi sumbedzisa tshigwada tsha zwipikwa, thusedzo na mvelelo zwi ita uri shango ḽi sumbedze mbonalo ya vhuḓikumedzeli ha Afrika Tshipembe kha Thendelano ya Paris nga ha tshanduko ya kilima.3.2. Tshiṱirathedzhi tshe tsha bveledziswa nga vhukwamani na muvhuso, sekhithara ya phuraivethe na zwitshavha zwapo tsho livhiswa kha u fhungudza u vha khomboni ha tshitshavha, ikonomi na mupo kha tshinyadzo ya tshanduko ya kilima. Tshi dovha tsha ṋetshedza maitele o konanywaho na o ṱanganelaho kha vhulanguli ha maga a vhuḓowedzi sa phindulo kha masiandaitwa a tshanduko ya mupo. Zwino ngauri tsho ṱanganedzwa, Muhasho wa Mupo, Maḓaka na Vhureakhovhe u ḓo konanya ḽevele dzoṱhe dza muvhuso, mabindu na tshitshavha tsha vhadzulapo u itela u thoma u tshi shumisa. Pulane ya miṅwaha ya   i ḓo sedzuluswa kha miṅwaha miṱanu miṅwe na muṅwe.4. Vhuṱambo ha u pembela Ṅwedzi wa Vhafumakadzi, Ṱhangule  20204.1. Khabinethe yo tendela mbekanyamushumo ya  vhuṱambo ha u pembela Ṅwedzi wa Vhafumakadzi nga fhasi ha thero: “ U swikela pfanelo dza vhafumakadzi u itela vhumatshelo vhu linganaho:” Ṅwedzi wa Vhafumakadzi ṅwaha uno u sedza u ṱuṱuwedza vhathu u dzhia vhukando ha u rangaphanḓa pfanelo dza vhafumakadzi na ndinganyiso ya mbeu. 4.2. Muvhuso wo ḓikumedzela u lwa na u fhelisa khakhathi dzo ḓitikaho nga mbeu na mabulayo a vhafumakadzi (GBVF). Khabinethe vhege ino yo tendela Milayotibe miraru uri i rumelwe Phalamenndeni, ine ya ḓo khwaṱhisa sisiṱeme ya vhulamukanyi yashu u tikedza na u tsireledza zwipondwa zwa  GBVF.4.3. Mbekanyamushumo dza ṅwedzi yoṱhe dzi ḓo engedza fulo ḽa vhafumakadzi na u khwaṱhisa zwigwada zwo dzudzanyiwaho zwa vhafumakadzi u ya kha nḓila yo khwaṱhaho ya nyito  kha mafhungo a vha kwamaho. Nga Swondaha, 9 Ṱhangule 2020, Muphuresidennde Vho Ramaphosa vha ḓo dzhenela mushumo une wa ḓo hashiwa kha theḽevishini shango ḽoṱhe, khathihi na phanele dza zwiambi vho rambiwaho.C. Milayotibe5. Milayotibe ya GBVF yo tendiwaho5.1. Khabinethe yo tendela u rumelwa ha Milayotibe GBV miraru – Mulayo wa zwa Vhugevhenga (Vhutshinyi ha zwa Vhudzekani na Mafhungo a Elanaho) Mulayotibe wa Khwiniso wa 2020; Ridzhisiṱara ya Lushaka ya Vhutshinyi ha zwa Vhudzekani) na Mulayotibe wa Khwiniso ya Khakhathi ya Miṱani Phalamennde. Milayotibe iyi i fhindula tshivhalo tsha thaidzo dzo ṱahiswaho nga tshifhinga tsha Samithi ya Muphuresidennde ya U lwa na  GBVF ye ya farwa nga 2018 malugana na sisiṱeme ya vhulamukanyi ha zwa vhugevhenga.  5.2. Khwiniso dzi ṋetshedza phindulo dzo livhanaho fhedzi na ṱhoḓea na mbilaelo dza tshipondwa kha sisiṱeme ya vhulamukanyi ha zwa vhugevhenga malugana na vhutshinyi ha zwa vhudzekani. U konḓisa milayo ya beiḽi kha vhatshinyi malugana na vhutshinyi ha zwa vhudzekani. Ḽiṅwalo ḽa mulayo ḽa u fara muthu a ḽi tsha ḓo vha ṱhoḓea phanḓa ha musi madzhendedzi a vhukombetshedzi ha mulayo vha tshi dzhia vhukando kha vhugevhenga ha zwa vhudzekani ho vhigwaho. Milayo ya parolo na yone i khou khwaṱhiswa na zwigwevho zwa fhasisa zwi khou gonyiswa. Khwiniso dzi dovha dza khwaṱhisa masiandaitwa a u pfuka ndaela ya tsireledzo.5.3. Mulayotibe wa Khwiniso wa Mulayo wa zwa Vhugevhenga (Vhutshinyi ha zwa Vhudzekani na Maṅwe a Elanaho) u dovha wa khwinisa Ridzhisiṱara ya Lushaka ya Vhatshinyi vha Vhudzekani nga u ṱanḓavhudza tshikoupu u bva kha vhana na vhathu vho khakhiseaho muhumbuloni fhedzi, wa u engedza u tsireledza zwigwada zwoṱhe zwi re khomboni. Vhathu vha re kha ridzhisiṱara iyi vha kombetshedzea u bvisela khagala mafhungo aya musi vha tshi rumela khumbelo ya u shuma na zwigwada izwi.5.4. Mulayotibe wa Khwiniso wa Khakhathi dza Miṱani u tshimbidza u wanwa ha ndaela dza tsireledzo kha zwiito zwa khakhathi dza miṱani nga kha maitele a eḽekiṱhironiki. U kombetshedza Muhasho wa Mveledziso ya Matshilisano na Muhasho wa Mutakalo u ṋetshedza dziṅwe tshumelo kha zwipondwa zwa khakhathi dza miṱani na u livhanyisa mbetshelwa dza Mulayo wa Khakhathi dza Miṱani, 1998 (Mulayo wa 116 wa 1998) na mbetshelwa dza Tsireledzo u bva kha Mulayo wa Tshutshedzo, 2011 (Mulayo wa 17 wa 2011).6. Mulayotibe wa U shumisa Mbanzhe u itela Muthu ene Muṋe wa 20206.1. Khabinethe yo tendela u rumelwa Mulayotibe wa U shumisa Mbanzhe u itela Muthu ene Muṋe wa 2020 Phalamenndeni uri u bveledziswe. Mulayotibe u ṱanganedza khaṱhulo ya Khothe ya Ndayotewa ye ya ḓivhadzwa uri zwiṅwe zwipiḓa zwa Mulayo wa Zwidzidzivhadzi na U rengiswa hu Siho Mulayoni ha Zwidzidzivhadzi, wa 1992 (Mulayo wa 140 wa 1992)  na Mulayo wa Ndaulo ya Zwidzidzivhadzi zwi Elanaho na Mishonga, 1965 (Mulayo wa 101 wa 1965) a zwi tevhedzi ndayotewa 6.2. Khaṱhulo yo ḓo imiswa lwa miṅwedzi ya 24 u tendela Phalamennde uri i khakhulule khethekanyo dzenedzo. Mulayotibe uyu u langa kushumisele na u kufarele kwa mbanzhe na u ṱavhiwa ha miri ya mbanzhe nga mualuwa u itela u i shumisela ene muṋe. U ṋetshedza mpimo wa vhunzhi ha mbanzhe dzine mualuwa a nga vha nadzo na u ita uri u daha mbanzhe fhethu ha nnyi na nnyi hu vhe mulandu.           7. Mulayotibe wa Khwiniso wa Masheleni wa 20177.1. Khabinethe yo tendela u rumelwa ha Mulayotibe Phalamenndeni. Mulayotibe u khou lingedza u ṱalutshedza Mulayo wa U Kuvhanganya Masheleni, , 1978 (Mulayo 107 wa 1978), nga u ṱanganyisa zwikwama zwiraru zwine zwa vha hone – Tshikwama tsha Thusedzo ya Tshiwo, Tshikwama tsha Mmbi ya Vhupileli ya Afrika Tshipembe na Tshikwama tsha Thusedzo ya Tshavhi – zwa vha Tshikwama tsha Thusedzo na Mveledziso ya Matshilisano tsha Lushaka tshithihi.7.2. Nga murahu tshikwama tshi ḓo sedza kha phungudzo ya vhuleme ha zwiwo nga u zwi langa phanḓa ha musi zwi tshi bvelela na u ṱuṱuwedza mveledziso ya matshilisano ya zwitshavha.. Tshikwama tsho ṱanganyisaho zwoṱhe tshi ḓo thusa kha tshimbidza zwavhuḓi maitele a zwa ndaulo, na u ita uri hu vhe na tshumelo dza vhukoni kha zwitshavha zwi shayaho na u fhungudza mbadelo. Tshi ḓo ṱanganyisa bodo tharu dza vha bodo nthihi.D. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.8.1. Tshumelo ya Mapholisa a Afrika Tshipembea. Mubirigadia Vho Ebrahim Ahmed Kadwa – Ṱhoho ya Vundu ḽa Gauteng: Bodo ya Vhulanguli ya ṱhoḓisiso ya Vhugevhenga vhu Itelwaho Muvhuso (DPCI); nab. Mubirigadia Vho Moiki Obed Ngwenya – Ṱhoho ya Vundu ḽa Kapa Vhubvaḓuvha: DPCI.8.2. Vho Collins Letsoalo – Mofosiri Mutshimbidzi Muhulwane (CEO) wa Tshikwama tsha Khombo dza Badani 8.3. Miraḓo i si tshipiḓa tsha vhulanguli kha Bodo ya Dzhendedzi ḽa zwa Vhupfukandaela ya Milayo ya Vhuendi ha Badani:a. Vho Bongekile Zulu (Mudzulatshidulo);b. Vho Tshikane Owen Mtsetweni;c. Vho Dokotela Prittish Dala;d. Vho Dorcas Khosa-Shikwambana; nae. Vho Bonolo Molemo Ramokhele.8.4. Vhalangi vha si miraḓo ya vhulanguli kha Bodo ya Afrika Tshipembe ya Khamphani ya Vhukavhamabupo:a. Vho Dudu Hlatshwayo; nab. Vho Dokotela Kgabo Badimo.8.5. Miraḓo i si tshipiḓa tsha vhulanguli kha Bodo ya Ndango ya Vhutsireledzi  ha Raḽiwei:a. Vho Boy Johannes Nobunga; (Mudzulatshidulo);b. Vho Yongama Pamla (Mufarisa Mudzulatshidulo );c. Vho Sisa Lunga Mtwa;d. Mueletshedzi Vho Nokuzola Gloria Khumalo;e. Vho Nompumelelo Ekeke;f. Vho Dineo Mathibedi;g. Vho Salome Chiloane-Nwabueze;h. Mueletshedzi Vho Frans Johannes van der Westhuizen; nai. Mueletshedzi Johannes Collen Weapond.8.6. Vho Khathutshelo Ramukumba – Muofisiri wa zwa Masheleni Muhulwane wa Poswo ya Afrika Tshipembe.8.7. Vho Mlamli Booi – CEO wa SENTECH SOC Limited (Vho tholwa hafhu). 8.8. Vho Dokotela Mzubanzi Bismark Tyobeka – CEO wa Tshiimiswa tsha Ndaulo ya Nyukiḽia tsha Lushaka (Vho tholwa hafhu).8.9. Bodo ya Tshiimiswa tsha Ndaulo ya Nyukiḽia tsha Lushaka:c. Vho Thapelo Motshudi (Mudzulatshidulo);d. Vho Dineo Peta (Mufarisa Mudzulatshidulo);e. Vho Protas Phili;f. Vho Devinagie Bendeman;g. Vho Dokotela Nomusa Qunta;h. Vho Bernard Pelei Petlane;i. Vho David Mamphitha; andj. Vho Lindelwa Dlamini.8.10. Bodo ya Vhalangi kha National Radioactive Waste Disposal Institute:a. Vho Thandeka Zungu (Mudzulatshidulo);b. Vho Mogwera Khoathane (Mufarisa Mudzulatshidulo);c. Vho Dokotela Kgaugelo Chiloane;d. Vho Cornelius Ruiters;e. Vho Leandra Vilakazi;f. Vho Lerato Makgae (Muhasho wa Zwiko zwa Minerala na Fulufulu); nag. Vho Trevor Mark Gordon (Muhasho wa Mupo, zwa Maḓaka na Vhureakhovhe).8.11. Nyengedzedzo: Tshifhinga tsha Ofisi tsha Bodo ya Vhalangi vha Dzhendedzi ḽa Masheleni a Mabindu Maṱuku.:a. Vho AM Mahosi (Mudzulatshidulo);b. Vho M Radebe (Mufarisa Mudzulatshidulo);c. Vho J Kganyago;d. Vho N Dlamini;e. Vho NR Mlonzi;f. Vho DL Mabuza;g. Vho M Makara; nah. Muimeli wa Koporasi ya Mveledziso ya zwa Nḓowetshumo.8.12. Vho Mlindi Mashologu – Mufarisa Mulangi Muhulwane (DDG):  Mveledziso ya Tshitshavha tsha Mafhungo, Ṱhoḓiso, Muhasho  wa Vhudavhidzani na Thekhinoḽodzhi dza Didzhithala.  8.13. Vho Thabitha Constance Mametja – DDG: Tshumelo dza Khamphani khulwane, Muhasho wa Vhulamukanyi na Mveledziso ya Ndayotewa .Mbudziso:Vho Phumla Williams – Muambeli wa KhabinetheLuṱingothendeleki: 083 501 0139"
"Tshitatamennde tsha Muṱangano wa Khabinethe wo itwaho nga kha vidio wa Ḽavhuraru, 26 Ṱhangule 2020",27 Aug 2020,https://www.gov.za/speeches/statement-virtual-cabinet-meeting-wednesday-26-august-2020-27-aug-2020-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wo-itwaho-nga-kha-vidio-wa-%E1%B8%BDavhuraru-26,"A.    Mafhungo a zwino kha shango1.    Levele ya Vhuvhili ya Tsivhudzo kha Vhulwadze ha tshitzhili tsha Corona (COVID-19)1.1.    Tsheo ya u bva kha Ḽevele ya Vhuraru ya Tsivhudzo u ya kha Ḽevele ya Vhuvhili ya Tsivhudzo  ya nyiledzo dza u tshimbila u thoma nga ḽa 18 Ṱhangule 2020 yo bveledza u ṱanganedzwa ha phungudzo dza nyiledzo kha miṅwe mishumo ya zwa ikonomi na matshilisano. Tshiimo tsha tshanduko itshi tshi ḓo vusa ikonomi yashu na u shela mulenzhe kha tsiko ya mishumo ine ya khou ṱoḓea vhukuma, nga maanḓa kha nḓowetshumo ya vhuendelamashango na zwa mafunda. 1.2.    Ḽevele ya Vhuvhili ya Tsivhudzo i ḓo ita uri Dziminista dzi kone u ḓa kha nnḓu mbili dza Phalamennde, ya Buthano ḽa Lushaka na ya Khoro ya Lushaka ya Mavundu, hune vhukati ha zwiṅwe, vha ḓo fhindula mbudziso u bva kha Miraḓo ya Phalamennde.1.3.    Musi ‘gabelo ḽa vhuvhili’ ḽa vhulwadze ḽe ḽa tshenzhemiwa nga mashango o vhalaho ḽi tshi tou vha khonadzeo ine ya dzula i hone, nyito dzashu roṱhe kha dzivhege na miṅwedzi zwi ḓaho dzi nga thivhela izwo uri zwi bvelele, nahone zwi ḓo sumbedza uri ri ḓo bvela phanḓa hani nga u ṱavhanyedza. Khabinethe i ita khuwelelo kha muṅwe na muṅwe u dzhia maga a tsireledzo mahulwane vhukuma, u tevhedza mikhwa ire na vhuḓifhinduleli na u ita zwithu zwa vhukuma u itela uri ri tinye u gonya hafhu ha vha kavhiwaho nga vhulwadze.  1.4.    Muvhuso u khou shumisana na vhashumisani vha tshitshavha na zwitshavha u khwaṱhisedza uri zwiṱiriki zwi na zwiko zwo eḓanaho na u dzudzanywa u itela u langa u phaḓalala ha vairasi.     1.5.    Lushaka lwashu lwo swikela zwihulwane vhukuma kha u lwa na tshiwo tsha dwadze. Mishumo yavhuḓi yashu, mashudu mavhi, i khou nyadziwa nga zwiito zwa u sa londa zwa vhaṅwe vhathu vhane vha khou hana u dzhia vhuḓifhinduleli ha vhone vhaṋe u thivhela u phaḓalala ha vairasi. Avho vhane vha khou reila vho kambiwa na u zwiito zwa u sa londa vha khou dzhenisa khomboni matshilo a vhathu vha si na mulandu.1.6.    Nga vhanga ḽa mikhwa ya u sa londa, vhege ino ri maliloni nga lufu lwe lwa vha lu songo lavhelelwa lwa vhaofisiri vha Muhasho wa Mapholisa wa Ḓorobo khulwane ya Tswane vhe vha lozwa matshilo avho kha khombo ya moḓoro ya maḽisambilu na mureili we a vha o kambiwa mafheloni a vhege yo fhiraho. Khombo i shushaho iyi i tou vha mvulamaṱo kha riṋe roṱhe, nga muthihi nga muthihi na lushaka lwoṱhe, u sedza kha uri ndi zwifhio zwine ra nga ita u thoma u vha na vhuḓifhinduleli na u tamba tshipiḓa tshashu u fhelisa vhudakwa.1.7.    Khabinethe i ṱuṱuwedza vhathu vhoṱhe Afrika Tshipembe u isa phanḓa na u tevhedza ndaelo dzo tiwaho dza mutakalo na nga tshifhinga tsha Ḽevele ya Vhuvhili ya Tsivhudzo. Ri fanela u tevehdza maitele a u vha kule na muṅwe muthu, u ambara masiki musi ri fhethu ha nnyi na nnyi na u ṱamba zwanḓa tshifhinga tshoṱhe nga maḓi na tshisibe kana ra shumisa sanithaiza dza zwanḓa dzi re na aḽikhohoḽo.2.    U humela tshikoloni na zwiimiswa zwa pfunzo ya nṱha2.1.    Khabinethe yo ṱanganedza u vulwa hafhu ha zwikolo zwa phuraimari na sekondari nga fhasi ha Muhasho wa Pfunzo ya Mutheo nga Musumbuluwo uyu wo fhiraho. Vhagudi vha Gireidi dza 6 na 11 vho humela kiḽasini nga Musumbuluwo ngeno vhagudi vha Gireidi dza 7 na 12 vho humela kiḽasini nga ṅwedzi wo fhiraho nga murahu ha u vala lwa tshifhinga nyana ha zwikolo u thivhela khonadzeo ya u phaḓalala ha COVID-19.2.2.    Khabinethe yo ṱanganedza nḓivhadzo ya uri nga fhasi ha nyiledzo ya u tshimbila kha Ḽevele ya Vhuvhili ya Tsivhudzo, yunivesithi dzoṱhe dzi ḓo tendelwa u ṱanganedza nga maitele a langwaho matshudeni vhane vha ḓo wana pfunzo nga ngomu khemphasini zwi tshi elana na ṱhoḓea dzo ganḓiswaho kha  Government Gazette (Vol 660, No 43414 nga ḽa 8 Fulwi 2020). U ya nga ṱhoḓea dzo bveledziswaho, nga fhasi ha Ḽevele ya Vhuvhili ya nyiledzo dza u tshimbila, matshudeni vha swikaho 66% vha ḓo tendelwa u humela khemphasi dza yunivesithi.2.3.    I ṱanganedza u humela nga u tou dedengela ha matshudeni a gudedzi ḽa Vhupfumbudzi na Pfunzo ya Mishumo ya zwanḓa na Thekhinikhala, u vulwa hafhu ha senthara dza Pfunzo ya Tshitshavha na Vhupfumbudzi na u humela mushumoni ha vhashumi. Hezwi zwi ḓo itwa u ya nga pulane dza ndangulo ya COVID -19 dzo dodombedzwaho dza sekhithara yoṱhe, na u khwaṱhisedza tsireledzo i bvelaho phanḓa ya matshudeni na vhashumi, ngeno hu tshi khou tendelwa tswikelelo khulwane ya u guda na u funzwa ha matshudeni manzhi.3.    U lwa na zwiito zwa vhuaḓa3.1.    Khabinethe yo dovholola u sumbedzisa vhuḓikumedzeli hayo u khwaṱhisedza uri mavharivhari malugana na thengo dza tshomedzo dza COVID-19 a khou ṱoḓisiswa nga u ṱavhanya nga mazhendedzi a tshumiso ya mulayo u fana na Yuniti ya U ṱoḓisisa yo Khetheaho (SIU). Avho vha kwameaho vha ḓo ṋewa ndaṱiso i lemelaho vhukuma, na tshelede yo tswiwaho kha Muvhuso nga khamphani na vhathu vha si na mikhwa yavhuḓi vhe vha gonyisa lwo kalulaho mitengo ya tshomedzo dza u ḓitsireledza i ḓo waniwa murahu.3.2.    Khabinethe i takadzwa hafhu nga mvelaphanḓa yo itwaho nga Komiti ya Dziminista ine Minista wa Vhulamukanyi na Tshumelo dza Vhululamisi Vho Ronald Lamula vha vha mudzulatshidulo wayo. Thimu ya Dziminista yo vha i khou lavhelelwa u konanya khuvhanganyo ya thengo dzo itwaho dzoṱhe dzi elanaho na COVID-19 uri tshitshavha na tshone tshi kone u i vhona. U itela vhubvelakhagala, webusaithi ya Vhufaragwama ha Lushaka (www.treasury.gov.za) yo anḓadza mafhungo a vhunzhi ha mihasho na zwiimiswa zwe zwa tevhedza nga vhuḓalo.  3.3.    Vhufaragwama ha Lushaka vhu ḓo isa phanḓa na mushumo wo engedzwaho wa u khwinisa mafhungo o rumelwaho u itela uri a bveledzwe. Khabinethe i ombedzela hafhu uri mazhendedzi a tshumiso ya mulayo a ḓo isa phanḓa na u vha na vhuḓifhinduleli ha mushumo wa vhuṱoḓisisi.3.4.    Nga kha tshumisano vhukati ha mazhendedzi a tshumiso ya mulayo, ine ya konanya mushumo wa mazhendedzi a tshumiso ya mulayo oṱhe, o lugela u ṋetshedza Muphuresidennde Vho Cyril Ramaphosa muvhigo wa vhege dza rathi dziṅwe na dziṅwe wa u thoma kha vhege ya u thoma ya Khubvumedzi 2020.3.5.    Khabinethe i ḓo ṋea thikhedzo yo teaho mazhendedzi a tshumiso ya mulayo. Hezwi zwi ḓo katela u a ṋea zwiko zwine a ṱoḓa u shuma nga nḓila yo fhelelaho, o ḓiimisa nga oṱhe a si na nyofho, u dzhia sia na luvhengelambiluni kha u tshimbidza ṱhoḓisiso na vhutshutshisi ha milandu i elanaho na zwiito zwa vhuaḓa kha tshifhinga tshi sa fhedzi mbilu.  3.6.    Tshiṱuhu tsha zwiito zwa vhuaḓa, vhune ha khou ḓivhonadza nga kha vhuvhava vhune ha khou itwa masiari tshivhangalala na u phusukanywa ha zwiko zwa muvhuso, i tou vha khentsa i kwamaho tshitshavha tshoṱhe ine ya vha na khonadzeo ya u tshinyadza fulufhelo ḽa tshitshavha kha ndingedzo dzo ṱanganelaho dza muvhuso dza u khwinisa matshilo a vhathu. Khabinethe i sasaladza nga nḓila dzoṱhe zwiito zwoṱhe zwa vhuaḓa nahone i na fulufhelo ḽa uri vhatshinyi hu si kale vha ḓo tshutshiswa, hu si na nyofho kana u dzhia sia.3.7.    Khabinethe i ita khuwelelo kha Maafrika Tshipembe vhoṱhe uri vha vhige zwiito zwa vhuaḓa kha Luṱingo thwii lwa U lwa na zwiito zwa Vhuaḓa lwa Lushaka kha 0800 701 701.B.    Tsheo dza Khabinethe1.    Mbekanyamushumo dza Vhupfumbudzi ha miraḓo ya Khorondangi na vhalanguli vhahulwane kha Tshumelo ya Tshitshavha1.1.    Khabinethe yo tendela mbekanyamushumo dza vhupfumbudzi mbili dzine dza ḓo bveledza vhuḓikumedzeli ha u fhaṱha khaphasithi ya muvhuso. Ya mathomo ndi vhupfumbudzi ha Tshikolo tsha Tshimedzi tsha Vhuvhusi ha zwa Ikonomi, ha miraḓo ya Khorondangi u bva kha masia oṱhe a muvhuso. Yo itelwa u ṱanḓavhudza masia a u guda nga kha musaukanyo na vhuṱumani vhukati ha tshenzhemo na zwine zwa khou gudwa zwi tshi ya nga mvumbo ya khaedu dza muvhuso. I ḓo tshimbidzwa nga Tshikolo tsha Lushaka tsha Muvhuso (NSG), nga tshumisano na Wits School of Governance na OR Tambo School of Leadership.1.2.    Mbekanyamushumo ya vhuvhili yo itelwa ṱhoho dza mihasho. Yo vhumbwa nga zwipiḓa zwiraru, zwine zwa vha  Mbekanyamushumo ya U ḓivhadza na U gudisa mishumo Khorondangi, Mbekanyamushumo ya Pfunzo ya Khorondangi, na mbekanyamushumo ntswa ine ya pfi Etella. Mbekanyamushumo idzi dzi ḓo tshimbidzwa nga  NSG, nga kha vhushumisani na  University College London.  2.    U fhiriselwa phanḓa ha ḓuvha ḽa vhuṱambo ha Dzangano  ḽa zwa Lwanzheni ḽa Dzitshaka ḽa 2020 he ha vha vhu tshi ḓo farelwa kha  shango ḽashu (IMO)2.1.    Nga vhanga ḽa tshiwo tsha dwadze ḽa COVID-19  Khabinethe yo tendela u fhiriselwa phanḓa ha ḓuvha ḽa IMO ḽe ḽa vha ḽi tshi ḓo farelwa kha ḽino na vhuṱambo he ha vha vhu tshi ḓo vha hone nga tshifhinga tshithihi ha Ḓuvha ḽa zwa Lwanzheni ḽa Ḽifhasi, u bva nga Tshimedzi 2020 u swika Tshimedzi 2021. Khabinethe yo tendela u vha ṋemuḓi wa vhuṱambo uvhu nga Lara  2015.C.    Milayotibe1.    Mulayotibe wa Khwiniso wa Vhaṋetshedzi vha Zwibveledzwa kha zwa Vhulimi wa 20181.1.    Khabinethe yo tendela u rumelwa ha Mulayotibe wa Khwiniso wa Vhaṋetshedzi vha Zwibveledzwa kha zwa Vhulimi wa 2018 Phalamenndeni. Khwiniso dzi ṱoḓa u tsireledza pfanelo dza vhabveledzi kha masia a si na ndango a vhaṋetshedzi vha zwibveledzwa zwitete. Wa vhuya wa phasiswa wa vha mulayo, vhaṋetshedzi , vhukati ha zwiṅwe, vha ḓo kombetshedzwa u dzhia ndindakhombo ya ndozwo i vhaho hone nga u sa fulufhedzea na u vhulunga dziakhanthu dza thirasithi.1.2.    Khwiniso dzo dzinginywaho kha Mulayotibe dzo ṱolwa nga vhuḓalo na vhashelamulenzhe vhoṱhe vho teaho. Tshanduko dzi ḓo dovha dza khwinisa zwikhala zwa tswikelelo kha makete kha vhabveledzi vha mabindu maṱuku khathihi na vhaṋetshedzi vha zwibveledzwa vhe kale vha vha vha sa wani tshumelo dzo raliho, vharengisi na vharengisi vha zwiṱiraṱani.2.    Mulayotibe wa Khwiniso wa Pfanelo ya Vhuṋe kha zwipiḓa zwa Tshifhaṱo2.1.    Khabinethe yo tendela u rumelwa ha Mulayotibe Phalamenndeni. Mulayotibe u ṱoḓa u Khwinisa Mulayo wa Pfanelo ya Vhuṋe kha zwipiḓa zwa Tshifhaṱo, wa , 1986 (Act 95 of 1986), u itelaho mathomo a zwikimu zwa pfanelo ya vhuṋe kha zwipiḓa zwa Tshifhaṱo. Khwiniso dzo dzinginywaho dzi ṋetshedza vhupfadzi na u tsireledza vhahiri kha zwifhaṱo nga fhasi ha nzudzanyo ya khethekanyo ya zwifhaṱo.3.    Mulayotibe wa Khwiniso ya Mulayo wa zwa Khetho wa 20203.1.    Khabinethe yo tendela u rumelwa ha Mulayotibe wa Khwiniso wa Mulayo wa zwa Khetho wa 2020 Phalamenndeni.. Mulayotibe u khwinisa zwipiḓa zwiraru zwa theo ya mulayo, zwine zwa vha, Mulayo wa Khomishini ya zwa Khetho, wa , 1996 (Act 51 of 1996);  Mulayo wa zwa Khetho, wa 1998 (Act 73 of 1998) na Mulayo wa zwa Khetho dza Masipala wa Muvhuso Wapo, wa 2000 (Act 27 of 2000).3.2.    Tshanduko dzo dzinginywaho dzi ḓo khwaṱhisa maitele a vhusimamulayo a re hone. Khwiniso, vhukati ha zwiṅwe, dzi ḓo thoma vhutumbuli ha maitele a zwa khetho  hu tshi khou tevhedzwa maitele a khwinisa kushumele kwavhuḓi kwa Khomishini ya zwa Khetho yo Ḓiimisaho kha u langa dzikhetho.D. U tholwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1.    U engedzwa ha khonṱhiraka ya Vho Hubert Mathanzima Mweli sa Mulangi Muhulwane kha Muhasho wa Pfunzo ya Mutheo lwa tshifhinga tsha miṅwaha miṱanu.2.    Bodo ya Poswo ya Afrika Tshipembe:a.    Vho Emmanuel Lekgau;b.    Vho Nolitha Pieters;c.    Vho Sandile Phillip;d.    Vho Sipho Majombozi; nae.    Vho Yvette Lillian Mavivi Myakayaka-Manzini.3.    Vhalangi vha si miraḓo ya vhulanguli vha Postbank SOC Limited:a.    Vho Gcobani Mancotywa;b.    Vho Darwin Zinzile Nkonki;c.    Vho Thabile Wonci; andd.    Adv Vho Leigh Hefer-Hendrikse.Mbudziso: Vho Phumla Williams – Muambeli wa KhabinetheLuṱingothendeleki: 083 501 0139"
"Tshiṱatamennde tsha Muṱangano wa Vitshuaḽa wa Khabinethe wo farwaho nga Ḽavhuraru, ḽa 9 Khubvumedzi 2020",9 Sep 2020,https://www.gov.za/speeches/statement-virtual-cabinet-meeting-9-september-2020-10-sep-2020-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-vitshua%E1%B8%BDa-wa-khabinethe-wo-farwaho-nga-%E1%B8%BDavhuraru-%E1%B8%BDa-9,"A. Mafhungo a zwa Mupo1. Maswa-maswa a Dwadze ḽa tshitzhili tsha Corona (COVID-19) 1.1. Khabinethe i ṱanganedza u tsa ha tshivhalo tsha kheisi ntswa dzo khwaṱhisedzwaho dza COVID-19 vhegeni dzi si gathi dzo fhiraho na phimo yo khwinifhalaho ya vho fholaho ine yo engedzea nga 87%. Tshivhalo tsha vhathu vhane vha tea u valelwa kha zwibadela zwashu na ṱhoḓea ya ndingo dza COVID-19 natsho tsho tsa. 1.2. Khabinethe i livhuwa maAfrika Tshipembe vhoṱhe kha u shela mulenzhe kha u tevhedza nyiledzo dza u linganya mudzenga. Ri khoḓa vhuḓikumedzeli na tshiṱhavhelo zwo itwaho nga vhaḓivhi vha zwa mutakalo vhe vha ima phanḓa kha u ri tsireledza kha tshitzhili.      1.3. Kha ri fhaṱe kha nungo dza mafhungo aya a ṱuṱuwedzaho na u isa phanḓa na u shumisana kha u isa phanḓa na u ita zwo teaho, u fana na u ita nḓowenḓowe ya u sa ima tsini-tsini na muṅwe muthu, u ambara masiki musi vha fhethu ha nnyi na nnyi, na u ṱamba zwanḓa nga tshisibe kana u shumisa tshithatha-tshitzhili (sanitiser) tshi na aḽikhoholo kha zwanḓa.  1.4. Khabinethe i ṱuṱuwedza vhathu vhoṱhe vha Afrika Tshipembe uri vha dauniḽode App ya mahala ya COVID Alert SA ubva kha Apple App Store kana kha Google Play. Muhasho wa Mutakalo wo ḓivhadza app sa tshiṅwe tshishumiswa tsha u ḓivhisa maAfrika Tshipembe arali vho ḓi wana vhe fhethu hu na muthu a na COVID-19. App iyi i khwaṱhisedza nndwa yashu sa lushaka ya u lwa na u phaḓalala ha tshitzhili.  1.5. Khabinethe yo dovha ya tendela u engedzwa ha maḓuvha a tshiimo tsha lushaka tsha khombo u swika ḽa 15 Tshimedzi 2020 u ya nga Khethekanyo 27(5) (c) ya Mulayo wa Ndangulo ya Tshinyalelo, 2002 (57 wa 2002). Izwi ndi u itela u isa phanḓa na u shumisa ndaulo dzine dza dzula dzi tshi tshimbilelana na u langa u phaḓalala ha u kavhiwa nga COVID-19.  2. Khakhathi dzo Livhanaho na Mbeu (GBV)2.1. Samba ḽa GBV ḽi khou ya phanḓa na u ṱhasela shango ḽashu nga kha khakhathi dza u rwa na u vhulawa ha vhafumakadzi dzi sa ḓadzi mudzio. Zwipondwa zwa zwenezwino zwa vhupfuka mulayo uvhu vhuvhi hu katelwa mutambi wa mufumakadzi Vho Thandeka Mdeliswa (34) vhe vha thuntshiwa musi vha hayani ha havho Evander, ngei Mpumalanga na mufumakadzi wa miṅwaha ya 28 we a vhulawa nga munna wawe musi a tshi khou vhiga mulandu wa khakhathi ya muṱani ngei Tshiṱitshini tsha Mapholisa tsha Madeira kha ḽa Kapa Vhubvaḓuvha. Khabinethe i ita khuwelelo kha uri hu vhe na vhulamukanyi kha vhupfuka mulayo na miṅwe milandu yo vhigwaho.2.2. Khabinethe yo tendela milayo miraru zwenezwino kha u khwaṱhisedza u lwa na GBV. Ndi Mulayotibe wa Khwinisedzo ya Khakhathi dza Miṱani; Mulayotibe wa 2020 wa Khwinisedzo ya Zwa Vhugevhenga na Zwielanaho nazwo; na Mulayotibe wa Khwinisedzo ya 2020 wa Mulayo wa Vhugevhenga (Mulandu ya zwa Vhudzekani na Zwielanaho Nazwo). Milayo iyi i shela mulenzhe kha u vhona uri tsireledzo ya Zwipondwa yo bveledzwa na uri yo lingana kha khakhathi dza Zwipondwa na GBV.      3. Khunguwedzo ya Clicks         3.1. Khabinethe yo dzhiela nzhele na u vhilaedzwa huhulwane nga khunguwedzo yo phaḓaladzwaho i khukhulisaho zwihulwane kha webusaithi ya Clicks, zwo dzikusaho na u kwatisa lu pfadzaho tshitshavha nga vhuphara. Khabinethe yo dzhia khunguwedzo iyo sa i vhaisaho na u vha i khethululaho nga muvhala.3.2. Mavhudzi a vharema ndi fhungo la tshipolotiki vhukuma na u vha tshiko tsha u khethululwa zwi songo tea kha ḓivhazwakale yashu ya zwenezwino. Ḓivhazwakale ya lushaka lwashu yo khakhaṱhela milayo na zwine tshitshavha tsha tenda khazwo zwi fanyanwaho na ‘vhurema’ na zwiṅwe zwi ngaho izwo kha muvhili  – sa tsumbo, lukanda lutswu, mavhudzi o piringanaho na o songanaho – na betsho ya u sedzelwa fhasi. 3.3. Zwo ralo ri ṱanganedza maga a ndulamiso a tshihaḓu o dzhiiwaho nga Clicks.  Hezwi zwi katela vhuḓikumedzeli havho ha u shuma na muvhuso kha u khwinisa zwibveledzwa zwapo kha mavhengele avho oṱhe na u ṱangana na vhaṋetshedzi vha vhengele ḽavho kha u khwinisa ndeme dza mulayotewa sa zwe zwa sumbedziswa zwone kha Ndayotewa ya Riphabuḽiki ya Afrika Tshipembe ya 1996. Vha ḓo dovha vha ita uri hu vhe na mbekanyamushumo ya vhupfumbudzi ya vhufhambani na vhukateli kha vhalanguli na tshiṱafu tshavho tshoṱhe.  3.4. Khabinethe i ita khuwelelo kha mazhendedzi a khunguwedzo a Clicks na maṅwe mavhengele uri vha shumise mbekanyamushumo dzi fareaho dzi khwinisaho na u tsireledza pfanelo dza vhathu, na u engedza vhuḓivhi ha mafhungo a zwa khethululo nga muvhala, vhushayandingano na u khethulula. 3.5. Sekithara dzoṱhe dza tshitshavha dzi tea u tikedza vhufarani vhukati ha mihasho ya muvhuso na zwiimiswa zwa Chapter Nine kha u shumisa mafulo a u funza vhathu u lwa na khethululo ya muvhala na vhukhethululi. 3.6. Nga kha vhulingani, muvhuso u humbudza maAfrika Tshipembe vhoṱhe uri pfanelo ya u amba ngaha vhushaya vhulamukanyi u sa shavhi u lifhedzwa zwi hone kha Ndayotewa. Fhedziha, pfanelo ya u gwalaba i ḓa na vhuḓifhinduleli ha u zwi ita nga mulalo u sa thithisi pfanelo dza vhaṅwe vhathu.  Muvhuso u hanedzana na zwiito zwa u tshinyadza kha mavhengele a Clicks. Zwiito izwo zwi siho mulayoni zwi sedzela fhasi muya wa pfanelo dza muthu wo vhumbaho shango iḽi ubva tshe demokirasi ya vha hone. 3.7. Afrika Tshipembe ḽi khou shuma ḽo sedza kha u alusa ikonomi na uri ḽi nga si kone u imela ndozwo ya mishumo zwo ḓiswaho nga u valwa ha mabindu.  U sa vha hone ha mulayo na u tshinyadza ndaka dza phuraivethe na dza muvhuso zwi songo ṱuṱuwedzwa vhunga hu si nḓila yone ya u sumbedza vhuḓifhinduleli na vhubveledzisi kha u tandulula khuḓano.  4. Ikonomi4.1. U hwetekana ho kalulaho ha Zwibveledzwa Guṱe zwashu zwa Kotare ya vhuvhili u ya kha levele dza 16, 4% dza ṅwaha u ya kha 51,2% nga ṅwambo wa COVID-19, zwi engedza khombo ya u swikelela mavumbele a  Mugaganyagwama Nyingwa wa nyaluwo ya -7.2% nga 2020.   4.2. Hezwi zwi khwaṱhisedza vhungoho ha tsheo ya muvhuso ya u dzhena nga u ṱavhanya kha pulane ya mbuedzedzo ya ikonomi, u tshi khou shumisana na vhashumisani vha matshilisano vhashu vhoṱhe uri ikonomi i vhe kha nḓila ya nyaluwo ya khwiṋe.  4.3. Pulane, ine ya ḓo vha yo rangwa phanḓa nga themamveledziso, i ḓo katela u thomiwa ha tshanduko dza zwiimiswa zwa ndeme vhukuma. 5. Lufu lwa Nathaniel Julius5.1. Khabinethe i livhisa ndiliso dzayo kha muṱa wa ha Nathaniel Julius, mutukana wa miṅwaha ya 16 we a thuntshiwa a vhulawa nga mapholisa ngei Eldorado Park. 5.2. U farwa ha mapholisa mararu nga vha Tshiimiswa tsho Ḓiimisaho tsha Vhusedzulusi ha Mapholisa (IPID) kha mulandu wa u vhulaha na u pfuka vhulamukanyi zwi khwaṱhisedza mulayo wa mutheo wa uri ahuna muthu are nṱha ha mulayo. 5.3. Khabinethe i ita khuwelelo kha tshitshavha tsha Eldorado Park uri tshi thuse IPID na u isa phanḓa na u shuma vha tshi khou tevhedzela sisiṱeme ya vhulamukanyi ha vhugevhenga u itela u vhona uri hu vhe na vhulamukanyi. 6. Muvhigo wa Oditha - Dzheneraḽa (AG) kha phurokhuamenthe dza COVID-19 6.1. Muvhigo wa zwenezwino wa AG wo sumbedzisa mavhalaangwe a u pfukiswa ha masheleni hu songo tshimbidzwaho zwone hu siho mulayoni ho itwaho kha phakhedzhi ya thikhedzo ya COVID-19 yo thomiwaho nga muvhuso u leludza mutsiko wa ikonomi na u thivhela u phaḓalala ha tshitzhili. 6.2. Mawanwa a ḓo iswa kha multi-agency Fusion Centre ine yo hweswa mushumo wa u sedzulusa tshanḓanguvhoni na vhufhura hu tshimbilelanaho na COVID-19. Mawanwa a katela u kalula ha mitengo, vhashumi vha muvhusoni vho itaho khumbelo ya thikhedzo ye vha vha songo tea u wana, tshanḓanguvhoni na u thudzelwa thungo ha milayo na ndangulo dza supply chain management.6.3. Khabinethe i khwaṱhisedza vhuḓiimiseli hayo uri vhu ise phanḓa na u sala murahu avho vho wanalaho uri ndi vhone vho tambisaho masheleni ayo hu songo sedzwa uri ndi vho nnyi.  Vhushaya thevhekano uvho hune ha khou ṱaniwa nga muvhuso nga kha mafhungo o anḓadzwaho kha webusaithi ya Gwama ḽa Lushaka (www.treasury.gov.za) vhu ḓo salwa murahu nga mihasho yo teaho. B. Tsheo dza Khabinethe 1. Vhudzheneleli ha Tshanduko ya Kilima ya Lushaka1.1. Khabinethe yo tendela u thomiwa ha Khomishini ya Ofisi ya Muphuresidennde ya u Pfananya Tshanduko ya Kilima. Hezwi ndi maelana na Thendelano nga Ofisi ya Muphuresidennde ya Muhanga wa Samithi ya Mishumo yo sainiwaho kha Samithi ya Mishumo nga Ofisi ya Phuresidennde nga 2018. Khomishini i ḓo pfananya u shanduka havhuḓi ha shango ḽashu u ya kha kilima ya khaboni ya fhasi na ikonomi na tshitshavha zwi dziḓaho nga 2050.1.2. Tshiimiswa tshi ḓo imelelwa nga muvhuso, vhashumisani vha zwa matshilisano, tshitshavha zwatsho khathihi na vhaḓivhi vha zwa pfunzo na zwiimiswa zwa tsedzuluso. Afrika Tshipembe ndi musaini wa thendelano kha Tshanduko ya Muhanga wa Mbumbano ya Dzitshaka kha Tshanduko ya Kilima (UNFCCC).  1.3. Khabinethe yo dovha ya tendela u ṋetshedzwa ha Maano a Mveledziso ya Muhasaladzo ire Fhasi (LED) a shango kha Muṅwaleli wa UNFCCC. Maano aya a LED a ḓo bveledzisa tshanduko ya kilima ya lushaka na mbekanyamaitele ya mveledziso nga nḓila yo dzudzanaho, i na ndunzhendunzhe nahone ya maano. I ṋetshedza maga a ndeludzo o sedzaho kha sekithara nṋa dza ndeme dza ikonomi, dzine dza vha Fulufulu; Nḓowetshumo; Vhulimi, Maḓaka na Tshumiso ya Mavu; na Malaṱwa. 2. Maano a Lushaka a  Ndango ya Malaṱwa (NWMS) a 20202.1. Khabinethe yo tendela uri 2020 NWMS i bvise 2011 NWMS vhudzuloni. Maano a ndango ya malaṱwa a ita uri themo dza Ndango ya Mupo wa Lushaka dzi thome u shuma: Mulayo wa Malaṱwa, wa 2008 (Mulayo 59 wa 2008). U tshimbidza mbekanyamushumo dza tsireledzo ya mupo. U tshimbidza nyaluwo ya ikonomi i katelaho, i bveledzeaho nahone i na mupo wavhuḓi, yo sedza kha phuphu tharu – phungudzo ya malaṱwa, tshumelo dzi bveledzaho na dzi bveledzeaho, na vhuḓivhi na thevhedzelo ya zwa malaṱwa. 3. Magudedzi a zwa Vhulimi 3.1. Khabinethe yo tendela u thomiwa ha magudedzi a zwa vhulimi sa vhukoni ha Magudedzi a Pfunzo ya Nṱha u ya nga Mulayo wa Pfunzo ya Nṱha, wa 1997 (101 wa 1997), sa zwe wa khwiniswa ngaho.   3.2. Magudedzi a zwa vhulimi – ane zwazwino a fhasi ha Muhasho wa Vhulimi, Tshanduko ya Mavu na Mveledziso ya Mahayani– a ṋetshedza mbekanyamushumo dzi tshimbilelanaho na ndalukanyo dza pfunzo ya nṱha dzi katelaho vhupfumbudzi ha zwikili na mbekanyamushumo dza vokheshinaḽa. U pfuluwa ha magudedzi a ya u ya kha Muhasho wa Pfunzo ya Nṱha na Vhugudisi zwi ḓo ita uri a tshimbilelane na Mulayo wa Pfunzo ya Nṱha wa 1997 wo randelwaho na uri zwi ḓo khwinisa vhulanguli na ndango yao. 4. Muvhigo wa 2017/18 kha Mbekanyamushumo ya Tsedzuluso na Mveledziso ya Tshiṱuṱuwedzi tsha Muthelo (R&D) 4.1. Khabinethe yo tendela u i swa Phalamenndeni ha Muvhigo wa 2017/18 kha Mbekanyamushumo ya Tshiṱuṱuwedzi tsha Muthelo kha R&D. Tsedzuluso i sedza kha u shumiswa ha tshiṱuṱuwedzi nga dzikhamphani u itela u khwinisa tsedzuluso na mveledziso kha sekithara dzadzo, Mbekanyamushumo iyi ya tshiṱuṱuwedzi tsha muthelo yo bveledzwa lwa u tou thoma nga Lara 2006. U ya nga muvhigo, ubva nga Lara 2006 u swika nga Luhuhi 2018, kha khamphani dza 1 091 dze dza ita khumbelo ya thikhedzo, dza 902 dzo ṋewa tshiṱuṱuwedzi itshi tsha muthelo. Muvhigo wo fhelelaho u ḓo wanala musi wo no ṋetshedzwa Phalamenndeni 5. Mvetamveto ya Nḓivhadzamulayotibe kha Muhanga wa Mbekanyamaitele ya Tshumelo dza Mafhungo a u Thetshelesa na a u Vhona5.1. Khabinethe yo tendela u anḓadzwa ha Mvetamveto ya Nḓivhadzamulayotibe kha Muhanga wa Mbekanyamaitele ya Tshumelo dza Mafhungo a u Thetshelesa na a u Vhona: Bono Ḽiswa ḽa Afrika Tshipembe ḽa 2020, u itela mbudziso na vhupfiwa ha tshitshavha. 5.2. Nḓivhadzamulayotibe, vhukati ha zwiṅwe, i kumedza tshanduko ya mbekanyamaitele ntswa na vhulanguli na themendelo dzo itelwaho u vhuedzedza sekithara ya nyanḓadzamafhungo ya u thetshelesa na u vhona vhudzuloni u itela nyaluwo ya matshelo na u khwinisa vhubindudzi. 6. Tshandukiso ya Mbono ya Vhufa6.1. Khabinethe yo nyeṱulelwa nga ha mvelaphanḓa yo itwaho nga tshigwada tsha vhuvhudzisi tsho rangwa phanḓa nga Muhasho wa Mitambo, Vhutsila na Mvelele kha tshandukiso ya mbono ya vhufa. Tshigwada tsha tsho sedza kha mbono ya vhufa ya zwino, na uri Khabinethe i fhindula hani ndeme dza ḓivhazwakale dza Ndayotewa yashu. 6.2. Tshigwada tshi ita themendelo dza zwiṱetshu/monyumenthe dzine dza tea u tikedza ndeme dzashu dza vhubvo ha Afrika Tshipembe ḽiswa ḽa demokirasi. Tshi kumedza u sudzuluswa ha zwiṅwe zwa zwiṱetshu zwa ḓivhazwakale dziphakhani dzine dza ḓo vha hone u mona na shango. Odithi yo fhelelaho ya zwiṱetshu zwoṱhe, zwiga na dzi monyumenthe i ḓo itwa na uri mawanwa a zwo a ḓo dededza kha u topolwa ha phakha dza mvelele dza u fhaṱa lushaka dzo kumedzwaho. 6.3. Khabinethe i tikedza maitele aya, ane a ḓo shela mulenzhe kha u fhaṱa lushaka na u vhona uri fhethu ha nnyi na nnyi hu sumbedzisa ndaela ya demokirasi ya ndeme ya mulayotewa ya nga murahu ha vhukoḽoni na muvhuso wa khethululo. Phakha dza mvelele dza u fhaṱa lushaka dzi ḓo sudzulusa zwidodombedzwa zwoṱhe zwa ḓivhazwakale zwi sumbedzaho vhukoḽoni na zwivhumbwa zwa muvhuso wa khethululo u itela mirafho ya matshelo. C. Milaedza1. U fhululedzaKhabinethe fhululedza na u tamela mashudu kha: 1.1. Mulanguli Dzheneraḽa (DG) wa kale kha Ofisi ya Phuresidennde vha dovha vha vha Muṅwaleli wa Khabinethe, Dr Cassius Lubisi, musi vha tshi khou bva kha Tshumelo ya Muvhuso vha tshi khou notha nga murahu ha musi vho shuma sa tsumbo kha Ofisi ya Phuresidennde ngei KwaZulu-Natal.  Vho Dokotela Lubisi, vho sia ifa ḽa tshumelo i ṱuṱuwedzaho ya vhungoho na phurofeshinala kha vhathu vha Afrika Tshipembe.1.2. DG wa kale wa Muhasho wa Mutakalo, Vho Dokotela Precious Matsoso, kha u tholiwa sa muraḓo wa phaneḽe kha Phanele ya Dzangano ḽa Mutakalo ḽa Ḽifhasi kha Ndugelo na Phindulo ya Phandemiki. 2. NdilisoKhabinethe i livhisa ndiliso kha:2.1. muṱa na khonani dza murendi na rapolotiki wa mafulufulu Vho Achmat Dangor vhe vha shumisa zwikili zwavho zwa u ṅwala kha u ṱana u sa vha hone ha vhulamukanyi kha muvhuso wa tshiṱalula na konisa vha si na ipfi uri vha bve mulomo. 2.2. muṱa, na vhashumisani vha Vho Mme Nyameka Goniwe, Muambeli wa Masipala wa Inxuba Yethemba ngei Kapa Vhubvaḓuvha vhane vha vha tshilikadzi ya Mulwelambofholowo, Vho Khotsi Matthew Goniwe.2.3. muṱa na khonani dza Sedzheni Dzheneraḽa wa Mmbi ya Vhupileli ya Afrika Tshipembe, Letheinethe Dzheneraḽa Vho Vejay Ramlakan, vhe navho vha shela mulenzhe kha mbofholowo ya maAfrika Tshipembe vhoṱhe.2.4. muṱa na khonani dza Vho Petrus Meyer, vhe vha tshi ḓivheswa sa Vho Oom Piet, vha Kapa Vhukovhela, na Ambassador Vho Kgoṧi Mohlamme Piet Mathebe na Vho David Mbulaheni Malada vha Limpopo. MaAfrika Tshipembe aya o khetheaho vho kumedzela matshilo avho kha nndwa ya u lwela mbofholowo na demokirasi ya Afrika Tshipembe. 2.5. muṱa na khonani dza mulwelwa pfanelo dza vhathu vha ḓivheaho vhukuma  Muimeleli  Vho George Bizos, vhe vha ri sia vha na miṅwaha ya 92. Vho vha muhaga kha nndwa ya muvhuso wa khethululo Afrika Tshipembe. Muimeleli Vho Bizos vho shuma sa khansele wa mulayo (legal counsel) kha Vho Nelson Mandela lwa miṅwaha minzhi na uri vho vha vhe muṅwe wa vha re kha phaneḽe ya vhoramilayo vhe vha imelela vhahwelelwa kha Rivonia Trial.  Vho vha ramilayo wa pfanelo dza vhathu o pembelelwaho na u vha muraḓo o tumbulaho Senthara ya Zwiko zwa Mulayo, ḽine ḽa vha dzangano ḽa pfanelo dza vhathu.  D. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho. 1. Letheinethe Dzheneraḽa Vho Tebello Constance Mosikili sa Mufarisa Ṱhoho ya Davhi ḽa Vhusedzulusi ha Vhupfukamulayo ha Vhuvhekanyandeme ha Lushaka. 2. Vho Trevor Rammitiwa sa Muofisiri Mulanguli Muhulwane wa Tshiimiswa tsha Nyanḓadzamafhungo ya Eḽekṱhroniki ya Lushaka Afrika Tshipembe.  Mbudziso: Vho Phumla Williams – Muambeli wa Khabinethe Luṱingo: 083 501 0139"
"Tshitatamende tsha Muṱangano wa Khabinethe wo itwaho nga kha vidio wa Ḽavhuraru, 23 Khubvumedzi 2020",24 Sep 2020,https://www.gov.za/speeches/statement-virtual-cabinet-meeting-23-september-2020-24-sep-2020-0000,https://www.gov.za/ve/speeches/tshitatamende-tsha-mu%E1%B9%B1angano-wa-khabinethe-wo-itwaho-nga-kha-vidio-wa-%E1%B8%BDavhuraru-23,"A. Mafhungo a zwino kha shango1. Maswamaswa nga ha Vhulwadze ha tshitzhili tsha Corona1.1. Kha mulaedza wavho wa lushaka nga Ḽavhuraru, 16 Khubvumedzi 2020, Muphuresidennde Vho Cyril Ramaphosa vho ḓivhadza ḽiga ḽa u ya kha Ḽevele ya 1 ya Tsivhudzo ya nyiledza u bva mahayani ya lushaka u thoma nga Musumbuluwo wa 21 Khubvumedzi 2020. Hezwi zwi dovha zwa vula mishumo ya ikonomi minzhi kha shango ḽashu, ine ya shela mulenzhe zwihulwane kha u fhaṱa nga huswa ikonomi, u vhuedzedza nyaluwo na u sika mishumo i ṱoḓeaho vhukuma.1.2. Nḓivhadzo dzo itwaho nga Muphuresidennde dzo ṱanganedzwa zwavhuḓi nga sekhithara dzoṱhe dza tshitshavha tsha Afrika Tshipembe – hu tshi katela dza mishumo, mabindu, tshitshavha tsha vhapo na madzangano a zwa poḽotiki.1.3. Milayo ya tshiimo tsha lushaka tsha shishi i itaho uri nḓivhadzo dza Muphuresidennde dzi shume, yo anḓadzwa nga Ḽavhuṱanu, 18 Khubvumedzi 2020. Milayo miswa yo leludza dziṅwe nyiledzo dzo shumiswaho u bva nga Ṱhafamuhwe 2020 u thivhela u phaḓalala ha vairasi. Heyi i katela, vhukati ha zwiṅwe, tshivhalo tshi tendelwaho tsha vhathu kha maguvhangano a nnyi na nnyi, vhuṱambo na dzimbulungo, khathihi na u vulwa ha mikano u itela u enda nga ngomu kha ḽa Afrika na kha mashango a dzitshaka, u bva nga ḽa 1 Tshimedzi 2020. 1.4. Khabinethe yo ṱuṱuwedza dziṅwe nyambedzano na vhurangaphanḓa ha zwa sialala u amba nga ha mafhungo a elanaho na zwa muḽani na maitele, zwine zwa kha ḓi vha zwo iledzwa nga tshifhinga tsha Ḽevele ya U thoma ya Tsivhudzo. Mafhungo manzhi nga ha milayo yo anḓadzwaho a wanala kha webusaithi ya muvhuso (www.gov.za).1.5. Khabinethe i ṱuṱuwedza vhathu vhoṱhe Afrika Tshipembe u tevhedza phurotokholo dza mutakalo dza COVID-19 u fana na u sia tshikhala vhukati ha muthu na muṅwe, u ambara masiki fhethu ha nnyi na nnyi na u ṱamba zwanḓa tshifhinga tshoṱhe nga tshisibe na maḓi kana u shumisa sanithaiza ya zwanḓa ine ya vha na aḽikhoholo.1.6. Khabinethe i dovha ya ṱuṱuwedza tshitshavha u daunuḽoda app kha luṱingothendeleki ya COVID-19 Alert kha Apple App Store kana Google Play Store. App – i songo pimiwaho tshithu nga nethiweke dza thendeleki, zwo ralo vha ya i dauniḽoda hu si na mbadelo ya data – i ḓo khwinisa kha u londa vhe vha kwamana na muthu o kavhiwaho nga u tsivhudza mushumisi arali o vhuya a vha na vhukwamani ha tsinisa na muṅwe mushumisi we a ita ndingo a wanala a na COVID-19 kha maḓuvha a 14 o fhiraho. App a i kuvhanganyi mafhungo a vhuṋe kana u londa fhethu hune mushumisi a vha hone.2. Khakhathi dzo ḓisendekaho nga mbeu na mabulayo a vha tshifumakadzini (GBVF)2.1. Khabinethe i dzula yo ḓiimisela u lwa na samba ḽa GBV nga u khwaṱhisa zwiṱirakitsha zwa kiḽasta ya vhutsireledzi; muhanga wa vhusimamilayo; u ṋetshedza thikhedzo ya matshilisano na muhumbulo wa muthu na mbekanyamushumo dza vhuambeli nga ngomu zwitshavhani. 2.2. U bva kha data yo wanwaho nga kha Tshumelo ya Mapholisa a Afrika Tshipembe (SAPS), nga mbiluvhuṱungu muvhuso wo topola zwivhilelani zwa GBVF zwa 30 u mona na shango. Khabinethe yo fulufhedzisa zwitshavha zwo kwameaho uri kha u shuma na mapholisa, maga a thusedzo a ḓo khwaṱhiswa u itela  khwaṱhisedza tsireledzo na vhutsireledzi zwa vhafumakadzi na vhana.2.3. Khabinethe yo ṱanganedza na u livhuwa ṋetshedzo ya ndambedzo ya R50-miḽioni u bva kha United Kingdom ine ya engedzedza ndingedzo dzi khou bvelaho phanḓa dza Tshikwama tsha Vhuthihi u lwa na mutshinyalo wo vhangwaho nga tshiwo tsha dwadze ḽa COVID- 19. Masheleni a ḓo shumiswa kha thandela dzine dza tikedza na u bveledzisa vhafumakadzi.2.4. Khabinethe yo sumbedza mbilaelo kha mivhigo yo vhifhaho ya zwiwo zwa u rengiswa ha vhathu zwi katelaho vhafumakadzi na vhana kha shango. Mapholisa vha khou sala murahu na u ṱoḓisisa milandu yoṱhe yo vhigwaho i elanaho na u rengiswa ha vhathu na u rengiswa ha zwidzidzivhadzi.2.5. Khabinethe i ita khumbelo kha tshitshavha uri vha vhige vhugevhenga ha tshiṱuhu uvhu kha mapholisa nga u ṱavhanyedza vhudzuloni ha u shumisa dzipuḽatifomo dza midia wa matshilisano, zwine zwa ita uri zwi konḓele mazhendedzi a tshumiso ya mulayo u dzhia vhukando vhu ṱavhanyedzaho na vhu fushaho. Tshitshavha tshi dovha tsha tsivhudzwa uri tshi ṱutshele u anḓadza mafhungo a si a vhukuma, ane a nga vhanga nḓaḓo zwi songo tea, zwa sinyusa vhathu na u ṱuṱuwedza khakhathi zwitshavhani zwashu.2.6. Muthu muṅwe na muṅwe a na mafhungo u fanela u kwama SAPS kha luṱingo lwa U fhelisa Vhugevhenga lwa 08600 10111 kana vha shumisa app ya MySAPS ine ya nga daunulodwa kha iPhone kana smartphone.3. Tshinyadzo na vhuvhava ha themamveledziso ya tshitshavha3.1. Khabinethe i ṱanganedza u fariwa ha zwenezwino ha vhahumbulelwa ngei Johannesburg na Cape Town kha u tswiwa ha dzikhebulu dza khopha na khebulu dza siginala dza zwidimela. Mapholisa vho ṱavhanyedza vha dzhia vhukando nga u fara vhathu vha kwameaho kha tshinyadzo ya bada khulwane ngei Msinga, KwaZulu-Natal. 3.2. Khabinethe i khoḓa u phunyeledza uhu ho itwaho nga mapholisa kha vhuvhava na u tshinyadza ha themamveledziso ya zwiporo; vhugevhenga vhuhulwanesa he kha dziṅwe nyimele ha vha na u lozwea ha matshilo a vhathu vha si na mulandu nga vhanga ḽa u thulana ha zwidimela.3.3. Themamveledziso ya muvhuso i dzula i thikho kha u tshimbidza ikonomi. I dzula i tshipiḓa tsha vhuṱhogwa kha fulo ḽashu ḽa u alusa ikonomi na u sika mishumo i khou ṱoḓeaho vhukuma. Khabinethe i ita khuwelelo kha Maafrika Tshipembe vhoṱhe u vhiga zwiito zwa vhugevhenga izwi mapholisani.4. Tshumelo ya kha inthanethe ya Zhendedzi ḽa Tsireledzo ha Matshilisano ḽa Afrika Tshipembe (SASSA)4.1. Khabinethe i ṱanganedza u rwelwa ṱari ha phothala ya khumbelo ya mundende kha inthanethe nga SASSA, ine ya ita uri khumbelo dzi itwe na u rumelwa kha  https://services.sassa.gov.za. Phothala – ine ya ḓo thoma u shumiswa kha Mindende ya Thikhedzo ya Vhana, Vhaaluwa na Muunḓi wa Ṅwana – i ḓo thusa vhavhuelwa u vhulunga kha mbadelo dza zwiendedzi na tshinya tshifhinga tshinzhi vho fola miduba.4.2. Khabinethe i ṱuṱuwedza vhathu vha itaho khumbelo ntswa u shumisa tshumelo ine vha tou ḓiitela sa i zwi i tshi thusa u bvisa khonadzeo ya khovhakhombo ya u kavhiwa nga COVID-19 fhethu ha nnyi na nnyi ho ḓalesaho vhathu.5. Buthano Ḽihulwane ḽa Mashango Mbumbano (UNGA)5.1. Muphuresidennde Vho Ramaphosa vho dzhenela kha Khanedzano ya UNGA nga vidio ya Sesheni ya vhu75 ya UNGA nga ḽa Vhuvhili, 22 Khubvumedzi 2020 nga fhasi ha thero: “Vhumatshelo vhune ra vhu Ṱoḓa, UN ine ra i Ṱhoga: U khwaṱhisedza nga huswa Vhuḓikumedzeli hashu Roṱhe kha tshumisano ya Mivhuso fhambanaho”.5.2. Khabinethe i themendela uri anivesari i shumiswe sa tshikhala tsha u swikela mvusuludzo i ṱoḓeaho vhukuma ya Khoro ya Vhutsireledzi ya UN (UNSC) u sedza vhungoho ha tshizwinozwino ḽifhasini.5.3. Afrika Tshipembe ḽi ḓo rangaphanḓa UNSC lwa vhuvhili nga Nyendavhusiku 2020 sa i zwi ḽi tshi khou khunyeledza themo yaḽo ya vhuvhili sa muraḓo o khethiwaho wa UNSC.6. Muṱangano wa Dziminista wa Vhubindudzi na Mbambadzo wa G206.1. Khabinethe yo ṱanganedza mvelelo ya Muṱangano wa Dziminista wa Vhubindudzi na Mbambadzo wa G20 wo tshimbidzwaho nga kha vidio nga Saudi Arabia nga Ḽavhuvhili, 22 Khubvumedzi 2020. Muṱangano wo ṱanganyiswa Dziminista dza Mbambadzo u bva kha dziikonomi khulwane, hu tshi katelwa na , United States, China, Japan, India, Brazil na Germany. Afrika Tshipembe yo vha yo imelwa nga Minista wa Mbambadzo, Nḓowetshumo na Muṱaṱisano Vho Ebrahim Patel.6.2. Kha tshitatamende tshawo, muṱangano yo sumbedzisa vhuṱhogwa ha u khwinisea kha ikonomi, zwine zwa vhea mutheo wa thikhedzo ya u fhaṱa vhukoni ha u bveledza ha fhano hayani kha sekhithara dza vhuṱhogwa, hu tshi katelwa dza zwa mishonga na zwiḽiwa.6.3. Muṱangano wo tikedza hafhu maga a u ṱuṱuwedza u manḓafhadzwa ha vhafumakadzi kha zwa ikonomi na mabindu maṱuku, a vhukati na mahulwane na u vhona khovhakhombo ya mbambadzo dzi siho mulayoni.7. Khoro Mbumbano ya Mbambadzo dzi si na Mikano ya Tshipembe ha Afrika (SACU) ya Muṱangano wa Dziminista7.1. Khabinethe yo ṱanganedza mvelelo dza Khoro ya SACU ya Muṱangano wa Dziminista we wa farwa nga Musumbuluwo, 21 Khubvumedzi 2020.  Dziminista dza Mbambadzo na Masheleni u bva Namibia, Botswana, Eswatini, Lesotho na Afrika Tshipembe dzo dzhenela muṱangano, he Minista wa Gwama Vho Tito Mboweni vha vha vhe mudzulatshidulo nahone Afrika Tshipembe ḽo vha ḽo imelwa nga Minista Vho Patel.7.2. Khoro ya ṱanganedza mushumo wa SACU kha muhumbulo wa Thendelano ya Mbambadzo ya Mahala ya Dzhango ḽa Afrika. Yo swikelela uri mushumo wa vhumatshelo ha khoro u ḓo sedza kha u fhaṱa na u bveledzisa mashango a SACU a vha senthara ya vhutumbuli na vhumagi yo khwaṱhaho ine i nga ṋetshedza tshumelo u mona na dzhango.B. Tsheo dza Khabinethe1. Khomishini ya ofisi ya Muphuresidennde kha Muvhigo wa Tshanduko ya Nḓowetshumo ya Vhuṋa (PC4IR)1.1. Khabinethe yo tendela khanḓiso ya Muvhigo wa PC4IR kha Government Gazette. Muvhigo u ita makumedzwa a u ṋea maanḓa maswa ṱhuṱhuwedzo ya zwa nḓowetshumo na u khwinisa vhuṱaṱisani hashu kha zwa ikonomi ya dzhango na ya ḽifhasi u khwaṱhisa nyaluwo i katelaho zwoṱhe.1.2. Vhatshimbidzi vha vhuṱhogwa vha Tshiṱirathedzhi tsha PC4IR vha katela vhuṱaṱisani kha zwa ikonomi, u fhindula khaedu dza nḓisedzo ya tshumelo, vhubindudzi ha nḓadzo ya vhathu na u fhindula kha COVID-19.1.3. Hezwi zwi bveledza zwo ambiwaho kha Mulaedza wa Lushaka wa 2018, we wa ṋea ndaela ya uri Khomishini ya Tshanduko ya Nḓowetshumo ya Didzhithala i ḓo fhindula kha mvelaphanḓa i ṱavhanyedzaho ya zwa thekhinoḽodzhi na u khwaṱhisedza lupfumo lwa lushaka2. Fulo ḽa Ṅwedzi ḽa Vhuendi ḽa 20202.1. Khabinethe yo tendela mbekanyamushumo ya fulo ḽa Ṅwedzi wa Tshimedzi ḽa Vhuendi ḽa 2020 nga fhasi ha thero: “U shumisana roṱhe kha u bveledza Vhumatshelo ha Vhuendi”. Khabinethe yo tendela nga 2005 uri Tshimedzi u kumedzelwe kha u ita tsivhudzo kha vhuendi sa tshiṅwe tsha tshikonisi tsha vhuṱhogwa tsha zwa ikonomi. 2.2. Mbekanyamushumo dza ṅwaha uno dzi ḓo sedza kha masia mararu ane a vha (1) mveledziso kha sekhithara ya vhuendi, kha u vula hafhu ikonomi musi ro livhana na COVID-19; (2) vhutsireledzi kha tshaka dzoṱhe dza vhuendi, na (3) tshanduko, u manḓafhadza na u ita uri nḓowetshumo ya thekhisi i vhe fomaḽa.2.3. Mbekanyamushumo ya ṅwedzi woṱhe ya lushaka i ḓo sedza kha sekhithara dzo fhambanaho dza nḓowetshumo ya vhuendi. I ḓo fhela kha Taxi Lekgotla ya Lushaka mafheloni a Tshimedzi 2020, ine ya ḓo ṱanganyisa mahumbulwa u bva kha Taxi Makgotla ya Mavundu.C. Milayotibe1. Mulayotibe wa Khwiniso wa Tshumelo dza Vhululamisi wa 20201.1. Khabinethe yo tendela u rumelwa ha Mulayotibe wa Khwiniso ya Tshumelo dza Vhululamisi wa 202 Phalamenndeni. Khwiniso dzi tou vha phindulo kha khaṱhulo ya Khothe ya Ndayotewa yo ṋetshedzwaho kha Khaṱhulo ya Phaahla nga ḽa 3 Shundunthule 2019.1.2. Khwiniso yo sima pfanelo ya tsengo i sa dzhii sia sa zwe lavhelelwa kha Khethekanyo ya 35(3)(n) ya Mulayotewa wa Riphabuḽiki ya Afrika Tshipembe ya 1996 kha tshumiso ya Khethekanyo ya 136 (1) ya Mulayo wa Tshumelo dza Ndulamiso, wa 1998 (Mulayo wa 111 ya 1998).2. Mulayotibe wa Khwiniso wa SAPS wa 20202.1. Khabinethe yo tendela khanḓiso ya Mulayotibe kha Government Gazette u itela u wana mahumbulwa nga tshitshavha. Mulayotibe u khwinisa Mulayo wa SAPS wa 1995 (Mulayo wa 68 wa 1995), u itela u livhanyisa na Mulayotewa wa Riphabuḽiki ya Afrika Tshipembe wa 1996na u khwaṱhisedza vhutevhedzeli ha mulayo ha khwinesa.  2.2. U ṋetshedza, vhukati ha zwiṅwe, muhanga wa zwa mulayo kha vhuvhusi ha tshumelo ya mapholisa na mathomo a dziforamu dza vhupo ha vhadzulatsini dzo tshitshavhani. Mulayotibe u dovha wa dzhiela nzhele themendelo dze dza ṱaha kha Khomishini ya Marikana ya Ṱhoḓisiso yo rangwa phanḓa nga Muhaṱuli Vho Ian Farlam.D. Zwi khou ḓaho1. Ḓuvha ḽa Vhufa1.1. Ḓuvha ḽa Vhufa ḽi khou pembelelwa ṋamusi, 24 Khubvumedzi 2020 nga fhasi ha thero ya Ṅwedzi wa Vhufa: “U pembelela vhathu vha re na nḓivho na zwikili zwa  u ita zwithu zwa vhufa zwa mvelele vha Afrika Tshipembe”. Muphuresidennde wa Ramaphosa vha ḓo ṋetshedza mulaedza wa lushaka kha theḽevishini.1.2. Maafrika Tshipembe vha ṱuṱuwedzwa u shumisa Ṅwedzi wa Vhufa u pembelela mvelele yashu yo pfumaho na vhufa, na dzhenela kha mishumo ya u fhaṱa lushaka na vhuthihi ha matshilisano. Muphuresidennde Vho Ramaphosa vha ṱuṱuwedza Maafrika Tshipembe u ṱanganela na ḽifhasi na u dzhenela kha khaedu ya tshina luimbo lwa Jerusalema nga Ḓuvha ḽa Vhufa1.3. Khabinethe yo ṱanganedza vhukoni ha Master KG (o bebwaho Kgaogelo Moagi) kha u bveledza Jerusalema, luimbo lu ḓivheaho lune a lu imba na muṅwali wa nyimbo Nomcebo Zikode. Khabinethe i a vha livhuwa kha u ṱana zwikili zwa muzika wa vhutsila na vhukoni, kha luimbo ulu lune lwa khou tambiwa na u tshinwa ḽifhasini ḽoṱhe. Vha tou vha Ambasada vha Mvelele na Vhutsila vhashu kha ḽifhasi.E. Milaedza1. NdilisoKhabinethe yo rumela ndiliso kha muṱa na khonani dza:1.1. pholisa ḽa kale, Lieutenant-Colonel Vho Charl Kinnear, vhe vha vhulawa nnḓa ha muḓi wavho ngei Bishop Lavis in Cape Town. Vho kumedzela miṅwaha ya mahumi mararu a vhutshilo havho kha SAPS nahone vho vha vha tshi khou ṱoḓisisa vhugevhenga vhu dzudzanywaho nga zwigwada kha shango ḽashu.1.2. Sedzhenthi VhoThabile Mapoma, vhe vha vhulawa nga tshiṱuhu ngei Khayelitsha Kapa Vhukovhela.1.3. Muraḓo wa Khorotshitumbe ya SA Rugby, Vho Monde Tabata, vha miṅwaha ya 60. Vho Tabata vho vha vha tshi funesa u vhona vhumatshelo ho bvelelaho ho katelaho vhoṱhe ha mutambo wa ragibii Afrika Tshipembe1.4. Vhafunzi Vho Emmanuel Motolla vha kereke ya Zion Christian Church (ZCC). Khabinethe i dovha ya swikisa ndiliso kha miraḓo ya ZCC na u vha tamela maanḓa na u konḓelela nga tshifhinga itshi tshi konḓaho.F. U tholiwaU tholwa hoṱhe hu ḓo itwa ho thoma ha khwaṱhisedzwa ndalukanyo dza vho tholwaho na u sedzwa arali vha si na milandu.1. Zhendedzi ḽa Masheleni ḽa Mabindu Maṱuku (sefa):a. Vho Mxolisi Dalukhanyo Matshamba na Muofisiri Muhulwane;b. Vho Sedzani Mudau (Mulanguli a si muraḓo wa Vhulanguli kha Bodo ya sefa);c. Vho Ziyanda Buthelezi-Ngcobo (Mulanguli a si muraḓo wa Vhulanguli kha Bodo ya sefa); nad. Vho Hilda-Marie Tsoadi (Muimeli wa Koporasi ya Mveledziso ya zwa Nḓowetshumo kha Bodo ya sefa).2. Zhendedzi ḽa Mveledziso ya Mabindu Maṱuku (Seda):a. Dokotela Vho Joy Ndlovu sa Mudzulatshidulo wa Bodo ya Seda: nab. Dokotela Vho Stella Bvuma (Mulanguli a si muraḓo wa Vhulanguli kha Bodo ya Seda).3. Nyengedzedzo ya khonṱhiraka ya mushumo lwa tshifhinga tsho tiwaho Vho Ian van Niekerk sa Muofisiri wa zwa Masheleni Muhulwane (CFO) wa Broadband Infraco.4. Vho Molatlhegi Khunou Kgauwe sa CFO wa Zhendedzi ḽa Thekhinoḽodzhi ya Mafhungo a Muvhuso.5. Vho Marelize Potgieter sa Mufarisa Mulangi Muhulwane (DDG): Tshumelo dza Ndaulo dza Khothe kha ofisi ya Mulamukanyi Muhulwane.6. Vho Brightboy Nhlakanipho Nkontwana sa DDG: Nyambedzano, Vhushaka Mishumoni na Miholo kha Muhasho wa Tshumelo ya Tshitshavha na Ndaulo.Mbudziso: Vho Phumla Williams – Muambeli wa KhabinetheLuṱingothendeleki: 083 501 0139 "
"Tshitatamennde tsha Muṱangano wa Khabinethe nga kha Vidio wa Ḽavhuraru, 21 Tshimedzi 2020",22 Oct 2020,https://www.gov.za/speeches/statement-virtual-cabinet-meeting-wednesday-21-october-2020-22-oct-2020-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-nga-kha-vidio-wa-%E1%B8%BDavhuraru-21-tshimedzi-2020-22,"A. Mafhungo a zwino kha Shango1. Ikonomi1.1. Pulane ya U vusuludza na U fhaṱa Ikonomi nga huswa yo ṋetshedzwaho nga Muphuresidennde Vho Ramaphosa kha Dzulo ḽo Ṱanganelaho ḽa Phalamennde ḽe miṅwe ya miraḓo vha dzhenela nga kha Vidio nga Ḽavhuṋa ḽa 15 Tshimedzi 2020, i ṱoḓa sekhithara dzoṱhe dzi tshi finya zwanḓa dza shumisana u khwaṱhisa ikonomi yashu.1.2. Pulane i fhaṱa kha zwe zwa tendelanwa zwo thomiwaho nga tshigwada tsha vhashumisani – muvhuso, zwa mishumo, mabindu na madzangano a vhadzulapo – nga kha vhuvhudzisi ho dodombedzwaho nahone ho vhudziseswaho kha miṅwedzi yo fhiraho i si gathi.1.3. Hu na masia maṋa a ndemesa ane a tikedza pulane iyi ya u vusuludzwa ha ikonomi, ḽa u thoma ḽi tshi vha ṋetshedzo khulwane vhukuma ya themamveledziso. Sia ḽa vhuvhili ḽa ndemesa ndi u ṱanḓavhudza nḓadzo ya mveledziso ya fulufulu na muvhuso u tshi khou engedza luvhilo lwa u shumiswa ha Pulane ya Zwiko yo Ṱanganywaho . Sia ḽa vhuraru ḽa vhuṱhogwa ndi iḽo ḽa tshiṱuṱuwedzi tsha mushumo u itela u sika mishumo na u tikedza vhuḓitshidzi. Sia ḽa vhuṋa ḽi lavhelesa kha nyaluwo ya zwa nḓowetshumo hune muvhuso wa ḓo tikedza nyaluwo kha vhubveledzi hapo na u ita uri zwivhambadzwaseli zwa Afrika Tshipembe zwi kone u ṱaṱisana zwihulwane na zwa maṅwe mashango.1.4. Masia a ndemesa o topolwaho a ḓo shela mulenzhe kha u fhaṱa fulufhelo na u isa Afrika Tshipembe nḓilani ntswa ya vhubindudzi na nyaluwo ya ikonomi nga murahu ha mutshinyalo wo vhangwaho nga vhulwadze ha tshitzhili tsha Corona (COVID-19).1.5. U khwaṱhisedza u ṱolwa misi yoṱhe ha tshumiso ya pulane, Khabinethe yo tendela u tiwa ha Khoro ya Lushaka ya u Vusuludza Ikonomi. Khoro i ḓo rangwa phanḓa nga Muphuresidennde i tshi katela na Muthusa Muphuresidennde, Minisṱa kha ofisi ya Muphuresidennde na Minisṱa dzoṱhe dza Tshigwada tsha Ikonomi. Khoro i ḓo ṱangana ṅwedzi muṅwe na muṅwe u lavhelesa u shumiswa ha Pulane ya U vusuludza na U fhaṱa Ikonomi nga huswa na tshiṱanganelwa na tshigwada tsha vhashumisani kha Mveledziso ya Ikonomi ya Lushaka na Khoro ya Mushumo.   2. Tshiimo tsha Tshiwo tsha Lushaka2.1. Nyengedzedzo ya Tshiimo tsha Tshiwo tsha Lushaka  u swika 15 Lara 2020, u ya nga ha Mulayo wa Vhulanguli ha Tshiwo wa 2002 (Mulayo wa 57 wa 2002), i ḓo konisa muvhuso u isa phanḓa na u fhungudza u phaḓalala ha tshitzhili.2.2. Musi Afrika Tshipembe ḽo tshenzhema u tsela fhasi huhulwane ha phiriso na u phaḓalala ha COVID-19 miṅwedzini yo fhiraho, tshitzhili ri kha ḓi vha ro sala natsho.2.3. Musi shango ḽi tshi khou ḓowela ‘maitele maswa’ a u tshilisana na COVID-19 na khonadzeo ya u dovha u vuwa ha tshitzhili nga maanḓa mahulu, Khabinethe i humbela hafhu Maafrika Tshipembe vhoṱhe u bvela phanḓa na u tevhedza maga a zwa mutakalo a u ambara mimasiki, u ita maitele a u vha kule na muṅwe muthu na u dzulela u ṱamba zwanḓa nga maḓi na tshisibe kana u shumisa tshiluḓi tsha u vhulaha zwitzhili tshi re na zwikambi. Hedzi ndi dzone nḓila dzi dzoṱhe dza u ḓitsireledza, u tsireledza miṱa na vhafunwa vhashu kha u kavhiwa nga COVID-19 .  2.4. Khabinethe i tamela avho vhoṱhe vho kavhiwaho hu tshi katelwa na Minisṱa washu wa Mutakalo, Vho Dokotela Zweli Mkhize na mufumakadzi wavho Vho Dokotela May Mkhize u fhola nga tshihaḓu.  2.5. Khabinethe i dovha hafhu ya tama u livhuwa vhashumi vhoṱhe vha ndeme vha mutakalo kha u ḓikumedzela na u ḓidina havho zwe zwa livhisa kha u gonyela nṱha ha tshivhalo tshi fhiraho 90% tsha vho fholaho COVID-19 kha shango na u langa tshivhalo tsha u lovha ha vhathu tsha dzula tshi kha3. Ndavheleso kha tsireledzo ya mahayani3.1. Khabinethe i tikedza tshoṱhe mushumo wa mapholisa a Afrika Tshipembe kha u fara avho vha milandu mivhi shangoni ḽashu i katelaho u vhulawa na u huvhadzwa ha vhorabulasi na vhashumi vha mabulasini u mona na shango ḽashu ḽoṱhe. Vhubulasi hapo ndi tshipiḓa tsha vhuvhili tsha ikonomi yashu, zworalo vhugevhenga mabulasini vhu ḓisa nyofho hu si kha tsireledzo ya vhorabulasi na vhashumi vha mabulasini fhedzi, na kha tsireledzo ya zwiḽiwa zwa shango.  3.2. Muvhuso u khou ṱavhanyisa u shumiswa ha Tshiṱirathedzhi tsha Tsireledzo ya Mahayani yo sedzuluswaho u fhindula kha ṱhoḓea dza tsireledzo ya zwitshavha zwa mahayani na u tikedza mveledziso ya ikonomi.  3.3. Khabinethe i khou humbela lushaka uri lu thuse Tshumelo ya Mapholisa a Afrika Tshipembe u lwa na vhugevhenga nga u dzhenela kha dziforamu dza tshipholisa dza lushaka na u vhiga vhugevhenga tshiṱitshini tsha mapholisa tsha tsinisa, kha vha founele nomboro ya mahala ya u imisa vhugevhenga kha 08600 10111, vha rumele mulaedza u sa ḓivhei vhubvo kha nomboro ya u vhiga vhugevhenga ya 3221 kana vha shumise MySAPS ya mahala, app ya mahala ya u rumela mulaedza wa u vhiga mulandu wa vhugevhenga nga founu yavho i hone – u ṋetshedza vhuṱanzi ha vhugevhenga vhu sa ḓivheiho vhubvo.3.4. Ri fanela u shumisana u lwisa vhugevhenga vhuponi hashu ra ita uri shango ḽashu ḽi vhe ḽo tsireledzeaho kha vhoṱhe.4. U lwa na zwiito zwa tshanḓanguvhoni4.1. Khabinethe i ṱanganedza u farwa ha vhahumbulelwa vhoṱhe vha kwameaho kha milandu yo fhambananaho ya zwiito zwa tshanḓanguvhoni, vhufhura, u ngalangala ha vhuṱala ha tshelede na vhuvhava. Milandu iyi i katela, nga nnḓa ha miṅwe,  u tswiwa ha masheleni a tshikwama tsha thusedzo ya matshilisano tsha COVID-19, thengo ya zwishumiswa zwa u ḓitsireledza nga vhufhura, zwiito zwi si zwavhuḓi zwi elanaho na thandela dza dzinnḓu dza asibestosi na u kundelwa u vhiga kana u vhiga nga fhasi ha Tshumelo dza Muthelo wa mbuelo dza Afrika Tshipembe. Khabinethe yo livhuwa nga maanḓa na u thusedza vhuḓikumedzeli hoṱhe ha u vusuludza zwikwama zwa tshitshavha u bva kha zwoṱhe zwe zwa farekanea kha zwiito izwo zwa thengo nga vhufhura.  4.2. U farwa hu kha ḓi bvaho u itea ndi ṱhanzielavhufa ya uri a hu na a re nṱha ha mulayo, zwi dovha zwa sumbedza vhuḓiimiseli ha muvhuso ha u dzula wo gada avho vha bvelaho phanḓa na u vunḓa mulayo nga u tswela Maafrika Tshipembe vha shayaho vhane vha ṱoḓa thuso ya muvhuso.4.3. Khabinethe i humbela tshitshavha uri tshi ite mushumo watsho nga u vhiga avho vhaitaho vhugevhenga uvho kha mazhendedzi a khombetshedzo ya u shumiswa ha mulayo kana u founela Nomboro ya Lushaka ya U lwa na zwiito zwa Tshanḓanguvhoni kha 0800 701 701.5. Khakhathi dzo ḓitikaho nga mbeu na mabulayo a vhatshisadzini (GBVF)5.1. Phamba ya GBVF na u tambudzwa ha vhana, ine Muphuresidennde Vho Ramaphosa vho i sasaladza sa dwadze ḽa vhuvhili nga murahu ha COVID-19, i dzula i dwadze tshitshavhani tshashu zworalo ri fanela u ita zwoṱhe zwine ra kona  u ḽi fhelisa. Mulayotibe wa Pfanelo wo tsireledzwaho kha Ndayotewa ya Riphabuḽiki ya Afrika Tshipembe ya 1996 u sumbedzisa zwavhuḓi uri ṅwana muṅwe na muṅwe u na pfanelo ya u tsireledzwa kha u farwa lu si lwavhuḓi, u sa ṱhogomelwa, u tambudzwa kana u shoniswa.5.2. Khabinethe i khou humbela Maafrika Tshipembe vhoṱhe uri vha shumisane na mazhendedzi a kombetshedzaho u shumiswa ha mulayo u vhona uri zwigwada zwoṱhe zwi sa koniho u ḓitsireledza – nga maanḓesa vhaaluwa, vhafumakadzi na vhana – vho tsireledzea kha dzikhakhathi na u tambudzwa.5.3. Mulandu u kha ḓi bvaho u itea wa vhasidzanyana vhavhili (malwelavanḓa) vha miṅwaha ya malo vha bvaho Mpumalanga, vhe ha humbulelwa uri vho tambudzwa nga khotsi avho, u a pfisa vhuṱungu  na u vhilaedzisa.    Muthihi wa vhananyana o vhiga tshiwo kha mugudisi wawe lune ri fanela u khoḓa tshikolo kha u ṱavhanyedza u vhiga zwiito izwi zwe zwa swikisa kha u farwa ha muhumbulelwa. Sa tshitshavha tshi tevhedzaho mulayo tshine tsha funa mulalo, ri tea u farana kha u laṱisa vhugevhenga honoho vhuvhi nga ndaṱiso khulwane yo vhu   fanelaho.  6. Mbofholowo ya Midia6.1. Anivesari ya vhu43 ya mbofholowo ya midia, i ḓivheaho sa Ḽavhuraru Ḽitswu fhano Afrika Tshipembe, yo humbulwa nga Musumbuluwo, wa ḽa 19 Tshimedzi 2020. Heḽi ḓuvha ḽi ri humbudza vhuṱhogwa ha mbofholowo ya u bvisa vhupfiwa kha mulayotibe washu  wa pfanelo , u katelaho, mbofholowo ya midia sa mudzulapo wa ndeme kha demokirasi ya ndayotewa.   6.2. Ḓuvha ḽa Mbofholowo ya Midia ḽi sumbedza nyiledzo ya dzigurannḓa dzo vhalaho  na u farwa ha vhadzudzanyi vhadzo u ya nga u fhambana nga ḽa 19 ḽa Tshimedzi 1977 nga mapholisa a muvhuso wa tshiṱalula, nge dza dzumbulula zwiito zwivhi zwo itwaho nga muvhuso wa tsikeledzo. Midia i isa phanḓa na u ita mushumo wa ndeme kha u mvumvusa, u funza na u ḓivhadza tshitshavha khathihi na u ṱalutshedza masia oṱhe a matshilo ashu a zwa ikonomi  na a zwa poḽotiki.6.3. Midia i dzula i mushumisani wa ndeme kha u khwaṱhisa dimokirasi yashu na u ṱuṱuwedza pfanelo dza ndayotewa dza vhadzulapo vhashu. Mbofholowo ya u ita mishumo yavho i ḓa na vhuḓifhinduleli ha u vhona uri vha vhiga mafhungo a ngoho na a sa dzhiiho sia  zwifhinga zwoṱhe.6.4. Khabinethe i ṋea ṱhonifho na nduvho vhoramafhungo vhoṱhe vhe vha lozwa matshilo avho nga izwi zwifhinga zwi konḓaho zwa COVID-19, ya ḓikumedzela u ṱhonifha na u khwaṱhisedza mbofholowo ya u amba, hu tshi katelwa na mbofholowo ya midia shangoni ḽashu.7. Milingo ya mafheloni a ṅwaha7.1. Khabinethe i tamela vhagudiswa vha murole wa 12 vha 1.058 699 miḽioni (miḽioni nthihi na zwigidi zwa fuṱhanu malo na maḓana a rathi fuṱaheṱahe) mashudu mavhuya musi vha tshi khou thoma u lugisela milingo yavho ya u fhedzisela ine ya khou ya u thoma nga ḽa 5 Lara 2020 ya fhela nga ḽa 15 Nyendavhusiku 2020.  Ṅwaha uno Muhasho wa Pfunzo ya Mutheo wo rekhoda tshivhalo tsha nṱhesa tsha vhagudiswa vha murole wa 12 vhane vha ḓo ṅwala milingo yavho  ya u fhedzisela.7.2. Zwi tshi tevhela u khakhisea ha ṅwaha wa pfunzo nga mulandu wa COVID 19, Khabinethe i humbela vhabebi na vhaunḓi uri vha tikedze vhana vhavho nga tshino tshifhinga tsha vhuṱhogwa. Kiḽasi ya maṱiriki ya 2020 i humbelwa u shumisa zwishumiswa zwo ḓiswaho nga muvhuso nga kha fulo ḽa ""Woza Matrics 2020 Catch-Up"" (wozamatrics.co.za and #Wozamatrics) kha u lugisela milingo ya Ṱhanziela ya Murole wa Nṱha ya Lushaka.B. Tsheo dza Khabinethe1. Thikhedzo kha nḓowetshumo ya zwa tsimbi ya fhano hayani1.1. Khabinethe yo tendela tshivhalo tsha thikhedzo dza mveledziso ya tsimbi dza fhano hayani na sekhithara yayo ya matshimbidzele a mveledzo ya khroumu Thikhedzo dzi katela mathomo o dzinginywaho a muthelo wa thengiselonnḓa ya oiḽi ya khroumu, tshumiso ya thekhinoḽodzhi dzi vhulungaho fulufulu kha zwiṋokisi, na ṱhogomelo ya thekhinoḽodzhi dza mveledzo ya muḓagasi na tshumiso ya malaṱwa a mufhiso u bvaho kha mveledzo ya muḓagasi na dza u bveledza muḓagasi nga iwe muṋe u fana na sisiṱeme dza soḽa.1.2. Sekhithara yapo ya khroumu ndi tshibveledzi tsha shango tshihulwanesa ḽifhasini  nahone ndi yone fhedzi i bveledzaho tsimbi dzi re na khroumu dzi sa bvi vhulali . Ndi muḓisedzi muhulwane wa tsimbi dzi re na khroumu dzi sa bvi vhulali kha nḓowetshumo ya zwa dzigoloi. Thusedzo yo dzinginywaho yo vhekanywa nga tshigwada tsho tetshelwaho mushumo hu tshi katelwa na mihasho ya Zwiko zwa Mineraḽa na Fulufulu, Mbambadzo, Nḓowetshumo na Muṱaṱisano, Mabindu a Tshitshavha na Vhufaragwama ha Lushaka.2. Mbekanyamaitele ya Vhaswa ya Lushaka (NYP): 2020-20302.1. Khabinethe yo tendela NYP yo sedzuluswaho ya vhuraru ya 2020-2030, na mbekanyamaitele ya sekhithara yo fhambanaho yo bveledzwaho nga mihasho yo imelaho muvhuso, zwigwada zwa vhashumisani vhapo, zwiimiswa zwa pfunzo dza nṱha na madzangano a zwa mabindu. I dzhena vhudzuloni ha NYP 2015 - 2020, ine ya khou fhelelwa nga tshifhinga mafheloni a Nyendavhusiku 2020.2.2. Mbekanyamaitele i dzinginya masia maṱanu a ndemesa: (1) pfunzo yo dziaho, zwikili na zwikhala zwa vhuvhili; (2) tshanduko ya zwa ikonomi, vhubindudzi na u sikwa ha mishumo; (3) ṱhuṱhuwedzo ya mutakalo wa muvhili na muhumbulo, zwi tshi katela na COVID-19; (4) vhuthihi ha matshilisano na u fhaṱa lushaka, na (5) pulane dza mveledziso ya vhaswa dzi shumaho na dzi bveledzaho.3. Pulane ya Lushaka ya Nyito ya Vhana (NPAC): 2019 u swika 20243.1. Khabinethe yo tendela NPAC ya vhuṋa, i ṋetshedzaho Mulanga wa Mashangombumbano (UN) kha Pfanelo dza Ṅwana na Thendelonzwiwa dza Afrika  kha Pfanelo na Ndondolo ya Vhana.3.2. Pulane ya miṅwaha miṱanu i sumbedza zwiṱirathedzhi zwa ndemesa na u shumiswa ha nḓila  dza tsireledzo  kha u tsireledza na u langa pfanelo dza vhana. Pulane yo livhanywa na Muhanga wa Tshiṱirathedzhi wa Themo ya Vhukati   u sumbedzaho vhukando vhune muvhuso wa ḓo vhu dzhia na zwipikwa zwino fanela u swikelelwa nga tshifhinga tsha zwa khetho. U ḓo shumiswa nga tshumisano na madzangano a tshitshavha tshapo.3.3. NPAC i ḓo dovha ya shuma sa muhanga wa u ṋetshedza shango mivhigo ya mvelaphanḓa kha Komiti ya Afrika ya Vhomakone kha Pfanelo na Ndondolo ya Ṅwana na Komiti ya UN kha Pfanelo dza Ṅwana.4. U ela tshumiso ya Mulayo wa Vhaaluwa wa 20064.1. Khabinethe yo tendela muvhigo wa u ela we wa ṋewa thendelo kha tshumiso ya Mulayo  wa Vhaaluwa wa 2006 (Mulayo wa vhu 13 wa 2006). Themendelo dzo dzinginywaho dza u khwiṋifhadza thevhedzo kha ndaela dza Mulayo wa Vhaaluwa wa 2006 dzo no kovhelwa muhasho wo teaho.4.2. Muvhigo u nga waniwa kha websaithi ya Muhasho wa Vhupulani, U vhea iṱo na U ela (www.dpme.gov.za).5. Mulangi Muhulwane (DG) wa Dzangano ḽa Mbambadzo ḽa Ḽifhasi (WTO)5.1. Khabinethe i tikedza u khethwa ha Vho Dokotela Ngozi Okonjo-lweala sa DG wa Dzangano ḽa Mbambadzo ḽa Ḽifhasi (WTO). Mathomoni vho vha vha tshi shuma sa Minisṱa vha zwa Gwama wa Nigeria na u shuma sa Mulanguli wa Bannga ya Ḽifhasi. U khethwa havho ho dovha ha tikedzwa nga Dziminisṱa dza Afrika dza Mbambadzo vho rangwa phanḓa nga Vho Ebrahim Patel.Khabinethe i tamela Vho Dokotela Okonjo-lweala zwivhuya na u lavhelela  WTO ine ya vhea mveledziso tshivhindini tsha adzhenda yayo na u shela mulenzhe kha mushumo wa u vhuedzedza ikonomi vhudzuloni nga murahu ha COVID-19. Arali vha shuma zwavhuḓi kha tshipiḓa tshi tevhelaho tsha mashumele a WTO, vha ḓo vha Muafrika wa u thoma na mufumakadzi wa u thoma u khethelwa vhuimo ha Mulangi Muhulwane wa WTO.C. Milaedza1. U fhululedza1.1. Khabinethe i fhululedza Minisṱa wa Mveledziso ya Matshilisano Vho Lindiwe Zulu kha u tholwa havho sa Mudzulatshidulo wa Vhashumisani kha Vhadzulapo na Mveledziso (PPD), u bva nga 2021 u swika nga 2023. PPD ndi nyanḓano ya mashango a kha ḓi bvelelaho a 27 ane a shumisana u bveledza tshumisano ya Tshipembe-Tshipembe kha vhadzulapo na mveledziso, mutakalo wa zwa mbebo na ndinganyiso ya mbeu. Afrika Tshipembe ḽi dzhia vhuimo uvhu u bva  kha vhadzulatshidulo vho fhiraho vha, , China na India.2. NdilisoKhabinethe yo rumela dzindiliso kha vha:2.1. muṱa na dzikhonani dza Vho Dokotela Vuyokazi Mahlati, vhe vha vha vhe mudzulatshidulo wa  Phaneḽe ya Vhutsivhudzi ya Muphuresidennde kha Mvusuludzo ya Mavu na Vhulimivhufuwi. Vho vha vha tshi khou shuma hafhu kha themu yavho ya vhuvhili kha Khomishini ya Vhupulani ya Lushaka.2.2. muṱa na dzikhonani dza Khomishinari wa kale wa Mbilo dza Mavu kha ḽa Kapa Vhukovhela, Vho Berverly Janson, vhe vha vha vhe mufarathotshi kha muombano washu wa u lwa na muvhuso wa tshiṱalula, vho dovha vha ita mushumo muhulwanesa kha mvelelo ya zwitshavha ya u vhila mavu u mona na shango.2.3. muṱa, dzikhonani na vhashumisani vha Muthusa Mudzulatshidulo wa Khomishini ya Pfanelo dza Vhathu ya Afrika Tshipembe, Muambasada Vho Devikarani Priscilla Jana, vhe vha vha vhe ramulayo wa  pfanelo dza vhathu wa maṱhakheni a si na nyofho vhe vha kumedzela tshumelo dzavho kha u lwa na muvhuso wa tshiṱalula. Muphuresidennde Vho Ramaphosa vho vha ṋetshedza Mbulungo ya Tshiofisi ya Vundu ya Tshipentshela: Khethekanyo ya Vhuvhili.2.4. muṱa, dzikhonani na vhashumisani vha midia vha Vho Dumisane Lubisi, vhe vha  vha vhe mudzudzanyi muhulwane wa gurannḓa ya City Press. Vho vha vho ḓikumedzela kha u vhona uri vhunzhi ha maipfi a wana vhuḓiambeli shangoni ḽashu.2.5. muṱa, dzikhonani na vhashumisani vha Muraḓo wa Phalamennde (MP), Vho Dorah Dunana Dlamini, vhe vha vha muraḓo wa Phalamennde ya vhurathi nga murahu ha khetho dza 2019. Vho vha vhe muraḓo wa Vhusimamulayo ha Vunḓu ḽa Kwazulu Natal vhukati ha ṅwaha wa 2014 na 2019 phanḓa ha musi vha tshi shumela Buthano ḽa Lushaka.2.6. muṱa, dzikhonani na vhashumisani vha Vho Zamuxolo Joseph Peter, vhe vha vha muraḓo wa Phalamennde ya vhurathi nga murahu ha u shuma kha vhuimo ho fhambananaho, hu tshi katelwa na u vha Ṋedorobo wa Khorondanguli ya Masipala wa vhupo ha  Makana kha ḽa Kapa Vhubvaḓuvha.2.7. muṱa, dzikhonani na vhashumisani vha MP, Muimeleli Vho Hishaam Mohamed, vhe vha vha muraḓo wa Phalamennde ya vhurathi nga murahu ha khetho dza 2019, nga murahu ha buḓo ḽo khetheaho lwa tshifhinga tshilapfu sa ṱhoho ya Muhasho wa Vhulamukanyi na Mveledziso ya Ndayotewa kha vunḓu ḽa Kapa Vhukovhela.2.8. muṱa, dzikhonani na vhashumisani vha MP, Vho Thandi Gloria Mpambo Sibhukwana, vhe vha vha muraḓo wa Phalamennde ya vhurathi kha Buthano ḽa Lushaka, nga murahu ha u shuma sa murumelwa wa tshoṱhe wa Khoro ya Lushaka ya Mavunḓu nga tshifhinga tsha Phalamennde ya vhuṱanu kha ḽa Kapa Vhukovhela. Vho shuma miṅwaha minzhi vhe mudededzi phanḓa ha musi vha tshi vha MP.3. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.1. Bodo ya Mushavhi wa Daimane ya Muvhuso:a. Vho Monica M Ledingwane (Mudzulatshidulo);b. Vho Faith T Mokwena;c. Vho Levy G Rapoo; nad. [vha songo ṱaluswaho] Vho Mpho Mosing;2. Bodo ya Daimane ya Afrika Tshipembe na Mutshimbidzi wa Mutale wa Murahu:a. Vho Morake Abiel Mngomezulu (Mudzulatshidulo);b. Vho Yershen Pillay;c. Vho Kanyisa Macingwane;d. Vho Mpho Mosing;e. Vho Phydelis Zikalala-Mvelase;f. Vho Warren Wayne Adams; nag. Vho Ernest Blom.3. Miraḓo i si ya khorondanguli ya Zhendedzi ḽa Ndango ya  Zwidimela zwi ṋamedzaho Vhathu zwa Afrika Tshipembe:a. Vho Leonard Ramatlakane (Mudzulatshidulo);b. Muambeleli Vho Smanga Sethene;c. Vho Matodzi Mukhuba;d. Vho Boitumelo Mokgoko;e. Vho Dinkwanyane K Mohuba;f. Dokotela Vho Alison E Lewis;g. Vho Nosizwe Nokwe-Macamo;h. Vho Thinavhuyo N Mpye;i. Muimeleli u bva kha Muhasho wa Vhuendi;j. Muimeleli u bva kha Muhasho wa Gwama; nak. Muimeleli u bva kha Dzangano ḽa Muvhuso Wapo.4. Bodo ya Vhalanguli vha Zwibveledzwa zwa bioḽodzhikhaḽa zwo kalwaho zwa Onderstepoort (SOC):a. Vho Rene A Kenosi (Mudzulatshidulo);b. Mufunzi wa tshikolo tshihulu Vho Khathutshelo A Nephawe;c. Vho Nona N Sonjani;d. Vho Lufuno Nematswerani;e. Vho Kribashni Naidoo; andf. Vho Luvuyo Mabombo.5. Vho Pieter Uys Pretorius sa Muthusa-Mulangi Dzheneraḽa (DDG): Tshumelo ya tshumisano kha Muhasho wa Ndaulo ya Vhuanḓani na zwa mafhungo a sialala.6. Vho Nonhlanhla Patience Mkhize sa DDG: Mbekanyamishumo dza Vhupo Muhashoni wa zwa Mupo, Vhusimamiri na Vhureakhovhe.7. Muambeleli Vho Martin Mothusi Mafojane sa Mulangi Muhulwane wa Tshumelo ya Ndaka na Ifa zwa Tshitshavha kha Muhasho wa Vhulamukanyi na mveledziso ya Ndayotewa.8. Vho Nakampe Joseph Mogale sa DDG: Tshumelo ya Vhulanguli ha Tshumisano kha Ofisi ya Muhaṱuli Muhulwane.9. Vho Livhuwani Tommy Makhode sa DG wa Muhasho wa muno.Mbudziso: Vho Phumla Williams – Muambeli wa KhabinetheLuṱingo: 083 501 0139Datumu: Ḽavhuṋa, 22 Tshimedzi 2020Zwo ṋetshedzwa nga: Sisiṱeme ya Vhudavhidzani na Mafhungo a Muvhuso (GCIS)www.gcis.gov.za; www.gov.za "
"Tshiṱatamennde tsha Muṱangano wa Khabinethe nga kha Vidio wa Ḽavhuraru, ḽa 4 Ḽara 2020",5 Nov 2020,https://www.gov.za/speeches/cabinet-meeting-wednesday-4-5-nov-2020-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-nga-kha-vidio-wa-%E1%B8%BDavhuraru-%E1%B8%BDa-4-%E1%B8%BDara-2020-5-nov,"A. Mafhungo a zwino kha Shango1. Ikonomi1.1. Tshiṱatamennde tsha Mbekanyamaitele ya Mugaganyagwama wa Themo ya Vhukati ya 2020 tsho ṋetshedzwaho nga Minisṱa wa zwa Gwama VhoTito Mboweni nga Ḽavhuraru, ḽa 28 Tshimedzi 2020, tshi ṋetshedza tsumbanḓila i shaedzaho kushumisele kwa masheleni a muvhuso. Tshi dovha tsha tikedza nyaluwo ya ikonomi kha u engedza u sikwa ha mishumo ine ya khou ṱoḓea vhukuma. Mikovhe iyo i tikedza mushumo washu wa u vusuludza ikonomi kha mutshinyalo wo vhangwaho nga dwadze ḽa Tshitzhili tsha corona (COVID-19) na u kunga vhubindudzi. 1.2. Khabinethe i ṱanganedza Operation Vulindlela, ine ya ḓo tikedza u shumiswa ha  Pulane ya u Vusuludza na u Fhaṱa Ikonomi nga huswa nga kha u engedza tshanduko dza zwiimiswa dza ndeme.1.3. Khabinethe yo ḓiimisela kha vhuḓikumedzeli hayo ha u alusa hafhu ikonomi na uri zwiito kana mushumo u konḓaho wa zwino u ḓo engedza vhuḓidini hashu ha u fhaṱa ikonomi yo dziḓaho vhukuma. 2. COVID-192.1. Khabinethe i khou vhilaedziswa nga uri vhaṅwe vha vhathu a vha  khou londa nahone a vha khou vha na vhuḓifhinduleli lune ha vho nga COVID-19 a i tsheho. Khabinethe i ita khuwelelo kha vhathu vhoṱhe vha Afrika Tshipembe uri vha ise phanḓa na u tevhedza maga a tsireledzo a u sa ima tsini na tsini, u ambara masiki musi ri fhethu ha nnyi na nnyi na u ṱamba zwanḓa nga maḓi na tshisibe kana tshithatha tshitzhili tshi re na aḽikhoholo, na u thivhela u vha hone ha maguvhangano mahulwane.2.2. Vhuḓifari ho raloho nga u tevhekana haho vhu kha ḓi vha nḓila khulwane dza u ḓitsireledza na u tsireledza vhaṅwe kha tshitzhili. Zwiito zwashu zwa vhuḓifhinduleli zwi ḓo khwaṱhisedza uri ri fhungudze tshivhalo tsha u kavhiwa zwenezwi musi ri tshi khou isa phanḓa na u fhaṱulula ikonomi.2.3. Khabinethe i isa phanḓa na u ṱuṱuwedza roṱhe uri ri dauniḽode app thendeleki ya COVID-19 Alert SA ya mahala kha Apple App Store kana Google Play Store. App – ine nethiweke thendeleki a dzi ngo i pima sa tshithu i nga dauniḽodiwa hu so ngo vha na mbadelo na nthihi ya data – i ḓo ita uri hu vhe na u engedzea kha u wana vho kavhiwaho nga u ḓivhadza vhashumisi vhayo arali vho vhuya vha vha tsini na muṅwe mushumisi wayo o wanalaho a na COVID-19 kha maḓuvha a 14 o fhiraho. App iyi a i kuvhanganyi zwidodombedzwa zwa vhuṋe kana u wana fhethu hune muthu ane a khou i shumisa a vha hone.2.4. Khabinethe i ḓo haseledza mawanwa a Khoro ya Lushaka ya Ndaela ya Tshitzhili tsha Corona ine ya ḓo farwa vhege i ḓaho. Muphuresidennde VhoCyril Ramaphosa nga murahu  ha zwenezwo vha ḓo nyeṱulela lushaka nga ha mveledziso kha maano a Afrika Tshipembe a khohakhombo o dzudzanywaho u itela u langa u phaḓalala ha COVID-19.3. Nyaluwo ya Themamveledziso 3.1. Therisano ya Ndugiselo ya Thandela ya Themamveledziso ya Afrika Tshipembe na Marketplace  yo farelwaho ngei Midrand, kha ḽa Gauteng u bva nga ḽa 3 u swika ḽa 4 Ḽara 2020 i khou isa phanḓa na u shuma mbekanyamushumo ya themamveledziso.  3.2. Vhuṱambo uvho ho ṱana thandela dza themamveledziso khulwane dza 27 dzine ndeme yadzo yo ṱangana ya vha R210 biḽioni kha vhabindudzi vha Afrika Tshipembe na vha dzitshakatshaka, hu tshi katelwa vharumelwa vha zwiimiswa zwa mveledziso ya masheleni na bannga dza mveledziso dzo fhambanaho.3.3. Therisano ya ndugiselo ya thandela i khwaṱhisedza uri thandela dzi ita ndingo yo dziaho ya khonadzeo na thikhedzo ya vhutsivhudzi ha murengelano ine ya ḓo ita uri dzi vhe dzo lugela vhubindudzi.  3.4. Vhukati ha thandela dzo ṋetshedzwaho kha vhabindudzi ndi theminaḽa ya gese ya mvelo yo itwaho tshiluḓi ya Ngqura-Coega ngei Kapa Vhubvaḓuvha; Mbekanyamushumo ya  Maanḓalanga a Matshilisano a dzinnḓu ya Ndangulo ya Matshilisano a dzinnḓu; jet fuel pipeline Vhukavhamabupo ha Dzitshakatshaka kha Ḓorobo ya Kapa; senthara ya themamveledziso ya tshikhala ine ya ḓo thomiwa nga vha Zhendedzi ḽa Tshikhala ḽa Lushaka lwa Afrika Tshipembe; na phakha ya saintsi na thekhinoḽodzhi  ngei Limpopo.3.5. Thandela idzi dzi na khonadzeo ya u thola tshivhalo tshihulwane tsha Vhadzulapo vha Afrika Tshipembe na u vhumba tshipiḓa tsha khethekanyo ya ndeme ya tshiṱuṱuwedzi tsha u sika mishumo tsha Pulane ya u Vusuludza na u fhaṱa Ikonomi ya Lushaka lwa Afrika Tshipembe nga huswa ine a si kale yo dzumbululwa nga Muphuresidennde VhoRamaphosa.3.6. Khabinethe i livhuwa u shela mulenzhe ho itwaho nga sekithara ya phuraivethe, yo shelaho mulenzhe nga u ṋetshedza vhukoni ho teaho i tshi shumisa masheleni ayo yone iṋe. 3.7. Khabinethe i ṱanganedza u ṋangiwa lwa tshifhinganyana ha vhomakone vha 25 nga sekithara ya phuraivethe  vhane vha ḓo thusa Themamveledziso ya Afrika Tshipembe kha u ḓisa thandela dzo dzudzanywaho uri dzi khunyeledze mafulufhedziso adzo.3.8. Zwiṅwe hafhu, Khabinethe i ṱanganedza nḓivhadzo nga Minisṱa wa zwa Mishumo ya Tshitshavha na Themamveledziso VhoPatricia de Lille ya uri tshiimiswa tsha u lwa na tshanḓanguvhoni  tsho lavhelesanaho na themamveledziso tshi ḓo khwaṱhisedza ndango ya khonṱhiraka dza themamveledzisodzo tshimbidzwa zwone..3.9. Ofisi ya Themamveledziso na Vhubindudzi kha Ofisi ya Muphuresidennde kha maḓuvha a ḓaho i ḓo ṋetshedza zwidodombedzwa zwa vhuḓikumedzeli ho itwaho nga vhabindudzi kha therisano ya ino vhege na marketplace.4. Khuvhangano ya Vhubindudzi ha Afrika Tshipembe (SAIC)4.1. Afrika Tshipembe ḽi ḓo fara SAIC yaḽo ya vhuraru nga ḽa 17 na ḽa 18 Ḽara 2020,  ḽo lavhelesa kha vhubindudzi kha ṱhafhuluwo ya COVID-19, pfumbiso na u fhaṱa.4.2. Khuvhangano ya ṋaṅwaha yo lavhelesa kha u ṋetshedzwa ha vhuḓikumedzeli vhu re hone u ṱalukanya u sikwa ha mishumo na mveledziso ya ikonomi. Zwiṅwe hafhu, muvhuso u ḓo sumbedzisa maga o dzhiiwaho kha u bveledza mupo u ṱuṱuwedzaho vhubindudzi, ho lavheleswa kha mvusuludzo na phaṱhululo ya ikonomi.4.3. Khuvhangano iyi i khou isa phanḓa kha mvelelo dza khuvhangano mbili dzo fhiraho dze dza vha hone nga 2018 na 2019, dzo dzhenisaho R664 biḽioni, hu u vhea mutheo kha vhabindudzi na nyaluwo ya ikonomi yo engedzwaho.5. Fulufulu5.1. Khabinethe yo ṱanganedza u bveledzwa ha wind turbine  wa mafhedziselo kha megawatts (MW) dza 140 ngei Nxuba Wind Farm, kha ḽa Kapa Vhubvaḓuvha, zwine zwa vha tshipiḓa tsha luṱa lwa vhuṋa lwa Mbekanyamushumo ya Mubveledzi wa u Wana Mudagasi wo Ḓiimisaho wa Fulufulu ḽi Vusuludzeaho ḽa shango. Musi wind turbine dzo no bveledzwa, dzi ḓo bveledza gigawatt ya 460  ya dziawara nga ṅwaha u ya kha  sisṱeme ya khebuḽu na u bveledza vhuḓikumedzeli hashu kha tshanduko ya kilima nga huhulu. 5.2. U shuma lwa tshoṱhe ha vhuvhambadzi ha Yunithi ya vhuvhili ya Eskom kha Tshiṱitshi tsha Muḓagasi tsha Kusile ngei Mpumalanga hu ḓisa 800 MW kha sisṱeme ya khebuḽu  dza mudagasi. Kusile ndi tshiṱitshi tsha muḓagasi tsha u thoma Afrika u dzhenisa tshishumiswa tsha thekhinoḽodzhi tsha flue-gas desulphurisation – thekhinoḽodzhi ya musalauno i shumiswaho u bviswa oxides dza sulphur , sa sulphur dioxide, u bva kha gese dza ekizozo dzire mamagani a muḓagasi hune ha fhiswa malasha na ole – zwine zwa tevhedzela maimo a zwino a dzitshakatshaka a ndeme ya muya. 5.3. Khabinethe yo dovha ya ṱanganedza nḓivhadzo u bva kha Total SA ya uri yo wana tshikalo tsha gese tsha ndeme kha phendelashango ya tshipembe ha Mossel Bay ngei Kapa Vhukovhela. Hezwi zwi ḓo shela mulenzhe kha vhuḓidini ha shango ha u engedza mveledzo ya muḓagasi u itela u konisa ikonomi uri i aluwe na u kunga vhubindudzi vhunzhi. 6. Lekgotla  ḽa Thekhisi dza Lushaka6.1. Mulevho wo ṱanganedzwaho kha Lekgotla ḽa Thekhisi dza Lushaka vhegeni yo fhiraho ndi wa ndeme kha u fhaṱa sekhithara ya vhuendi ha tshitshavha i bveledzaho na yo tsireledzeaho. Mawanwa a sendedza shango tsini na u ita uri tshiedza tsha u manḓafhadza tshi vhe tsha tshiofisi kha nḓowetshumo ya dzithekhisi na uri a ḓo tshi vhea kha nḓila ya nyaluwo i yaho phanḓa. 6.2. Khabinethe i ṱanganedza vhuḓikumedzeli ha nzumbululo ya sekhithara kha nḓowetshumo ya thekhisi, vhu khwaṱhisedzaho u tevhedzwa ha milayo ya vhashumi ya shango na u khwaṱhisedza tshiedza tsha ndango ya nḓowetshumo. 7. Ṅwedzi wa u Ḓivhisa Pfanelo dza Vhathu vha re na Vhuholefhali7.1. Muvhuso u khou shumisana na sekhithara dzo fhambanaho dza lushaka kha u khwaṱhisedza uri vhathu vha re na vhuholefhali vho manḓafhadzwa tshoṱhe. Ṅwedzi wa u ḓivhisa Pfanelo dza Vhuholefhali, wo thomaho nga ḽa 3 Ḽara une wa ḓo fhela nga ḽa 3 Nyendavhusiku 2020, wo swaiwa fhasi ha thero ine ya ri: “Ri roṱhe ri khou Fhaṱisana Zwitshavha zwi Katelaho na vhathu vha re na Vhuholefhali.” 7.2. Tshifhinga itshi tshi ṋetshedza tshikhala tsha u ḓivhadza nga ha pfanelo dza vhathu vha re na vhuholefhali. Ṅwedzi uyu u tikedzaho vhuḓivhisi u lavhelesa kha u ita khuwelelo kha sekhithara dzoṱhe dza phuraivethe na tshitshavha uri dzi engedze u thola, u vhulunga vhane vho no vha hone na u ṱanganedza vhaholefhali mushumoni.8. Muthivhelo wa Vhutshinyi8.1. Khabinethe i lwa na u vhulawa hu sa ḓadzi mudzio nahone ha tshiṱuhu ha vhaofisiri vha tshipholisa vhe vha kumedzela matshilo avho kha u shuma na u tsireledza. U vhulawa na u ṱhaselwa ha vhaofisiri vha tshipholisa ndi u ṱhasela ho livhanaho thwii na mulayo wa vhulangi na Ndayotewa ya Riphabuḽiki ya Afrika Tshipembe ya 1996.8.2. Khabinethe i livhisa ndiliso dzayo kha miṱa na khonani dza vhaofisiri vhoṱhe vho lovhaho vha mushumoni sa VhoSedzheni Mzoxolo Gxotani vha bvaho kha Tshigwada tsha u lwa na vhukwila tsha London Vhubvaḓuvha, Mulangatshiṱitshi tsha Groblersdal ngei Limpopo Vho Khoḽonele Jeffrey Seroka, Muofisiri wa Vhusevhi ha Vhutshinyi Vho Ofentse Mokgadinyane na Detective  Vho Sedzheni Billy Mahooe vha Free State; na VhoSedzheni Sibongile Teka na Vho Constable Kganyisa Sitofile vha Kapa Vhukovhela.8.3. Khabinethe i dovha ya lwa na u thuntshiwa na u vhulawa ha vhathu vha malo vha miṅwaha ya u bva kha 30 na 40 nga vha vhulayi vha sa ḓivheiho ngei Gugulethu kha ḽa Kapa Vhukovhela nga Musumbuluwo, wa ḽa 2 Ḽara 2020. 8.4. Khabinethe i fulufhedzisa lushaka uri mapholisa nga tshumisano na zwitshavha vha ḓo vhona uri havho vho shelaho mulenzhe kha zwiito zwa vhutshinyi vho fariwa nahone vha livhana na tshanḓa tshihulwane tsha mulayo. 9. Pfufho dza Nyanḓadzamafhungo ya Mveledziso ya Tshitshavha tsha Tshipembe ha Afrika (SADC) 9.1. Khabinethe i ita khuwelelo kha nyanḓadzamafhungo dzoṱhe dza Afrika Tshipembe uri vha ise khumbelo ya u dzhenelela kha muṱaṱisano wa Pfufho dza Nyanḓadzamafhungo dza SADC dza 2021. Vhoramafhungo vha mashango a miraḓo ya SADC vha khou rambiwa uri vha dzhenelele kana u ṋetshedza madzina a vhe vha vha ṋanga uri vha vhe tshipiḓa tsha pfufho idzo.9.2. Pfufho dza Nḓowetshumo dzi khwiṋisa zwipikwa zwa SADC kha u swikelela mveledziso ya ikonomi, mulalo na tsireledzo, na nyaluwo, u fhungudza vhushai, khathihi na u khwaṱhisa tshiimo na ndeme ya vhutshilo ha vhathu vha Tshipembe ha Afrika.9.3. Pfufho dza Nyanḓadzamafhungo ya SADC ndi tshishumiswa tsha ndeme tsha u tshimbidza ḓivhazwakale ya Afrika ḽiswa, ḽiṅwe ḽa khonadzeo isa shaedzwiho na fulufhelo ḽo vusuludzwaho u itela vhumatshelo ha khwiṋe.10. Milingo ya Ṱhanziela ya Nṱha ya Lushaka ya 2020 (NSC)  10.1. Khabinethe yo ḓibadekanya na Muphuresidennde VhoRamaphosa kha u tamela mashudu kiḽasi ya maṱiriki ya 2020 kha milingo yavho ya NSC yo thomaho ṋamusi, nga ḽa 5 Ḽara ine ya ḓo fhela nga ḽa 15 Nyendavhusiku 2020. Ri ṱuṱuwedza vhabebi vhoṱhe, vhaunḓi na tshitshavha nga vhuphara uri vha tikedze na u ṱuṱuwedza vhalingiwa musi vha tshi khou khunyeledza miṅwaha yavho ya 12 ya u guda. 10.2. Dwadze ḽa COVID-19 ḽo kwama u dzhena tshikolo na u dzudzanyela milingo ya ṋaṅwaha ya Gireidi 12. Naho zwo ralo, Muhasho wa Mutheo wa Pfunzo na zwikolo zwo thoma mbekanyamushumo ya u swikelela he vha salela murahu u lugisela vhagudiswa. Khabinethe i na fulufhelo ḽa uri vhagudiswa avha vha na vhukoni ha u bveledza mvelelo dzavhuḓi.B. Tsheo dza Khabinethe dza zwino.1. Mbekanyamushumo ya Muvhuso ya u Shuma (PoA) 1.1. Khabinethe yo tendela Muvhigo wa u thoma wa u no vha hone luvhili nga ṅwaha wa Muvhuso wa PoA wa tshifhinga tsha Phando u swika Fulwi 2020. Mushumo we wa itwa nga tshifhinga itsho wo ḓisa Muhanga wa Maano a Themo ya Vhukati ya 2019-2024.1.2. Tshifhinga itsho tshe tsha vha tshi khou sedzuluswa tsho tshimbidzwa khathihi na mveledzwa i thithisaho ya dzwadze ḽa ḽifhasi ḽa COVID-19, ḽe ḽa sia tshomedzo dza muvhuso na kushumele zwi tshi iswa kha u tsireledza matshilo a vhathu na u vha na zwa u ḓitshidza ngazwo. 1.3. Naho zwo ralo, Khabinethe yo takadzwa nga mvelaphanḓa dzo itwaho kha u shumisa Zwiṋetshedzwa zwa ndeme zwo lavhelelwaho. Naho zwiṅwe zwa zwiṋetshedzwa zwo thithiswa, Khabinethe yo fushea nga mbonelaphanḓa ya u vhuyelela ha mbekanyamushumo dza zwigwada. Zwidodombedzwa zwa mivhigo iyi zwi ḓo ḓivhadzwa kha vhunyeṱuli ha nyanḓadzamafhungo dza zwigwada dzo pulaniwaho. C. Vhuṱambo vhune ha khou ḓa1. Afrika Tshipembe ḽi ṱanganedza Thendelano ya Vhukonani na Vhuanḓani (TAC) na Mashango a Tshipembe Vhubvaḓuvha ha Asia (ASEAN)1.1. Minisṱa wa Vhushaka ha Dzitshakatshaka na Vhuanḓani, Dokotela VhoNaledi Pandor, vha ḓo imelela Muvhuso wa Afrika Tshipembe kha mushumo wa u wana vhuimo ha thendelano ya Afrika Tshipembe kha TAC na ASEAN.1.2. Vhuṱambo ha u saina lwa kholekhole vhu ḓo vha hone nga Ḽavhuvhili, ḽa 10 Ḽara 2020. Minisṱa VhoPandor vha ḓo vha tshipiḓa tsha vhuṱambo uvho vhe ngei Ḓoroboni ya Kapa, hune vha ḓo ṱanganelana na Vhahulwane vha Vhurumelwa ha Komiti ya ASEAN ya Pretoria.1.3. Afrika Tshipembe ḽi na vhushaka ha vhudipuḽomati na ha ikonomi na miraḓo nga yoṱhe ya ASEAN. Thendelano ya shango kha TAC i ḓo ita uri vhushaka haḽo na ASEAN ha vhuḽedzani vhu vhe ha tshiofisi.1.4. Thendelano ya  Afrika Tshipembe kha TAC ndi tshikhala tsha u khwiṋisa vhushumisani ha polotiki na ha ikonomi na dzangano heḽi ḽa dzitshakatshaka ḽa ndeme ḽine ḽa khou aluwa.D. Milaedza1. U fhululedza1.1. Khabinethe i ḓibadekanya na Muphuresidennde VhoRamaphosa kha u fhululedza Vho Dokotela John Pombe Magufuli kha u nangiwa havho sa Muphuresidennde-muṋangiwa wa Riphabuḽiki ya Vhuthihi ya Tanzania. Ri na ndavhelelo ya u shuma na  Vho Dokotela Magufuli kha u khwaṱhisa vhushaka ho khwaṱhaho ha mashango mavhili, khathihi na kha mafhungo a fanaho kha dzangalelo ḽa dzingu ḽa Mveledziso ya Tshitshavha tsha Tshipembe ha Afrika, khathihi na kha dzhango ḽa Afrika na ḽifhasi.1.2. Khabinethe i fhululedza Ms Shudufhadzo Musida kha u ambadzwa khare ya u vha Miss Afrika Tshipembe wa 2020 na u mu tamela mashudu mavhuya kha mushumo wawe sa Muimeleli wa Pfungavhuṋe wa Afrika Tshipembe. O ḓibadekanya na tshipiḓa tsha maAfrika Tshipembe vhoṱhe vhane vha khou takusela fulaga ya Afrika Tshipembe nṱha kha u vhea shango kha vhuimo ha ḽifhasi. 1.3. Khabinethe i fhululedza Banyana Banyana, vhe vha thoma vhupileli ha thaikili ya Tshiphuga tsha COSAFA nga u wina 2-0 kha Angola ngei Port Elizabeth, Kapa Vhubvaḓuvha nga Ḽavhuvhili, ḽa 3 Lara 2020.2. NdilisoKhabinethe i livhisa ndiliso kha muṱa na khonani dza:2.1. Vho Khotsi Enuga Sreenivasulu Reddy, vho lovhaho vha na miṅwaha ya 96. Vho bebelwa kha muṱa wa zwa poḽotiki ngei Tshipembe ha India. Vho ranga phanḓa fulo ḽa Mbumbano ya Dzitshaka ḽa u lwa na muvhuso wa tshiṱalula vha tikedza vhukuma mbofholowo ya Afrika Tshipembe lwa miṅwaha i eḓanaho hafu ya sentshari, vha dovha vha shuma mushumo muhulwane kha u khwiṋisa ndaṱiso dza dzitshakatshakadzi lwisanaho na shango.Mbudziso: Vho Phumla Williams – Muambeli wa Khabinethe Luṱingo: 083 501 0139Duvha: Ḽavhuna, ḽa 5 Ḽara 2020"
"Tshitatamennde tsha muṱangano wa Khabinethe nga kha vidio wa Ḽavhuraru, 18 Ḽara 2020",19 Nov 2020,https://www.gov.za/speeches/statement-virtual-cabinet-meeting-18-november-2020-19-nov-2020-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-nga-kha-vidio-wa-%E1%B8%BDavhuraru-18-%E1%B8%BDara-2020-19-nov,"A. Mafhungo a zwino kha shango1. Guvhangano ḽa vhu12 ḽa Brazil, Russia, India, China na Afrika Tshipembe (BRICS)1.1. Khabinethe yo ṱanganedza mvelelo dza Guvhangano ḽa vhu12 ḽa BRICS ḽe ḽa vha ḽo farwa nga Muphuresidennde Vho Cyril Ramaphosa. Guvhangano ḽe ḽa dzudzanywa nga Muphuresidennde Vho Vladimir Putin vha Muvhuso wa Russia, ḽo amba nga vhuḓalo nga ha vhufarisani ha BRICS u itela vhudziki ha ḽifhasi, khovhelano ya tsireledzo na nyaluwo ya zwa vhutumbuli.1.2. Mvelelo dzi katela ṱhanganedzo ya Tshiṱirathedzhi tsho sedzuluswaho tsha Vhufarisani ha zwa Ikonomi ha BRICS (2020-2025) na ṱhanganedzo ya Tshiṱirathedzhi tsha U lwa na zwa Vhutherorisi tsha BRICS. Nḓivhadzo ya tshiofisi yo ṱanganedzwaho mafheloni a guvhangano yo sumbedzisa, vhukati ha maṅwe mafhungo, thikhedzo ya Adzhenda ya 2063 ya Mbumbano ya Afrika (AU) na ndingedzo kha u engedzedza ṱhanganelo na mveledziso kha dzhango, hu tshi katelwa u thoma u shumiswa ha Thendelano kha Vhupo ha Mbambadzelano ha Mahala ha Dzhango ḽa Afrika.1.3. Guvhangano ḽo dovha ḽa vhona mvelaphanḓa yo swikelelwaho nga AU kha u tandulula magake a themamveledziso, nga maanḓa nga ngomu ha muhanga wa Vhushumisani Vhuswa ha Mveledziso ya Afrika, na vhuṱhogwa ha u ṱuṱuwedza vhubindudzi u tikedza mveledziso ya zwa nḓowetshumo, u sika mishumo, u khwaṱhisedza tsireledzo ya zwiḽiwa, u lwa na vhushai na u itela mveledziso yo khwaṱhaho ya Afrika.2. Madalo a Mushumo nga Muphuresidennde wa Malawi2.1. Khabinethe yo ṱanganedza Madalo a Mushumo a zwenezwino o tshimbilaho zwavhuḓi Afrika Tshipembe nga miraḓo ya Muvhuso wa Malawi vho rangwa phanḓa nga Muphuresidennde Vho Lazarus Chakwera. Muṱangano vhukati ha Muphuresidennde Vho Chakwera na Muphuresidennde Vho Ramaphosa wo haseledza mafhungo a dzangalelo ḽa vhoṱhe a kwamaho masia mavhili, dzingu na dzhango.2.2. Afrika Tshipembe ḽi dzula ḽo ḓikumedzela u khwaṱhisedza na u khwaṱhisa vhushaka na Malawi nga kha mbambadzelano dzo ṱanḓavhuwaho na vhubindudzi hu na nḓivho ya u swikelela maitele a u ḓitshidza a khwiṋe kha mashango oṱhe. Mashango aya mavhili a na vhushaka vhu re na vhuthu u bva miṅwahani ya mahumi manzhi yo fhiraho.2.3. Khabinethe yo dovha ya nyeṱulelwa nga ha fhungo ḽa Vho Shepherd na Vho Mary Bushiri, vhe vha shavhela Malawi musi vho wana beiḽi ya R200 000 muṅwe na muṅwe wavho nga murahu ha u hwelelwa milandu ya vhufhura na u ngalangadza tshelede.2.4. Khabinethe yo fushea nga nḓila ye Tshigwada tsha Vhulamukanyi, Thivhelo ya Vhugevhenga na Vhutsireledzi tsha fara fhungo iḽi nahone tshigwada tshi ḓo ḓivhadza tshitshavha nga ha mvelaphanḓa ya fhungo iḽi. Maitele a u vha vhuisela kha ḽino uri vha livhane na milandu ye vha hwelelwa o no thoma.3. Khethokati dza Masipala3.1. Khabinethe i khoḓa Khomishini ya zwa Khetho yo Ḓiimisaho nga yothe kha u tshimbidza khethokati dza masipala nga nḓila yavhuḓi, dze dza farwa kha dziwadi dza 95 u mona na mimasipala ya 55 nga Ḽavhuraru, 11 Ḽara 2020. Khetho dza masipala dzi dzulela u vha thikho ya u ṱuṱula demokirasi yashu kha ḽeveḽe dza tshiṱiriki na dza masipala.3.2. Khabinethe yo livhuwa Maafrika Tshipembe vhoṱhe vhe vha dzhenela kha khethokati dza masipala, dze dza vha dza u thoma u bva tshe khetho dza imiswa nga Ṱhafamuhwe nga vhanga ḽa tshiwo tsha Vhulwadze ha Tshitzhili tsha Corona (COVID-19).4. Maḓuvha maṱanu a malilo4.1. Khabinethe i ṱuṱuwedza Maafrika Tshipembe u dzhenelela kha maḓuvha maṱanu a malilo a u humbula avho vho lozwaho matshilo avho nga vhanga ḽa COVID-19 na khakhathi dzo ḓitikaho nga mbeu na mabulayo a vhatshifumadzini (GBVF). Fuḽaga dzoṱhe dza lushaka dzi ḓo tsitselwa vhukati nga tshifhinga tsha maḓuvha maṱanu a malilo u thoma nga Ḽavhuraru ḽa 25 Ḽara u swika Swondaha ya ḽa 29 Ḽara 2020.4.2. Kha maitele a vhuthihi a u ṱhonifha na u humbula avho vhoṱhe vho lovhaho nga vhanga ḽa COVID-19 na GBVF, vhadzulapo vhoṱhe vha khou ṱuṱuwedzwa u ambara zwiambaro na zwikhavhisi zwi sumbedzaho u vha maliloni zwi tshi ya nga mvelele, sialala ḽavho na lutendo lwa vhureleli havho.5. U sainwa ha Pulane Khulwane ya Nḓowetshumo ya Swigiri5.1. Khabinethe yo ṱanganedza  Pulane Khulwane ya Nḓowetshumo ya Swigiri yo sainwaho nga Minisṱa wa Vhulimivhufuwi, Mvusuludzo ya Mavu na Mveledziso ya Mahayani Vho Thoko Didiza na sekhithara ya nḓowetshumo ya swigiri.  Pulane Khulwane ya Nḓowetshumo ya Swigiri i khou ṱoḓa u dzhia vhukando nga u ṱavhanyedza u tsireledza zwigidi zwa mishumo, maitele a u ḓitshidza kha vhathu vha mahayani na mabindu, na u ita vhuhovheleli vhuswa ha tshifhinga tshi ḓaho nga tshifhinga tshithihi, vhune ha ṱoḓa u sika milonga ya mbuelo yo fhambanaho ya vhabveledzi vha swigiri, na u ḓisa zwikhala zwa mushumo miswa zwa vhuṱhogwa.5.2. Nḓowetshumo ya swigiri ndi mutholi wa vhuṱhogwa wa vhashumi na vhubvo ha u ḓitshidza ha tshivhalo tshihulwane tsha zwitshavha zwa mahayani.B. Tsheo dza Khabinethe1. Tshiṱirathedzhi tsha U lwa na Zwiito zwa Vhuaḓa tsha Lushaka (NACS)1.1. Khabinethe yo tendela NACS ine ya ṋetshedza muhanga wa thusedzo ya lushaka. Tshiṱirathedzhi ndi maṱhakhe a vhuvhudzisi ha shango ḽashu na sekhithara dzo fhambanaho, hu tshi katelwa mabindu, muvhuso na tshitshavha tsha vhadzulapo. NACS Reference Group, yo vhumbwaho nga tshitshavha tsha vhadzulapo, vhorapfunzo, vhaimeleli vha mabindu na muvhuso, vhe vha tikedza mveledzo ya tshiṱirathedzhi itshi.1.2. NACS tshi katela thikho dza rathi, dzine dza katela u bveledzisa na ṱuṱuwedza vhudzheneli ha vhadzulapo, u ambulula, vhungoho na vhubvelakhagala, u bveledzisa vhukoni ha vhashumi, u khwiṋisa vhuvhusi kha zwiimiswa; na u khwaṱhisa ṋetshedzo ya zwiko na khonanyo ya kushumele na vhuḓifhinduleli.1.3. Tshiṱirathedzhi tshi dovha tsha dzinginya Khoro ya Vhueletshedzi ya U lwa na Zwiito zwa Vhuaḓa ya tshifhinga nyana sa nzudzanyo i elanaho na zwiṱirakitsha u khwaṱhisedza u vhea iṱo huhulwane, vhuḓifhinduleli na vhubvelakhagala. Tshiṱirathedzhi tsha tshifhinga nyana itshi tshi ḓo thoma maitele a u dzudzanya tshiṱirakhitsha tsha zwa mulayo tsho ḓiimisaho tshi katelaho masia oṱhe tshine tsha ḓo vhiga thwii kha Phalamennde.2. Tshiṱirathedzhi tsha Ṱhanḓavhudzo ya Vhupo ho Tsireledzwaho ha Lushaka (NPAES)2.1. Khabinethe yo tendela NPAES tsho sedzuluswaho u itela u thoma u shumiswa. Tshiṱirathedzhi tsho tendelwa u itela vhuvhudzisi ha tshitshavha nga Ḽara 2018. Vhuvhudzisi uvhu ho ita uri tshivhalo tsha mafhungodzheniswa o sedzuluswaho a engedzwe kha ndima dza ṱahe dza tshiṱirathedzhi itshi.2.2. Afrika Tshipembe ndi ḽiṅwe ḽa mashango o pfumesaho zwi tshi ḓa kha tshaka dzo fhambanaho dza zwimela na zwipuka. Ḽo vhewa kha mutevhe wa u vha ḽiṅwe ḽa mashango mararu a nṱha a re na tshaka dzo fhambanaho. U langa na u vhulunga zwithu zwo fhambanaho zwi tshilaho ḽifhasini zwi dovha zwa shela mulenzhe kha u sika mishumo nga kha mbekanyamushumo dza vhuendelamashango na dza u vhulunga mupo, na u shuma sa fhethu ha u ita ṱhoḓisiso dza zwa saintsi.3. Muhanga wa tshaka dzo fhambanaho dza zwi tshilaho ḽifhasini (Bayodaivesithi) wa Lushaka wo Sedzuluswaho (NBF)3.1. Khabinethe yo tendela khanḓiso ya NBF u itela u wana mahumbulwa nga tshitshavha. Heyi ndi pulane ya nyito ya sekhithara ya u tandulula tshutshedzo dza bayodaivesithi dzo topolwaho nga tshifhinga tsha ndingo ya zwa saintsi ya tshiimo tsha bayodaivesithi na ekhosisiteme zwa Afrika Tshipembe zwo itwaho nga Tshiimiswa tsha Bayodaivesithi tsha Lushaka tsha Afrika Tshipembe nga 2019.3.2. Masia a vhuṱhogwa vhukuma kha muvhigo wa ndingo a elana na ekhosisiteme ya maḓi o kunaho, milambo na milonga i re na khovhe maḓini o kunaho zwi re khomboni vhukuma u fhira tshaka dzoṱhe dza zwi tshilaho shangoni.4. Pulane Khulwane ya Sekhithara ya Maḓaka a Vhubindudzi (CFS) ya Afrika Tshipembe (2020-2025)4.1. Khabinethe yo tendela u thoma u shuma ha Pulane Khulwane ya CFS, ye ha tendelanwa ngayo nga nḓowetshumo, muvhuso na vhashumi. Pulane i linganyisa mbuelo kha mupo, matshilisano na zwa ikonomi u bva kha zwiko zwa maḓaka.4.2. I sumbedzisa masia o sedzwaho a vhuṱhogwa a sumbe: (a) ṱhanḓavhudzo ya zwiko zwa maḓaka na ṱhogomelo/tsireledzo, (b) tshanduko ya sekhithara, (c) nyengedzo ya ndeme na mashumele, (d) u tswiwa ha mabulannga na zwiito zwi siho mulayoni, (e) ṱhoḓisiso, mveledziso, vhutumbuli na mveledziso ya zwikili, (f) zwithivheli zwihulwane kha nyaluwo ya sekhithara na (g) mveledziso ya zwiimiswa.5. Muhanga wa lushaka wa u thoma u ita mushumo wa u khwiṋisa vhukoni na vhupfumbudzi ha vhashumi kha Tshumelo ya Tshitshavha.5.1. Khabinethe yo tendela khanḓiso ya mvetamveto ya muhanga wa lushaka wa u thoma u ita mushumo wa u khwiṋisa vhukoni na vhupfumbudzi ha vhashumi kha Tshumelo ya Tshitshavha. Hezwi zwi tshimbilelana na vhuḓikumedzeli ho itwaho kha ndaulo ya vhurathi u sika Tshumelo ya Tshitshavha i bveledzaho, ya mikhwa yavhuḓi na i re na vhukoni.  5.2. Muhanga u dzinginya thikho ṱhanu dza ndeme dza u khwiṋiswa vhukoni na vhupfumbudzi ha vhashumi dze dza rangwa phanḓa nga Tshikolo tsha Vhupfumbudzi ha Lushaka tsha Muvhuso (NSG), tshi tshi khou shumisana na zwiimiswa zwo fhambanaho zwa ngudo. Thikho ṱhanu dzi katela luṱa lwa mathomo lwa u thola na u nanga nga ngomu kha Tshumelo ya Tshitshavha; u dzheniswa na u ṱanganedzwa ha vhashumi, u pulana na ndangulo ya kushumele; mveledziso ya kushumele kwa vhukoni na u guda ha tshifhinga tshoṱhe, na mvelaphanḓa kha buḓo na zwiitea zwa buḓo.6. Madzinginywa a mbekanyamaitele ya u khwiṋisa Mulayo wa Ndangulo ya Ndaulo ya Tshumelo ya Tshitshavha (PAMA) ya 2014 na Mulayo wa Tshumelo ya Tshitshavha (PSA) wa 19946.1. Khabinethe yo tendela madzinginywa a mbekanyamaitele ane a ṱoḓa u khwiṋisa PAMA, 2014 (Act 11 of 2014) na PSA, 1994 (Act 103 of 1994). Vhukati ha zwiṅwe zwithu, a dzinginya u sendela u ya kha Tshumelo ya Tshitshavha nthihi, u vhulungwa ha vhuimo ha NSG sa muhasho wa lushaka na u ṱalusa mushumo wa Ofisi ya Vhutevhedzeli ha Zwilinganyo zwa Mutakalo malugana na nḓila dza u konanya mikhwa na zwilinganyo kha ndaulo ya tshitshavha.6.2. Madzinginywa a mbekanyamaitele a PSA a katela u ṱalusa ṱhoho dza muhasho kha Ofisi ya Mulangavunḓu na Ofisi ya Muphuresidennde, na u dovha u lulamisa maṅwe Mafhungo o vhangwaho nga khaṱhulo dza khothe.6.3. Khwiṋiso dzi ḓivhadza u thoma ha u isa phanḓa vhurangeli ha Ndaulo ya Tshitshavha Vhuthihi ya dovha ya ṋea mveledzo ya mbekanyamaitele yo lavhelelwaho kha Pulane ya Mveledziso ya Lushaka u itela u fhaṱa tshumelo ya tshitshavha i re na vhukoni.6.4. Vhurangeli ha Ndaulo ya Tshitshavha Vhuthihi ho tikedzwa nga mulayo u itela u khwaṱhisedza nḓisedzo ya tshumelo ya vhukoni, ya mbonaleo, ya tshumisano na i re na vhuḓifhinduleli.7. Mbekanyamaitele ya Ndangulo ya Ṱhaluso ya Mvumbo ya Tshiofisi7.1. Khabinethe yo tendela Mbekanyamaitele ya Ndangulo ya Ṱhaluso ya Mvumbo ya muthu ya Tshiofisi uri i anḓadzwe u itela u wana mahumbulwa nga tshitshavha. Mbekanyamitele i dzinginya tshanduko dzo vhalaho, hu tshi katelwa na u khwiṋisa Mulayo wa Ṱhaluso ya Mvumbo, wa, 1997 (Act 68 of 1997) na Mulayo wa Tshandukiso ya Ṱhaluso ya Mbeu na Vhuimo kha zwa Mbeu, (Act 40 of 2003) u itela u i livhanyisa na Mulayotewa wa Mulayo wa Afrika Tshipembe wa 1996 na Mulayo wa Tsireledzo ya Zwidodombedzwa zwa Vhuṋe wa 2013 (Act 4 of 2013).7.2. I dovha ya dzinginya ṱhanganelo ya Ridzhisiṱara ya Tshitshavha ya Lushaka u tendela muhumbulo muthihi wa muthu ane a vha na mbonalo ya u shumisana na sisiṱeme dza ndangulo ya ṱhaluso ya mvumbo kha sekhithara ya phuraivethe na muṅwe muvhuso. I ḓo ṱanganya sisiṱeme dza zwino dza vha Sisiṱeme ya Ṱhaluso ya Mvumbo ya Lushaka i konaho u topola zwiṱalusi na mikhwa ya muthu.  Ridzhisiṱara ya tshitshavha ntswa yo dzinginywaho i ḓo vhumba mutheo wa ṱhaluso ya mvumbo ya eḽekiṱhironiki ya tshiofisi ine ya ḓo shuma sa thikho ya muvhuso na puḽatifomo dza didzhithala ya phuraivethe.  8. Thendelano ya u thoma kha Mulayo wa maanḓa a Vhusimamilayo ha AU Malugana na Phalamennde ya Lushaka lwa Afrika (PAP)8.1. Khabinethe yo tendela makumedzwa a Thendelano ya u thoma kha Mulayo wa maanḓa a Vhusimamulayo ha AU Malugana na Phalamennde ya Lushaka lwa Afrika u itela khwaṱhisedzo. Uri thendelano iyi ya u thoma i shume, miraḓo ya mivhuso i fanela u i khwaṱhisedza nga kha phalamennde dzayo dzo fhambanaho. Afrika Tshipembe ḽi dzudzanya PAP, ine ya vha davhi ḽa vhusimamilayo ha AU.C. Milayotibe1. Mulayotibe wa Khwiṋiso ya Mabindu Maṱuku a Lushaka (NSEA) wa 20201.1. Khabinethe yo tendela u anḓadzwa ha NSEA u itela u wana mahumbulwa nga tshitshavha, une wa ṱoḓa u khwiṋisa Mulayo wa Mabindu Maṱuku a Lushaka, wa 1996 (Act 102 of 1996). Khwiṋiso dzi ṋetshedza Ofisi ya Tshumelo ya Mulavhelesi wa muvhuso (Ombud) wa Mabindu Maṱuku na u fhelisa thendelo u itela mathomo a Dzangano ḽa Vhueletshedzi.1.2. Mulayotibe u ṱanḓavhudza tswikelelo kha vhulamukanyi ha mabindu maṱuku nga kha Tshumelo ya Mulavhelesi wa muvhuso (Ombud), ine ya ḓo ṋewa mushumo wa u ṱanganedza na u tandulula mbilaelo nga mabindu maṱuku.1.3. U thoma u shuma ha khwiṋiso hu ḓo ḓisa vhudziki vhuhulwane kha sekhithara na u bveledza tshikhala tsha zwa ikonomi nga kha tsiko ya zwikhala zwa mishumo nga mabindu maṱuku, a vhukati na maṱukusa.2. Mulayotibe wa Khwiṋiso ya Zhendedzi ḽa Mveledziso ya Vhaswa ḽa Lushaka (NYDA)2.1. Khabinethe yo tendela makumedzwa a Mulayotibe wa Khwiṋiso ya NYDA u itela u wana mahumbulwa nga tshitshavha. Khwiṋiso dzo engedzedza kushumele kwa zwa mushumo kwa NYDA kha u ṱanḓavhudza hune ḽa tea u swika hone na u engedza kufhindulele kwaḽo kha ṱhoḓea dza vhaswa.2.2. Vhaswa vha vhumba tshivhalo tshi ṱoḓaho u swika tshararu tsha tshitshavha tsha Afrika Tshipembe nahone u thoma u shumisa Mulayotibe uyu zwi ḓo engedzedza u shela mulenzhe kha u fhaṱa vhashumi vha re na zwikili zwihulwane vhukuma na u dovha u engedza thikhedzo ya vhuramabindu. Hezwi zwi ḓo shela mulenzhe kha u tandulula khaedu dza zwa mveledziso tharu dza vhushai, tshayandingano na vhushayamushumo.D. Zwi khou ḓaho1. Maḓuvha a 16 a fulo ḽa U lwa na Khakhathi dzi itelwaho Vhafumakadzi na Vhana1.1. Khabinethe yo tendela thero ya: “Vhulamukanyi ha zwa Ikonomi ha Vhafumakadzi kha u swikelela Afrika Tshipembe ḽi si ḽa dzikhakhathi nahone ḽi sa ṱaluli nga mbeu” ya fulo ḽa Maḓuvha a 16 a U lwa na Khakhathi dzi itelwaho Vhafumakadzi na Vhana, ḽine ḽa vha maṱhakheni a Maḓuvha a 365 a fulo ḽa U lwa na GBVF. Nga vhanga ḽa milayo ya Tshiimo tsha Tshiwo tsha Lushaka ine ya thivhela maguvhangano mahulwane, Muphuresidennde Vho Ramaphosa vha ḓo rwela ṱari fulo vha tshi khou shumisa vidio nga Ḽavhuraru ḽa 25 Ḽara 2020. Pulane ya Nyito ya Phindulo ya Shishi ya u lwa na GBVF ye ya tendelwa nga 2019 yo thoma u ita mushumo wa u tikedza vhaponyi; u engedza mafulo a thivhelo na a tsivhudzo; u khwiṋisa milayo na mbekanyamaitele; u ṱuṱuwedza u maanḓafhadzwa ha vhafumakadzi kha zwa ikonomi, na u khwaṱhisa sisiṱeme ya vhulamukanyi ha vhugevhenga.1.2. Pulane ya Tshiṱirathedzhi ya Lushaka (NSP) yo ṱanganedzwaho , ye ya wanwa nga Muphuresidennde Vho Ramaphosa mathomoni a ṅwaha uno, i isa phanḓa thusedzo ya phindulo ya shishi ye ya thomiwa nga 2019. Komiti ya Dziminisṱa nga ha GBVF yo rangiwa phanḓa nga Minisṱa kha Ofisi ya Muphuresidennde ya Vhafumakadzi, Vhana na Vhathu vha re na Vhuholefhali, Vho Maite Nkoana-Mashabane, i bvela phanḓa na u vhea iṱo kushumele kwa tshimbidzo ya mbekanyamushumo dza NSP.2. Ḓuvha ḽa AIDS ḽa Ḽifhasi– 01 Nyendavhusiku 20202.1. Thero ya Ḓuvha ḽa AIDS ḽa Ḽifhasi nga ḽa 01 Nyendavhusiku 2020: “Ri roṱhe kha izwi, Cheka Impilo!” i ombedzela vhuḓifhinduleli ha muthu nga eṱhe u khwaṱhisedza uri mbuelo dzo itwaho u swika zwino kha u lwa na malwadze a HIV na Lufhiha (TB) a si ḽi fhedzi.2.2. Afrika Tshipembe ḽi na tshivhalo tsha nṱhesa tsha dwadze ḽa HIV ḽifhasini, hune ha vha na vhathu vha ṱoḓaho u swika 7.7 miḽioni vha khou tshilaho na HIV, nahone tshi lingana tshararu tsha malwadze maswa oṱhe kha Tshipembe ha Afrika. Vhathu vhanzhi zwa zwino vha ita ndingo dza HIV. Afrika Tshipembe ḽi na mbekanyamushumo ya antiretroviral therapy khulwanesa ḽifhasini. Ndi ḽone shango ḽa u thoma tshipembe ha Sahara kha ḽa Afrika u tendela nga vhuḓalo dzilafho ḽa HIV ḽe ḽa ranga u bviselwa khagala, ḽine zwa zwino ḽa khou waniwa nga avho vhane vha vha khomboni khulwane ya u kavhiwa nga vhulwadze.2.3. Khabinethe i ṱuṱuwedza Maafrika Tshipembe u tevhedza maga mararu a Cheka Impilo: Ḽa u thoma, kha vha ṱolwe mutakalo, kha vha ite ndingo dza HIV na TB nga mahala kha kiḽiniki iṅwe na iṅwe ine ya vha tsini na ha havho. Ḽa vhuvhili, kha vha dzhie vhukando nga khathihi musi vha tshi tou ḓivha mvelelo dzavho, vha thome u shumisa mishonga nga u ṱavhanyedza kana vha bvele phanḓa na u shumisa mishonga. Ḽa u fhedzisa, kha vha tshile nga vhuṱali, vha tshile nga nḓila ya mutakalo wavhuḓi nga u ṱutshela zwiito zwa vhudzekani vhu songo tsireledzeaho, vha ṱutshele mikhwa ya vhutshilo vhu si na mutakalo wavhuḓi, vha ḽe zwiḽiwa zwa mutakalo zwi re na pfushi dzoṱhe tshifhinga tshoṱhe.3.  Guvhangano  ḽa Tshigwada tsha Vharangaphanḓa vha Fumbili (G20)3.1. Muphuresidennde Vho Ramaphosa vha ḓo ranga phanḓa vhurumelwa ha Afrika Tshipembe kha Guvhangano ḽa Vharangaphanḓa vha G20 ḽine ḽa ḓo itwa nga kha vidio nga Mugivhela wa ḽa 21 Ḽara na Swondaha ya ḽa 22 Ḽara.3.2. Guvhangano ḽa Vharangaphanḓa vha G20 ḽo rambiwa nga Muvhuso wa  Saudi Arabia ho sedzwa kha u khwaṱhisedza tshumisano ya ḽifhasi nga fhasi ha thero ya: “U swikelela Zwikhala zwa Sentshari ya vhu21 zwa Vhoṱhe”. Guvhangano  ḽo dzudzanyelwa u ranga phanḓa ndingedzo dza dzitshaka u bveledza phindulo ya ḽifhasi yo konanywaho yo khwaṱhaho u lwa na dwadze ḽa COVID-19, u tsireledza ikonomi ya ḽifhasi na u khwaṱhisa tshumisano ya dzitshaka.3.3. Nyambedzano dzi ḓo vha dzo sedzesa kha u maanḓafhadza vhathu, u tsireledza pulanethe na thandululo dza khaedu dza ḽifhasi nga kha thandululo dzine dza vhuedza vhathu vhoṱhe.A. Milaedza1. U fhululedzaKhabinethe i fhululedza na u tamela mashudu kha:Muphuresidennde Vho Ramaphosa kha u pembela ḓuvha ḽavho ḽa mabebo nga Ḽavhuvhili ḽa 17 Ḽara 2020, musi vha tshi khou fara ṅwaha wa vhu68.Muphuresidennde Vho Alassane Ouattara na vhathu vha Cote d’Ivoire nga u fara khetho dze dza tshimbila zwavhuḓi.Muphuresidennde o khethiwaho wa United States of America (USA) Vho Joseph R. Biden, na vhathu vha USA, nga murahu ha khetho dze dza tshimbila zwavhuḓi.Master KG kha u wina Best African Act Award kha MTV EMA’s nga murahu ha luimbo lwe lwa bvuma vhukuma Jerusalema lwe a lu imba na Nomcebo Zikode, lwe lwa ḓo vha luṅwe lwa nyimbo khulwanesa ḽifhasini ḽoṱhe.Banyana Banyana vhe vha wina pfufho ya COSAFA Women's Championship lwa vhuṋa nga u tou tevhelelana musi vha tshi kunda Botswana nga zwikoro zwa 2-1.Bafana Bafana vhe vha khunyeledza masia oṱhe kha mitambo na Sao Tome na Principe u vha kha vhuimo havhuḓi ha u dzhenela kha mitambo ya 2022 Africa Cup of Nations.2. NdilisoKhabinethe i swikisa ndiliso kha: Vhathu vha Ghana na muṱa na dzikhonani dza Muphuresidennde wa kale wa Ghana Vho Jerry Rawlings.Muṱa, khonani na vhashumisani vha Muoditha Dzheneraḽa we a vha a tshi khou fhedza u shuma Vho Kimi Makwetu vhe vha shumela shango ḽashu nga vhukoni ha nṱhesa na u shela mulenzhe kha u funza mvelele ya vhuḓifhinduleli kha kushumisele kwa zwiko zwa muvhuso.  Lufu lwa Vho Makwetu lwo vha ndozwo khulwanesa kha phurofesheni ya u oditha na kha mushumo wa u bvela phanḓa na u fhaṱa ndaulo i re na vhuḓifhinduleli. Khabinethe i a ḓihudza nga uri Vho Makwetu vhe vha vha vho khethwa nga themendelo ya vhukoni havho kha Komiti ya Vhueletshedzi ha u Oditha yo Ḓiimisaho ya Mashango Mbumbano, mushumo we vha ita, hu si na u timatima, vho u ita nga vhukoni ha nṱhesa.   Muvhuso na vhathu vha Palestina nga murahu ha u lovha ha Vho Dokotela Saeb Erekat. Vho Dokotela Erekat vho vha vhe Muṅwaleli Muhulwane wa Khorotshitumbe ya Dzangano ḽa Mbofholowo ḽa Palestina, muraḓo wa Komiti ya Vhukati ya Fatah na rapfunzo a ṱhonifheaho, murangaphanḓa kha nyambedzano dza mulalo dza Palestina na khonani ya tsinisa ya Afrika Tshipembe.  E. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.1. Dzangano ḽi vhusaho ḽa Khomishini ya Vhupfumedzani, Vhukonanyi na Vhulamukanyi:a. Vho Enos Ngutshane (Mudzulatshidulo);b. Vho Siobhan Leyden;c. Vho Kaizer Moyane;d. Vho Sifiso Lukhele;e. Vho Riefdah Ajam;f. Vho Narius Moloto;g. Vho Bheki Ntshalintshali;h. Vho Thembinkosi Mkalipi;i. Vho Thabitha Constance Mametja; naj. Vho Tshepo Mahlaela.2. Miraḓo i si ya khorondangi kha Bodo ya Vhalanguli vha Koporasi ya Zwiṱhavhane na Tshomedzo zwa Mmbi ya Afrika Tshipembe:a. Muambasada Vho Jeanette Thokozile Ndhlovu (vho dovha vha tholiwa);b. Dokotela Reginald Cassius Lubisi;c. Vho Dokotela Phillip David Dexter;d. Vho Refilwe Matenche;e. Muofisiri Muhulwane (vho bvaho phensheni) Vho Lungile Christian Pepani;f. Vho Fundiswa Skweyiya-Gushu;g. Vho Timothy Mandla Sukazi; nah. Vho Peta Nonceba Mashinini.3. Themo ya Vhurathi kha Khoro ya Khoro ya Vhuinzhiniara ya Afrika Tshipembe:1. Vho Refilwe Buthelezi;2. Vho Prudence Madiba;3. Vho Tshwaraganang Ramagofu;4. Vho John Daniels;5. Vho Mashao Lawrence Lebea;6. Vho Kasango Nyembwe;7. Vho Simphiwe Nathaniel Zimu;8. Vho Thembinkosi Cedric Madikane;9. Vho Sipo Mkhize;10. Vho Nirvanna Rampersad;11. Vho Liezl Smith Smith;12. Vho Refilwe Lesufi;13. Vho Sarah Skorpen;14. Vho Abimbola Olukunle;15. Vho Sandiswa Jekwa;16. Vho Linda Njomane;17. Vho Mpho Ramuhulu;18. Vho Philile Precious Mdletshe;19. Vho Lesetja Boshomane;20. Vho Amelia Mtshali;21. Vho Thulebona Memela;22. Vho Simangele Mngomezulu;23. Vho Otilia Mthethwa;24. Vho Thembinkosi Gamedze;25. Vho Phumza Zweni;26. Vho Bhekinkosi WilliaVhoon Mvovo;27. Vho Patronella Fikile Sibiya;28. Vho Cingisa Mbola;29. Vho Thulisile Mwelase;30. Vho KeVhoaj Ramgobind Ojageer;31. Vho Enson Muranganwa Mangwengwende;32. Vho Thandeka Chili;33. Vho Sifiso Keswa;34. Vho Sejako Morejwane;35. Vho Nirasha Sampson;36. Vho Sewela Mutileni;37. Vho Nokhana Moerane;38. Vho Mamadi Isau Mailula;39. Vho Natalie Skeepers;40. Vho Matome Edmund Modipa;41. Vho Dokotela Reginald Sethole Legoabe.42. Vho Carlo Van Zyl;43. Vho Ranthekeng Moloisane;44. Vho Njabulo Nhleko;45. Vho Elizabeth Theron;46. Vho Arnold Heinz Sommer;47. Vho Rachel Ledwaba;48. Vho Nic Smit; na49. Vho Sekete Zachia David Botsane;4. Khomishini ya Ndinganyiso ya kutholelea. Vho Tabea Kabinde (Mudzulatshidulo);b. Vho Bhabhali kaMaPhikela Nhlapho;c. Vho Lebogang Mulaisi;d. Vho Puleng Tsebe;e. Vho Mpho Vuma;f. Thembi Chagonda;g. Vho Zinzisa Pearl Mgobondela;h. Vho Stieneke Jensma; andi. Vho Dineo Mmako.5. Vho Mashwahle Joseph Diphofa – Nyengedzedzo ya khonṱhiraka ya miṅwaha miṱanu sa Mulangi Muhulwane (DG) wa Muhasho wa zwa Sialala.6. Vho Dokotela Phil Mjwara – Nyengedzedzo ya khonṱhiraka ya miṅwaha mivhili sa DG wa Muhasho wa Saintsi na Vhutumbuli.7. Vho Dokotela Duncan Ettienne Pieterse – Tshanḓa tsha DG (DDG): Mbekanyamaitele ya zwa Ikonomi, Muhasho wa Vhufaragwama ha Lushaka.8. Vho Dokotela Thuli Nomsa Khumalo – DDG: Ndangulo ya Tshanduko ya Kilima na Vhunzani ha Mufhe, Muhasho wa zwa Mupo, Maḓaka na Vhureakhovhe.Mbudziso: Vho Phumla Williams – Muambeli wa KhabinetheLuṱingo: 083 501 0139Datumu: Ḽavhuṋa, 19 Ḽara 2020Tsho ṋetshedzwa nga: Sisiṱeme ya Mafhungo na Vhudavhidzani ha Muvhuso (GCIS)www.gcis.gov.za; www.gov.za"
"Tshiṱatamennde tsha Muṱangano wa Khabinethe nga kha Vidio wa Ḽavhuraru, ḽa 2 Ḽara 2020",4 Dec 2020,https://www.gov.za/speeches/statement-virtual-cabinet-meeting-wednesday-2-december-2020-4-dec-2020-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-nga-kha-vidio-wa-%E1%B8%BDavhuraru-%E1%B8%BDa-2-%E1%B8%BDara-2020-4-dec,"A.    Mafhungo a zwino kha Shango1.    Nyengedzeo ya u kavhiwa nga Vhulwadze ha Tshitzhili tsha Corona (COVID-19) 1.1.    Khabinethe yo ṱahisa mbilaelo khulwane nga ha u gonya ha tshivhalo tsha u kavhiwa huswa nga COVID-19 ngei Kapa Vhubvaḓuvha na kha zwipiḓa zwa Kapa Vhukovhela. U gonyela nṱha ha u kavhiwa ho livhanywa na, vhukati ha zwiṅwe zwiitisi, u sa tevhedzelwa ha maitele a u thivhela COVID-19 na ndaulo dza Alert Level 1.1.2.    Khabinethe yo tendela maga a thikhedzo o kumedzwaho kha Masipala wa Ḓorobo khulwane ya Nelson Mandela Bay (NMB) a u tandulula u engedzea ha u kavhiwa nga COVID-19. Khabinethe yo dovha ya tendela uri mirundu i bvele phanḓa i tshi tevhedzela maitele a mulayo wa mutakalo nnḓa ha Ḓorobo ya NMB fhedzi. Minisṱa wa Mutakalo Vho Dokotela Zweli Mkhize, vha ḓo dalela Kapa Vhukovhela u itela u ṱola zwine zwa tea u itwa uri vha kone u ṋea thikhedzo kha vhupo vhu ngaho sa Garden Route. 1.3.    Khabinethe yo dovholola ndeme ya u tevhedzela vhudzheneleli vhu si ha mushonga sa u ṱamba zwanḓa nga maḓi na tshisibe kana u shumisa tshithathatshitzhili tsha zwanḓa tshi re na aḽikhoholo, u londota maitele a u vha kule na kule na muṅwe na u ambara masiki musi u fhethu ha nnyi na nnyi. Roṱhe ri tea u tikedza khuwelelo nga Dzangano ḽa Mutakalo wa Ḽifhasi ya u thivhela u kavhiwa nga COVID-19 huswa. 1.4.    Musi ri tshi khou sendela kha maḓuvha a madakalo, ri tea u elelwa uri dwadze ḽi kha ḓi vha hone na uri ḽi khombo. Zwo ralo, ri tea u thivhela u enda hu si ha ndeme, nga mannḓa nga zwiendedzi zwa nnyi na nnyi, ri fhungudze na u dzulela u ya fhethu ha nnyi na nnyi sa dziresituarenthi, masosani kana dzibarani. Muṅwe na muṅwe washu u tea u vhona uri u tevhedza tsirakhombo dzo vhewaho u itela u thivhela u phaḓaladzela tshitzhili kha miṱa yashu, nga mannḓa kha vhaaluwa. 1.5.    Ri tea u dzulela u londota maitele a u vha kule na kule na musi ro kuvhangana sa muṱa u pembelela dziholodeni. Nga kha vhuḓifari hashu vhu re na vhuḓifhinduleli, roṱhe ri nga shela mulenzhe kha u lwa na u thivhela u phaḓalala ha COVID-19. Khabinethe yo dovha ya tendela u pfukiselwa phanḓa ha Tshiimo tsha Khombo tsha Lushaka u ya kha ḽa 15 Phando 2021.2.    Nḓowetshumo ya vhuendedzi ha mihwalo2.1.    Khabinethe yo hanedzana zwihulwane na u sa vha hone ha mulayo une wa kwama nḓowetshumo ya vhuendedzi ha mihwalo na u khoḓa mapholisa kha u fara nga uṱavhanya vhahumbulelwa vha Gauteng. Khabinethe yo ṋetshedza maipfi a ndiliso dzayo kha miṱa na vhashumisani vha vhareili vho xelelwaho nga matshilo avho na u tamela mashudu avho vho huvhalaho uri vha ṱavhanye u fhola.2.2.    Musi ri tshi pfesesa mitsiko ya u pfukwa ha milayo ya mupfulutshelo nga dziṅwe dza dzikhamphani, khakhathi a si yone thandululo. Khabinethe i ita khuwelelo kha vhoṱhe vha kwameaho uri vha ṋetshedze mbilaelo dzavho nga ha nḓowetshumo ya vhuendedzi ha mihwaho kha zwiimiswa zwo teaho nṱhani ha u shumisa dzikhakhathi. 2.3.    Minisṱa wa Vhutholi na zwa Mishumo Vho Thulas Nxesi vha khou ranga phanḓa tshigwada tsha Dziminisṱa tshine tsha khou shumana na fhungo iḽi na uri vha khou lavhelelwa u ṋetshedza ḽikumedzwa ḽo dziaho kha Khabinethe ḽa u tandulula pfudzungule dzoṱhe dzi kwamaho nḓowetshumo. 3.    Mveledziso ya themamveledziso3.1.    Khabinethe yo ṱanganedza u ṋetshedzwa ha Tshikimu tsha uMshwathi Bulk Water Supply  ngei KwaZulu-Natal, zwine zwa ḓo shandukisa tshoṱhe matshilo a miṱa i fhiraho 3 000 kha vhupo ha Albert Falls, Mpolweni, Trustfeed na Nadi.3.2.    Tshikimu itshi ndi thangelaphanḓa kha thandela dzo fhambananaho dza ṋetshedzo ya maḓi kha dzingu dziṋe dza ḓo shuma kha mimasipala ya sumbe ya tshiṱiriki – Zululand, King Cetshwayo, iLembe, uThukela, uMgungundlovu na Harry Gwala. Khabinethe i ṱuṱuwedza vhavhuelwa uri vha vhulunge na u shumisa maḓi nga nḓila yo teaho uri miṱa yoṱhe i kone u vhuelwa.  4.    Maḓuvha a vhuawelo o vhulungeaho4.1.    Musi Vhadzulapo vha Afrika Tshipembe vha tshi khou dzhia tshifhinga tsha u ḓiphina kha maḓuvha a u awela na miṱa yavho na dzikhonani, Khabinethe i ṱuṱuwedza roṱhe uri ri zwi ite nga vhuḓifhinduleli. Hu tshi engedzwa kha u tevhedzela maitele a mutakalo kha u thivhela u phaḓalala ha COVID-19, ri tea hafhu u tevhedzela milayo ya badani u itela uri roṱhe ri swike hune ra ya ro vhulungea. 4.2.    Tsireledzo ya badani ndi vhuḓifhinduleli ha Vhadzulapo vha Afrika Tshipembe vhoṱhe na uri vhoṱhe vha shumisaho zwiendedzi vha ṱuṱuwedzwa uri vha tevhedzele tshaedzo dza luvhilo, vha songo nwa vha reila, na uri vha songo reila nga nḓila ya u sa londa na u sa vha na ndavha. 4.3.    Vhabebi na vhalondoti vha ṱuṱuwedzwa u sa sia vhana vha si na mulavhelesi nga tshifhinga tsha khalaṅwaha ya vhuawelo. Nga u shumisana roṱhe kha u londota, ri nga ita uri khalaṅwaha ya maḓuvha a madakalo i vhe yo tsireledzeaho na i takadzaho.B.    Tsheo dza Khabinethe1.    Muvhigo wa mvelaphanḓa u bvaho kha Tshigwada tsha vhukati ha zwa Minisṱa (IMTT) wa Vunḓu ḽa Devhula Vhukovhela1.1.    Khabinethe yo tendela themendelo dza IMTT dza u humisela murahu vhudzheneleli thwii fhasi ha khethekanyo 100(1)(b) ngei Devhula Vhukovhela mafheloni a ṅwaha wa muvhalelano wa 2020/21.1.2.    Khabinethe yo fushea nga mvelaphanḓa yo itwaho kha vhudzheneleli ha muvhuso wa lushaka ngei Devhula Vhukovhela, naho hu kha ḓi tea u itwa mushumo munzhi wa u vhuedzedza tshoṱhe vhuvhusi havhuḓi kha vunḓu. 1.3.    Ho vha na mvelaphanḓa kha u vhuedzedza tshitshavha na mulalo kha vhashumi, ndango dza masheleni, ndangulo ya masiandaitwa na nḓisedzo ya tshumelo. Ho dovha ha vha na tshifhinga tsha u humela murahu kha mvelelo dza muṱolo, na khunyeledzo kha miṅwaha ya rathi ya u haniwa na u sa sudzuluwa ha mawanwa a muṱolo. Muvhigo wo fhelelaho u ḓo ṋetshedzwa Phalamenndeni. 2.    Maswa-maswa a Pulane ya u Vhuedzedza Bindu (Pulane ya BR) ḽa Vhufhufhi ha Afrika Tshipembe (SAA) 2.1.    Khabinethe yo nyeṱulelwa nga ha mvelaphanḓa malugana na u thomiwa ha Pulane ya SAA BR na uri mukovhe wa R10.5 biḽioni u ḓo shumiswa hani nga nḓila i vhuedzaho kha u vhona uri hu swikelelwe u shumiswa ha Pulane ya BR.  2.2.    Khabinethe yo livhuwa mvelaphanḓa na u humbela Muhasho wa Mabindu a Tshitshavha (DPE) uri u ṱavhanye u thoma vhurangeli ha ndeme u itela u khwaṱhisedza u bvelela ha vhufhufhi ha lushaka ho vhumbiwaho nga huswa, ha vhukoni na ha techno-savvy. 2.3.    DPE yo laelwa uri i khunyeledze u nangwa ha bodo ya tshifhinga tshenetsho ya SAA na u penndela u ṋangwa ha Mushumisani wa Ndinganyo ya Maano wa SAA ine ya khou shandukiswa tshivhumbeo.  Mango yo themendelwa kha mushumo wayo wa maano we ya u ita sa davhi ḽa khamphani ya SAA, kha u khwaṱhisedza uri u vha hone ha vhufhufhi hu ya panḓa kha maraga. 3.    Pulane ya (yo ḓisendekaho nga) Ndugelo ya  Lushaka ya Khalaṅwaha nga khalaṅwaha ya Khalaṅwaha ya Tshilimo ya 2020-213.1.    Khabinethe yo tendela Pulane ya Ndugelo ya Lushaka ya Khalaṅwaha nga Khalaṅwaha ya Khalaṅwaha ya Tshilimo ya 2020-2021 yo ṋetshedzwaho nga Minisṱa wa Tshumisano ya Mavhusele na zwa Sialala, Dokotela Vho Nkosazana Dlamini Zuma. Pulane i tevhelela mahumbulelwa o dzulaho o ambiwa a sumbedzaho zwikhala zwa u engedzea ha mvula hu no fhira ho ḓoweleaho kha zwipiḓa zwinzhi zwa shango. Hezwi zwi amba uri mvula ya tshilimo i khou na kha mavunḓu oṱhe a malo – nga nnḓa ha vhupo vhune ya na vhuria sa Kapa Vhukovhela – huna ndavhelelo khulwane ya miḓalo na zwiḓumbumukwe. 3.2.    Kha u thoma pulane iyi, maga a u fhungudza khombo khulwane dza khalaṅwaha ya tshilimo o no vha hone. Pulane iyi i katela khalaṅwaha ya maḓuvha a madakalo i khou thomaho u bva nga Ḽara 2020 u swika nga Luhuhi 2021, vhunga tshifhinga itshi hu tshi nga vha na nyengedzo ya khohakhombo dzi elanaho na khombo dzi elanaho na dza mutsho. Khabinethe yo dovha ya dzhiela nzhele uri zwiṅwe zwipiḓa zwa mavunḓu a Kapa zwi kha ḓi vha zwo ṱhaselwa nga gomelelo ḽihulwane vhukuma. 3.3.    Khabinethe i ita khuwelelo kha tshitshavha uri vha ite ndugiselo dzo teaho dza khombo dza khalaṅwaha ya tshilimo na u vhona uri vhufhinduli vhu bveledzaho vhu hone hune ha ḓo tshidza matshilo, u tsireledza ndaka na themamveledziso.    4.    Muhanga wa Mveledziso ya Mbekanyamaitele ya Lushaka4.1.    Khabinethe yo tendela Muhanga wa Mveledziso ya Mbekanyamaitele ya Lushaka une wa ḓo dededza mihasho yoṱhe ya muvhuso kha u ita mvetamveto dzavho dza mbekanyamaitele ya tshitshavha. Muhanga u ṱoḓa u linganya maitele a u vhumbwa ha mbekanyamaitele u mona na zwipiḓa zwoṱhe zwa muvhuso.4.2.    Ḽiṅwalo ḽi sumbedzisa maga o fhambanaho ane a tea u tevhedzelwa kha u vhumbwa ha mbekanyamaitele ya tshitshavha, zwi katelaho mitevheṱhanḓu ya u vhumba mbekanyamaitele, maimo o lavhelelwaho; zwiitisi zwine zwa tea u dzhielwa nzhele musi hu tshi vhumbwa mbekanyamaitele na nzudzanyo dza zwiimiswa dzine dza ḓo shumiswa kha u vhumba mbekanyamaitele i bveledzaho na maitele a u i shumisa.   4.3.    Muhanga wa zwino a u khwaṱhisedzi vhuthihi na mveledziso yo paṱekanywaho kha u vhumba mbekanyamaitele kha muvhuso. Ḽiṅwalo ḽi ḓo wanala nga kha webusaithi ya Muhasho wa u Pulana, Tsedzuluso na Ndaulo ya Kushumele (DPME) (www.dpme.gov.za). 5.    Mbekanyamaitele ya Nyavhelo ya Mavu5.1.    Khabinethe yo tendela u thomiwa ha mbekanyamaitele, yo sedzaho kha u ṱavhanyisa nyavhelo ya mavu sa iṅwe ya nḓila dza u fhindula kha u ongolowa ha tshandukiso ya mavu. 5.2.    U thomiwa ha mbekanyamaitele hu ḓo sika zwikhala zwi pfadzaho kha vhadzulapo vha vhupo ha nnḓa ha ḓorobo na ha mahayani uri vhu kone u vha tshipiḓa tsha ikonomi. I vhea zwiṱuṱuwedzi vhudzuloni na u dededza nyavhelo ya mavu nga vhaṋe vha zwipiḓa zwihulwane zwa mavu. Zwiṱuṱuwedzi zwi ḓa na vhuḓifhinduleli ho randelwaho ha u manḓafhadza kha tshipiḓa tsha vhaṋe vha mavu a zwiimiswa zwihulwane vhane vha ḓo avhela mavu. 5.3.    Mavu o avhelwaho na maga a zwiṱuṱuwedzi zwa mbekanyamaitele zwo livhana na thendelano yo swikelelwaho nga vhashumisani vha zwa matshilisano vha Operation Phakisa ya 2016 ya zwa Vhulimi, Tshandukiso ya Mavu na Mveledziso ya Mahayani. Mbekanyamaitele yo bveledzwa u itela uri tshitshavha tshi ṋetshedze vhupfiwa nga Luhuhi 2020. 6.    Mbekanyamaitele ya Lushaka kha Muṋanguludzo wa Vhavhuelwa na Mukovhe wa Mavu ya 2020 6.1.    Khabinethe yo tendela mbekanyamaitele, i ṋetshedzaho maitele avhuḓi, a fulufheleaho na a re khagala kha munanguludzo wa vhavhuelwa na mukovhe wa mavu Afrika Tshipembe. Mbekanyamaitele i katela maambiwa o ṱanganedzwaho musi i tshi anḓadzwa mathomoni a ṅwaha na u tandulula, vhukati ha zwiṅwe, vhushayandingano ha mbeu kha vhuṋe ha mavu. 6.2.    I dzhiela nzhele u kovhelwa ha vhuṋe ha mavu kha vhafumakadzi, nga hezwo hu  vha hu tshi khou bveledziswa mvelaphanḓa ya vhafumakadzi nga kha heḽi fhungo. I dovha hafhu ya ṱoḓa u tandulula ṱhoḓea dza mavu dzo fhambanaho sa zwe ha sumbedziswa zwone nga tshitshavha tsha mveledziso ya vhulimi, madzulo a vhathu, mavu a shango, mveledziso ya madzulo na nḓowetshumo. 6.3.    Mbekanyamaitele i kumedza u sikwa ha tshiimiswa tsho ḓiimisaho tsha u tshimbidza u kovhelwa ha mavu na u ṋetshedza sisiṱeme ya u ita khumbelo nga kha inthanethe u itela uri u kovhelwa ha mavu hu vhe khagala lwa tshoṱhe. 7.    Mvetamveto ya Mbekanyamaitele ya One-Stop Border Post (OSBP)  7.1.    Khabinethe yo tendela mvetamveto ya Mbekanyamaitele ya OSBP u itela uri tshitshavha tshi ṱahise vhupfiwa.  Tsiko ya OSBP yo itelwa u konanya tsudzuluwo ya vhathu na dzithundu vhukati ha mavu a vhuimangalavha vhune ha dzheniwa ngaho Afrika Tshipembe na mashango a tsini. Makumedzwa kha mbekanyamaitele a ṱoḓa u tandulula mutsitsikano u itaho uri hu vhe na u salela murahu, nga maanḓa kha vhane vha pfuka mikano na vhavhambadzi. 7.2.    Mbekanyamaitele iyi i ṋetshedza mveledziso kha Muhanga wa Nḓisedzo ya Tshumelo ya Mukanoni we wa ṱanganedzwa nga Khabinethe nga 2018. Kha vhuimo ha dzhango, mbekanyamaitele i shela mulenzhe kha Vhurangeli ha Gundo ḽa Themamveledziso ya Vhuphuresidennde, i bveledzaho vhuṱumani ha ngomu vhukati ha mashango a Afrika u itela u tandulula ṱhahelelo ya themamveledziso na u alusa mbambadzo ya ngomu Afrika. Mvetamveto ya mbekanyamaitele i ḓo anḓadzwa u itela uri tshitshavha tshi ṱahise vhupfiwa hatsho nga kotara ya u thoma ya 2021.8.    Thendelano ya Buthano ḽa Dzangano ḽa zwa Vhashumi ḽa Dzitshakatshaka Malugana na Buthano ḽa 2019 (ḽa vhu 190) ḽa u Fhelisa Dzikhakhathi na u Tambudzwa kha Ḽifhasi ḽa Mushumo 8.1.    Khabinethe yo tendela u ṋetshedzwa ha Buthano ḽa Ḽifhasi ḽa Mushumo ḽa 2019 (ḽa vhu 190) Phalamenndeni uri hu vhe na thendelano. Buthano ḽi tandulula khakhathi na u tambudzwa, nga maanḓa mushumoni. Ḽi ṋetshedza muhanga wa u dzhia ḽiga u re khagala na tshikhala tsha u ṋea tshivhumbeo tsha vhumatshelo ha mushumo ho ḓisendekaho nga tshirunzi na ṱhonifho, hu si na dzikhakhathi na u tambudzwa.8.2.    Thendelano ya Buthano iḽi i tshimbilelana na Ndayotewa ya Riphabuḽiki ya Afrika Tshipembe ya 1996. Musi ho no tendelaniwa, mbetshelwa dza Buthano dzi ḓo shumiswa fhano na u livhanyiswa na Mulayo wa zwa Vhashumi, 1995 (Mulayo 66 wa 1995).8.3.    Muhasho wa zwa Vhutholi na zwa Vhashumi wo no bveledza nḓila ya Maitele Kwao kha u Thivhela na u Fhelisa Dzikhakhathi na u Tambudzwa kha Ḽifhasi ḽa Mushumo. 9.    Maitele o Sedzuluswaho a Antarctic na Tshipembe ha Lwanzhe 9.1.    Khabinethe yo tendela maitele o sedzululwaho uri a kone u shumiswa, a katelaho vhupfiwa ho ṱanganedzwaho musi a tshi anḓadzwa mathomoni a ṅwaha. Maitele a ṋetshedza pfananyo na tshumiso ya Mulayo wa Thendelano dza Antarctic, 1996 (Mulayo 60 wa 1996), u elanaho na ṱhoḓuluso, ndondolo, tshumiso ya tshiko i yaho phanḓa na ndangulo ya mupo hu tshi tikedzwa mbekanyo ya Afrika.  9.2.    Hezwi zwi shela mulenzhe kha Zwipikwa zwa Mveledziso i Bveledzeaho, nga u dzhiela nzhele uri Antarctic na Tshipembe ha Lwanzhe ndi zwipiḓa zwa ndeme zwa sisiṱeme ya kilima ya ḽifhasi. Maitele aya a shela mulenzhe kha ḽiga ḽa kilima na u fulufhedzea ha mupo nga u bveledza u thomiwa ha vhupo ho tsireledzwaho na ho khetheaho vhukuma. O anḓadzwa nga Ṱhafamuhwe 2020 uri tshitshavha tshi bvise vhupfiwa.10.    Ḽiṅwalo ḽa Pfanelo dza Vhathu, Mbofholowo na Vhupfumedzani: Vhukhethi ha Fhethu ha Ifa ḽa Vho Nelson Mandela 10.1.    Khabinethe yo tendela u ṋetshedzwa ha Ḽiṅwalo ḽa Pfanelo dza Vhathu, Mbofholowo na Vhupfumedzani: Vhukhethi ha Fhethu ha Ifa ḽa Vho Nelson Mandela kha Senthara ya Vhufa ha Ḽifhasi ya Dzangano ḽa zwa Saintsi, zwa Mvelele na zwa Pfunzo zwa Mbumbano ya Dzitshaka u itela uri hu dzhielwe nzhele na u randelwa sa Fhethu ha Vhufa ha Ḽifhasi. Hezwi ndi tshipiḓa tsha Thandela khulwane ya Khanedzano na Nḓila ya Mbofholowo ya Vhufa. 10.2.    Vhukhethi vhu ṋetshedza fhethu ha fumi kha mavunḓdu maṋa na mimasipala ya sumbe. Hezwi zwi sumbedza ḓivhazwakale yashu ya mbofholowo na pfanelo dza vhathu, na u ṋetshedza vhuṱanzi ha vhuimo ho fhambanaho ha u lwela mbofholowo. 10.3.    Vhukhethi uvhu vhu tshimbilelana na Pulane ya Mveledziso ya Lushaka, i khwaṱhisedzaho ndondolo na mbuedzedzo ya vhupo ho tsireledzwaho. I dovha ya dzhiela nzhele vhukoni ha u dzhenelela ha ikonomi kha u bveledza mishumo na mbuyelo dza mbambadzelannḓa. C.     Milayotibe 1.    Vhulondoti na Mveledziso ya Mulayotibe wa Mavu a Vhulimi wa 20201.1.    Khabinethe yo tendela u ṋetshedzwa ha Mulayotibe Phalamenndeni. Mulayotibe u fhelisa mafhungo o tendiwaho a Mulayo wa Mavu a Vhulimi, 1970 (Mulayo 70 wa 1970) a u bveledza ṱhoḓea dza Ndayotewa, na u ṋetshedza maele kwao a sa dzhiiho sia kha u shumiswa ha mavu a vhulimi.1.2.    Mulayotibe u tsireledza tshoṱhe mavu a vhulimi u itela mveledziso ya zwiḽiwa nga kha u thomiwa ha Vhupo ha Vhulimi ho Tsireledzwaho vhune mavu a re na khonadzeo khulwane ya vhulimi a ḓo ṱaluswa u itela zwipikwa zwa vhulimi ngeno mavu a ne khonadzeo ya vhulimi ya vha fhasi a tshi ḓo tendelwa uri a shumiselwe zwi sa kwamani na vhulimi. 1.3.    U thomiwa ha Mulayotibe hu haseledza tshutshedzo kha tsireledzo ya zwiḽiwa zwa lushaka na zwa muṱani.D.         Vhuṱambo vhune ha khou ḓa1.         Guvhangano ḽa Mbumbano ya Afrika (AU) 1.1.    AU i ḓo fara Guvhangano ḽi mangadzaho ḽa  Vhupo ha Mbambadzo ya Mahala kha Dzhango ḽa Afrika (AfCFTA) nga ḽa 5 na 6 Nyendavhusiku 2020, hu tshi dzudzanyelwa u thoma ha AfCFTA nga ḽa 1 Phando 2021. 1.2.    AfCFTA yo fara mbuelo khulwane dza Afrika Tshipembe sa vhunga i tshi shuma sa tshiṱuṱuwedzi kha nyaluwo ya ikonomi na vhubindudzi. Vhupo ha mbambadzo ya mahala vhu vula mbambadzelannḓa yashu ya thundu na tshumelo kha maraga wa vhathu vha fhiraho 1,2 biḽioni. Sa Mudzulatshidulo wa AU, Afrika Tshipembe ḽo dzula ḽi phanḓa kha u tshimbidza u thomiwa ha AfCFTA.1.3.    Thendelano i bveledza ṱhanganyo na mveledziso ya ikonomi, u maanḓafhadzwa ha vhafumakadzi kha dzhango, na u khwaṱhisedza vhuḓidini malugana na mulalo na vhudziki Afrika.2.         Ḓuvha ḽa Vhupfumedzani2.1.    Afrika Tshipembe ḽi ḓo elelwa Ḓuvha ḽa Vhupfumedzani nga ḽa 16 Nyendavhusiku 2020 fhasi ha thero: “Vhuthihi kha Ḽiga ḽa u lwa na Khethululo, Khakhathi dzo Ḓisendekaho nga Mbeu na Zwiṅwe zwi sa Konḓeleleiho”. Kha ri shumise ḓuvha iḽi u ḓivhuyedzedza hafhu kha u swikelela u fhaṱa lushaka na u dzudzanya matshilisano.2.2.    U livhisa ṱhogomelo kha khethululo ya muvhala zwa ṋaṅwaha ndi mavhalaanngwe a u sumbedza ndeme ya muthu muṅwe na muṅwe ane a khou dzhia vhuḓifhinduleli kha u lwa na khethululo nga muvhala, khethululo nga murafho, vengo ḽa vhabvannḓa na u sa konḓelela hu yelanaho na izwo kha shango ḽashu.  3.         Ḓuvha ḽa Dzitshakatshaka ḽa u Lwa na Vhutshinyi 3.1.    Afrika Tshipembe ḽi ḓo ḓibadekanya na ḽifhasi ḽothe kha u elelwa Ḓuvha ḽa Dzitshakatshaka ḽa u Lwa na Vhutshinyi nga Ḽavhuraru, ḽa 9 Nyendavhusiku 2020. Ḓuvha iḽi ḽi ḓivhisa vhathu nga ha zwivhangi na masiandaitwa a si avhuḓi a vhutshinyi, na u ṱoḓa u vhu fhelisa. 3.2.    Vhutshinyi a vhu ṱanganedzei, kana vhu itea kha sekithara ya tshitshavha kana ya phuraivethe. Vhutshinyi vhu itea nga nḓila dzo fhambanaho na uri zwiito zwi ngaho; ‘u renga’ ḽaisentsi ya u reila, u badela nzumbamulomo u itela u ponya ndaṱiso ya mulayo, vhuḓifari ha thendelano dzi siho mulayoni dzi fhungudzaho vhuṱaṱisani kha maraga, zwoṱhe hezwi zwi sumbedza vhutshinyi. 3.3.    Tswikelelo yashu ya nndwa ya u lwa na vhutshinyi i bva kha u ḓidzhenisa ha vhadzulapo na zwiimiswa zwoṱhe. Nga Ḽara 2020, Khabinethe yo tendela Maano a Lushaka a u Lwa na Vhutshinyi uri a thomiwe na u ita khuwelelo kha muṅwe na muṅwe uri ri farane ri vhe tshithu tshithihi kha u lwa na vhutshinyi. Arali vha nga vhona hu tshi khou itea zwiṅwe, vha tea u zwi a mba, kha vha vhige vhutshinyi nga u lidzela Nomboro ya Shishi ya Lushaka ya u Lwisana na Vhutshinyi kha 0800 701 701. E.     Milaedza1.    U fhululedzaKhabinethe i fhululedza na u tamela mashudu kha: 1.    Vho Tsakani Maluleke, vhe vha tholwa sa Muoditha–Dzheneraḽa wa Afrika Tshipembe u bva nga ḽa 1 Nyendavhusiku 2020. Khabinethe i vha tamela mashudu mavhuya kha vhuḓifhinduleli havho ha u vhona uri hu na vhuḓifhinduleli kha u shumiswa ha zwishumiswa zwa muvhuso.   2.    NdilisoKhabinethe yo livhisa ndiliso kha:1.    muṱa, khonani na vhashumisani vha mutsireledzi  wa kale wa Bafana Bafana na Mamelodi Sundowns Vho Anele Ngcongca. 2.    Lushaka lwa Royal Bafokeng kha u ri sia ha Vho Mohumagadi (Vhakoma), Dokotela Vho Semane Bonolo Molotlegi.3.    Lushaka lwa AbaThembu kha u ri sia ha Vhakoma vha lushaka lwa VhaXhosa Vho Nozamile Sigcawu, mme a Muṱahabvu Khosi Vho Mpendulo Zwelonke Sigcawu.4.    Muṱa wa Muṱhomphei, Khosi Vho Goodwill Zwelithini kha u ri sia ha murwa wavho Mukololo Lethukuthula Zulu.F. U tholwaU tholwa hoṱhe ho fhira kha khwaṱhisedzo ya ndalukano na thendelo yo teaho.1.    Vho Mukondeleli Johanna Mulaudzi sa Muofisiri Mulanguli Muhulwane (CEO) wa Vhulangi ha Vhuimazwikepe ha Afrika Tshipembe. 2.    Vho Ayanda Noah sa Mudzulatshidulo wa Bodo ya Tshikwama tsha Vhukati tsha Fulufulu SOC LTD.3.    Vho Loyiso Tyabashe sa CEO wa Koporasi ya Fulufulu ḽa Nyukiḽia ya Afrika Tshipembe.4.    Miraḓo ya Khoro ya Maanḓalanga a Ndangulo ya Nḓowetshumo ya Vhutsireledzi ha Phuraivethe:a.    Dokotela Vho Audrey Leah Mofomme (Mudzulatshidulo);b.    Vho  Matome Solomon Ralebipi (Mufarisa-Mudzulatshidulo);c.    Vho  Humphrey Nhlanhla Ngubane;d.    Dokotela Sithembile Nombali Mbete; nae.    Vho Thandeka Ntshangase.5.    U engedzwa ha khonṱhiraka ya Vho Mbulelo Tshangana sa Mulanguli-Dzheneraḽa (DG) wa Muhasho wa Madzulo a Vhathu.6.    Vho Nomfundo Clementine Tshabalala sa DG wa Muhasho wa zwa Mupo, Maḓaka na Vhureakhovhe. 7.    Dokotela Vho Annette Theresa Griessel sa Mufarisa DG (DDG): Vhupfananyi ha Vhupulani ha Lushaka kha DPME.8.    Dokotela Vho Nontsikelelo Valencia Tshayingca-Mashiya sa DDG: Tshumelo dza Vhuanḓani kha DPME.9.    Vho Dorcas Tshepiso Moahloli sa DDG: Ndangulo ya Ndaka na Vhuḓifhinduleli kha Vhufaragwama ha Lushaka. Mbudziso:Vho Phumla Williams – Muambeli wa Khabinethe Luṱingo: 083 501 0139"
"Tshiatamennde tsha Muṱangano wa Khabinethe nga vidio wa Ḽavhuraru, 24 Luhuhi 2021 ",26 Feb 2021,https://www.gov.za/speeches/statement-virtual-cabinet-meeting-wednesday-26-feb-2021-0000,https://www.gov.za/ve/speeches/tshiatamennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-24-luhuhi-2021%C2%A0-26-feb,"A. Mafhungo a zwino kha shango1. Kiḽasi ya 20201.1. Khabinethe i fhululedza Kiḽasi ya 2020 ye ya konḓelela vhuleme hoṱhe ya fhedza yo wana mutevhe  wa mvelelo dzavhuḓi dza maṱiriki. Milingo ya ṅwaha wa 2020 ye khayo ha vha na u engedzea ha tshivhalo tsha vhagudi vhe vha ṅwala milingo yavho ya u fhedzisela musi i tshi vhambedzwa na ya 2019, ndi he ya dovha hafhu ya vha na u engedzea ha tshivhalo tsha vhagudi vhe vha phasa nga Bachelor.   1.2. Khabinethe i tamela mashudu vhagudi vhoṱhe musi vha tshi khou ḓa u thoma miṅwaha yavho ya tshikolo tsha pfunzo dza nṱha. Nga nnḓa ha ngudo dza yunivesithi, vhagudi vha khou ṱuṱuwedzwa uri vha dzhiele nzhele vhugudisi ha zwikili zwa mishumo ya zwanḓa vhune ha wanala kha magudedzi a Pfunzo na Pfumbudzo ya Thekhinikhaḽa na Mishumo ya zwanḓa (TVET) sa tshipiḓa tsha u khwaṱhisa mutheo wa zwikili zwa thekhinikhaḽa wa Afrika Tshipembe une wa vha wa ndeme kha ikonomi yashu. Vhagudi vhane vha sa swikele ṱhoḓea dza u ṱanganedzwa kha magudedzi a TVET kana yunivesithi vha khou ṱuṱuwedzwa uri vha dzhiele nzhele Mbekanyamushumo ya Tshikhala tsha Vhuvhili tsha Maṱiriki.1.3. Khabinethe yo dovha hafhu ya fhululedza vhaofisiri vhoṱhe khathihi na vha ndangulo ya Muhasho wa Pfunzo ya Mutheo vhe – nga nnḓa ha u thoma u shumisa maga a mutakalo na tsireledzo zwikoloni nga ṅwaha wa 2020 u itela u tsireledza vhagudisi na vhagudi kha Dwadze ḽa Vairasi ya corona (COVID-19) – vho shuma vha sa neti u itela u swikela mvelelo idzi dza maṱiriki dzi takadzaho.  1.4. Khabinethe i tama u swikisa ndivhuwo dzayo kha vhagudisi vhoṱhe, vhalanguli vha zwikolo, vhaofisiri vha kha sisiṱeme dza pfunzo ya mutheo, mbumbano dza vhagudisi, madzangano a vhagudi, vhagudi na vhabebi vhavho kha mushumo wavho wavhuḓi na vhuḓikumedzeli havho vhoṱhe vha tshi itela u khwaṱhisedza uri ri kone u swikela lushaka lwa mvelelo dzine ra nga ḓihudza ngadzo naho ho vha na vhukonḓi he ra vhu tshenzhema nga ṅwaha wa 2020. 1.5. Khabinethe yo takadzwa nga ḽa uri ṅwaha wa tshikolo wa 2021 zwazwino wo no thoma lwa tshiofisi nahone i na fulufhelo ḽa uri maga o vhewaho o lingana kha zwa vhugudisi na u guda ho tsireledzeaho. Muṅwe na muṅwe u na vhuḓifhinduleli ha u dzula o fhaṱuwa khathihi na u tevhedza nga vhuronwane maga a mutakalo na tsireledzo e a tetshelwa u linda mitakalo na tsireledzo ya vhagudisi, vhashumi na vhagudi. Khabinethe i khou ita khuwelelo kha Maafrika Tshipembe vhoṱhe uri vha tikedze vhagudi vhashu khathihi na u vhona uri vha a bvelela.2. Mulaedza nga ha Tshiimo tsha Lushaka (SoNA)2.1. Khabinethe yo ṱanganedza SoNA ya 2021 ye ya ṋetshedzwa nga Muhulisei, Muphuresidennde Vho Cyril Ramaphosa kha Dzulo ḽo Ṱanganelaho nga vidio ḽa nnḓu mbili dza phalamennde – dzine dza vha Buthano ḽa Lushaka na Khoro dza Lushaka dza Mavunḓu – ngei Kapa Vhukovhela nga Ḽavhuṋa,11 Luhuhi 2021.2.2. SoNA khathihi na Phindulo ya Muphuresidennde nga ha Khanedzano ya SoNA zwo ṋetshedza muvhigo wa mvelaphanḓa yo no swikelelwaho nga ha u shumiswa ha Pulane ya Mvusuludzo na Mbuedzedzo ya Ikonomi (ERRP) khathihi na tsumbanḓila ya kushumiselwe kwavhuḓi kwa pulane dza muvhuso. Khabinethe yo ḓiimisela tshoṱhe kha u bveledzisa pfulufhedziso dzoṱhe dze dza ḓivhadzwa nga Muphuresidennde.2.3. Musi hu tshi khou ḓi dzhielwa nṱha khaedu dza ikonomi na matshilisano dze ra livhana nadzo, Khabinethe i khou ḓi dzula i na fulufhelo ḽa uri dzi ḓo tandululwa nga kha u shumiswa ha ERRP na Mbekanyamushumo ya Nyito ya muvhuso ya (PoA), ho lavheleswa nga maanḓa kha u swikela nyaluwo i katelaho khathihi na zwipikwa zwa Bono ḽashu ḽa 2030 sa zwe zwa sumbedziswa kha Pulane ya Mveledziso ya Lushaka (NDP).2.4. Naho ho vha na u humela murahu ho vhangwaho nga dwadze ḽa COVID-19 ḽo thomaho nga 2020, PoA nga u angaredza i kha ḓi tshimbila zwavhuḓi naho ho vha na u ongolowa. Nga Ḽavhuraru, 24 Luhuhi 2021, Minisṱa wa Gwama Vho Tito Mboweni vho ḓivhadza mugaganyagwama wa u lambedza pulane dza uno ṅwana.3. Muvhigo wa Tsenguluso ya NDP3.1. Khabinethe yo dzhiela nzhele muvhigo wa mawanwa a tsenguluso ya NDP nahone i ḓo lingedza u vhuedzedza mvelaphanḓa kha u shela mulenzhe ha muvhuso kha Bono ḽa 2030. Khomishini ya Vhupulani ha Lushaka i ḓo bvisa Muvhigo wa Tsenguluso ya NDP. 4. Maswa nga ha khaelo yapo4.1. Khabinethe yo ṱanganedza vhuḓikumedzeli na mvelephanḓa yo itwaho nga vhorasaintsi vhashu, vhaṱoḓisisi na vhaḓivhi vha zwa mishonga kha vhukando ha lushaka ha u bveledza khaelo dzashu u itela u lwa na malwadze a re hone zwazwino na maṅwe ane a kha ḓi ḓo ḓa. Vhorasaintsi vhashu, vhaṱoḓisisi na vhaḓivhi vha zwa mishonga vho vha vhe phanḓa kha nndwa ya u lwa na dwadze ḽa COVID-19 vha dovha hafhu vha ranga phanḓa zwa u sala murahu  vairasi ya COVID-19, zwe zwa ita uri hu vhe na u tumbulwa ha lushaka luswa lwa vairasi lune lwa ḓivhiwa sa 501Y.V2. Kha fhungo iḽi, Khabinethe i khou tama u fhululedza vhorasaintsi vhoṱhe vha Afrika Tshipembe na vhaṱoḓisisi vhe vha kona u bveledza hafhu iyi vairasi ngei ḽaborothari hu u itela u khwiṋisa ṱhoḓisiso malugana na  dzilafho ḽa dwadze ḽa COVID-19.  4.2. Khabinethe i fulufhela uri sisiṱeme yashu ya vhutumbuli na saintsi ndi tshiko tsha ndeme tshine tsha fanela u ṱhogomelwa na u bveledziswa. 4.3. Na nga murahu ha ṱhoḓisiso dza COVID-19, vhorasaintsi vha Afrika Tshipembe vha bvumo na vhatumbuli vho ṋetshedza thekhinoḽodzhi ya maimo a nṱha u fana na mitshini i bveledzisaho ḽiṱalazaza na ṱhaṱhuvho ya Lodox ya x-ray ya muvhuli woṱhe.   5. U ṋetshedzwa ha khaelo ya COVID-19 5.1. Khabinethe yo livhuwa mathomo a mbekanyamushumo ya lushaka ya muhaelo wa COVID-19, he u ṋetshedzwa ha phimamushonga dza Johnson & Johnson ha itwa kha vhashumi vha ndondolamutakalo (HCWs) kha sekhithara dza phuraivethe na dza muvhuso. 5.2. U bva tshe dwadze ḽa COVID-19 ḽa thoma, HCWs vho vha vhone tshiṱangu tshe tsha  tsireledza lushaka lwashu. Vho tou livhana na vairasi thwii nahone vho konḓelela vairasi iyi i sa fheli. Vhuḓikumedzeli havho vhu sina vhunṋe, ho phulusa matshilo a vhathu vhanzhi nahone lushaka lwashu lwu tea u vha livhuwa zwinzhi. 5.3. Muhaelo wavho u ḓo thusa u vha tsireledza kha u kavhiwa khathihi na u humisela shango ḽashu kha tshiimo tsho ḓoweleaho. Khabinethe yo takadzwa nga ḽa uri dzimiḽioni dza khaelo dza u ḓadzisa dze dza rengwa u bva kha zwiko zwo fhambanaho dzi ḓo swika nga zwifhinga zwo  fhambanaho kha miṅwedzi i ḓaho, u thoma nga ṅwedzi wa Ṱhafamuhwe 2021.5.4. Musi vhashumi vha zwa ndondolamutakalo (HCWs) vho no haelwa sa tshipiḓa tsha Luṱa lwa 1 lwa ḽiano ḽa u ṋetshedzwa ha khaelo, Luṱa lwa vhuvhili lwu ḓo lavhelesa kha vhashumi vha tshumelo dza ndeme na tshigwada tsha avho vhane a vho ngo tsireledzea, hune ha katelwa vhathu vha miṅwaha ya nṱha ha 60, vhathu vhane vha vha na maṅwe malwadze a nga thungo khathihi na avho vha dzulaho fhethu hu fanaho na mahaya a vhaongiwa na dzihositeḽe. 5.5. Vhadzulapo vha khou humbudzwazwa uri u haelwa ndi mahala nahone ndi nga u tou funa, nahone i kha ḓi vha yone nḓila ya khwiṋesa ya u ḓitsireledza kha vairasi, zwi tshi ṱangana na u bvela phanḓa na u tevhedza maga a tsireledzo a u ṱutshela maguvhangano mahulwane, u ambara masiki musi u fhethu ha nnyi na nnyi, u ṱamba zwanḓa nga maḓi na tshisibe kana nga sanithaiza ine ya vha na aḽikhohoḽi i linganaho 70% khathihi na  u  sia tshikhala tshi linganaho mithara dza 2,5 vhukati hau na muṅwe muthu. Maga aya ndi a ndeme kha mutakalo wa lushaka lwashu. 6. Tsenguluso ya zwa Vhashumi ya Korata ya Vhuṋa (QLFS)6.1. Ṱsenguluso ya zwa Vhashumi ya Korata ya Vhuṋa (QLFS) ye ya bviswa nga vha tshumelo ya zwa Mbalombalo ya Afrika Tshipembe nga Ḽavhuvhili, 23 Luhuhi 2021 i bvela phanḓa na u ri humbudza khaedu dzoṱhe dza vhushayamishumo dzine shango ḽa khou livhana nadzo. Naho zwo ralo,  khabinethe i khou ṱuṱuwedzwa nga tswayo dza nyaluwo dzine ikonomi yashu ya khou bvela phanḓa na u dzi sumbedza vhukati ha vhukonḓi vhu re hone zwazwino kha ikonomi.6.2. U ya nga ha mbalombalo dza zwino, u vha hone ha mishumo ho engedzea nga mishumo i linganaho 333 000, hune sekhithara nzudzanywa yo shela mulenzhe nga mishumo i linganaho 189 000 vhukati ha Kotara ya 3 na Kotara ya 4 nga ṅwaha wa 2020. Zwiṅwe hafhu, ho vha na u tsela fhasi ha tshivhalo tsha avho hane vha sa Ḓidzhenise kha zwa Ikonomi nga tshivhalo tshi linganaho 890 000 kha Kotara ya 4 ya ṅwaha wa 2020 musi zwi tshi vhambedzwa na kha Kotara ya 3 nga ṅwaha wa 2020.6.3. Khabinethe i khou vhilaedzwa nga ḽa uri luvhilo lune ikonomi ya khou sika ngalwo mishumo lwu khou ongolowa musi lu tshi vhambedzwa na luvhilo lwe shango ḽa lozwa ngalwo mishumo i linganaho 701 000 nga tshifhinga tsha vhukati ha Kotara ya 3 na Kotara ya 4.  Naho kha kotara ya 4 ho vha na u engedzea ha tshikalo tsha vhushayamishumo, u engedzea ha 1,7% hu kha ḓi vha fhasi kha u engedzea ha kotara ya 3 nga  9% kha tshikalo tsha  vhushayamishumo.6.4. Zwi a vhavha u wana uri vhaswa ndi vhone vha vhumbaho tshipiḓa tshihulwanesa tsha vha shayaho mishumo.  Maafrika Tshipembe vha Vharema na Makhaḽadi khathihi na vhafumakadzi ndi vhone zwigwada zwine zwa vha uri a zwi ngo tsireledzea siani ḽa ikonomi ya shango, na uri hezwi zwi khwaṱhisedza tsheo ya muvhuso ya u ṱavhanyisa maga a u tikedza na u ita uri hu vhe na u shela mulenzhe hupfalaho ha vhaswa, vhafumakadzi na vharema kha ikonomi ya shango. Hezwi zwi tshimbilelana na vhuḓikumedzeli hafhu kha tshanduko ya ikonomi na tshandukiso ye ya bulwa nga muphuresidennde kha SoNA ya 2021.     7. Mugaganyagwama wa Lushaka wa 2021 7.1. U ṋetshedzwa ha Mugaganyagwama wa Lushaka wa 2021 ndi tshipiḓa tsha ndeme tsha sisiṱeme ya demokirasi i re khagala nahone ya vhuḓifhinduleli ya Afrika Tshipembe. 7.2. Khabinethe i ṱanganedza mugaganyagwama wa Lushaka wa 2021 sa yone nḓila ya khwiṋesa i re hone ya u ḓisa vhudziki ha zwa masheleni lwa tshifhinga tshilapfu nga thungo hu tshi khou lambedzwa zwipikwa zwa muvhuso zwi fanaho na u rengwa ha khaelo dza COVID-19, u tikedza avho vha songo tsireledzeaho kha tshitshavha tshashu nga kha mbekanyamushumo yo fhelelaho ya thusedzo ya matshilisano khathihi na nga  ERRP u itela u vusulusa ikonomi, u tikedza zwa u sikwa ha mishumo na u kunga vhubindudzi, naho ri nga fhasi ha nyimele ya ikonomi ine ya vha  khaedu.8. U tswiwa ha khebuḽu dza tsimbitswuku8.1. Khabinethe i ṱanganedza u gwevhiwa ha zwinozwino nga Khothe Khulwane ya Kapa Vhukovhela ha tshigwada tsha miraḓo miṱanu tsha vhugevhenga ye ya wanwa milandu ya u tswa khebuḽu dza tsimbitswuku u dzula dzhele lwa miṅwaha ya 1 250. Ri fhululedza mazhendedzi ashu a khombetshedzo ya mulayo kha u farwa na u sengiswa he ha tshimbila zwavhuḓi ha avho vhane vha kwamea kha milandu ya u tswiwaha khebuḽu dza tsimbitswuku. 8.2. Khabinethe i na fulufhelo ḽa uri izwo zwa uho u farwa ha zwinozwino na zwigwevho zwa hone zwo rumela mulaedza wo khwaṱhaho wa uri avho vha re na vhuḓifhinduleli kha zwiito izwo zwa vhutshinyadzi ha ikonomi na vhugevhenga vha ḓo livhana na maanḓa o fhelelaho a zwa mulayo. Ri khou ita khuwelelo kha tshitshavha uri tshi vhige zwigevhenga kha mazhendedzi a khombetshedzo ya mulayo. 9. Khakhathi dzo ḓitikaho nga Mbeu na Mabulayo a Vhafumakadzi (GBVF)9.1. Khabinethe yo ṱanganedza u farwa ha munna we a ṱhasela lwa tshiṱuhu mufumakadzi Vho Dimakatso Ratselane, ramafhungo wa Lesedi FM.9.2. Khabinethe yo dovha hafhu ya ṱanganedza tshigwevho tsha muvhulahi wa mufumakadzi Vho Tshegofatso Pule vhe vha vha vho ḓihwala khathihi na u farwa ha Vho Nthuthuzo Shoba, mufunwa na khotsi a ṅwana we a vha a sa athu bebwa, kha u humbulelwa u luka maano a u vhulawa havho. 9.3. Khabinethe i khou ita khuwelelo kha sisiṱeme ya zwa vhulamukanyi ha vhugevhenga uri i vhone uri i khwaṱhisedza khaṱhulo kwayo  hu tshi itelwa Mufumakadzi Vho Ratselane, mufumakadziwavhaṋe Vho Pule khathihi na vhaṅwe vhapondwa vha zwiito zwa GBVF. U fhelisa khakhathi dzi itelwaho vhafumakadzi na vhana zwi ṱoḓa uri roṱhe ri takutshedze ri lwe na u fhelisa zwiito izwi.10. Pfufho dza Midia dza Tshitshavha tsha Mveledziso ya Tshipembe ha Afrika (SADC) 10.1. Khabinethe i khou ita khuwelelo kha midia dza Afrika Tshipembe uri dzi ṋetshedze ṱhoḓea dza u dzhenela muṱaṱisano wa Pfufho dza Midia dza SADC. Vhoramafhungo vhane vha khou zwi takalela vha nga wana zwidodombedzwa zwinzhi nga ha muṱaṱisano kha www.sadc.int na kha www.gcis.gov.za.10.2. Pfufho dzi ṱuṱuwedza ṱhanganelo ya dzingu na tshumisano nga u ṱuṱuwedza vhatsila vha zwa midia vha mashango ane a vha miraḓo ya SADC uri vha ṅwale nga ha mafhungo a kwamaho dzingu.B. Tsheo dza Khabinethe1. Tshiimo tsha Tshiwo tsha Lushaka1.1. Khabinethe yo ṱanganedza tsheo ya u ḓivhadzwa ha Tshiimo tsha Tshiwo tsha Lushaka zwi tshi tevhela mutshinyalo wo vhangwaho nga ḓumbumazwikule Eloise na mvula dza khalaṅwaha ya tshilimo zwe zwa sia themamveledziso na mahaya a vhathu zwo tshinyadzwa kha mavunḓu o fhambanaho. Hezwi zwo itwa u ya nga Tshiteṅwa tsha 27(1) tsha Mulayo wa Ndangulo ya Tshiwo wa 2002 (Mulayo 57 wa 2002).1.2. Nḓivhadzo iyi i  ḓo thusa muvhuso kha u khwaṱhisa maga a re hone zwazwino a khou shumiswaho nga zwiimiswa zwo fhambanaho zwa muvhuso u itela u fhungudza masiandoitwa a tshiwo tsha lushaka.2. Muvhigo wa Khomishini ya u Ṱolwa ha Muholo wa Muphuresidennde (PRRC)  2.1. Khabinethe yo  ṱanganedza khathihi na u tendelana na Muvhigo wa PRRC. PRRC yo tetshelwa u ṱoḓulusa nga ha miholo na nyimele dza mashumele kha Tshumelo ya Muvhuso na khathihi na kha zwiimiswa zwa mivhuso ya mavunḓu zwe zwa tevhekanywa kha Tshipiḓa tsha A na tsha C, kha Sheduḽu ya 3 ya Mulayo wa Ndangulo ya Masheleni a Muvhuso wa 1999 (Mulayo 1 wa 1999).  2.2. Sekhithara dza ndeme dzo katelwaho kha muvhigo ndi dza vhagudisi, mutakalo, sekhithara ya vhutsireledzi na ya zwiimiswa zwa muvhuso (Sheduḽu ya 3A na ya 3B ya PFMA ya 1999). Muvhigo u ḓo wanala kha webusaithi ya Muhasho wa Tshumelo dza Muvhuso na Ndangulo (www.dpsa.gov.za).3. Muvhigo wa Shango ḽa Afrika Tshipembe kha Dzangano ḽa Vhuthihi ha Dzitshaka (UN) nga ha u fheliswa ha Zwiito zwoṱhe zwa Khethululo nga Murafho  3.1. Khabinethe yo ṱanganedza u ṋetshedzwa ha muvhigo wa Afrika Tshipembe wa vhuṱahe u ya kha wa vhu11 wa shango une wa vha hone nga murahu ha tshifhinga tsho tiwaho wa nga ha Thendelano dza Dzitshaka dza UN dza u Fheliswa ha Zwiito Zwoṱhe zwa Khethululo nga Murafho (ICERD).   Afrika Tshipembe ḽo saina ICERD nga ṅwaha wa 1994 khathihi na u tendelana nayo lwa tshiofisi nga ḽa 10 Nyendavhusiku 1998.3.2. Muvhigo u sumbedza mvelaphanḓa yo no itwaho nga Afrika Tshipembe kha u dzudzanya maga a zwa milayo, vhulamukanyi na ndangulo u itela u fhelisa zwiito zwoṱhe zwa khethululo nga murafho.    3.3. Muvhigo uyu wa nga murahu ha tshifhinga tsho tiwaho ndi une wo sedzesa kha mvelaphanḓa yo no itwaho kha u ṱuṱuwedza ndingano, u lwa na zwiito zwa vengo ḽa vhabvannḓa khathihi na zwiṅwe zwiito zwi u sa konḓelelana, u thivhelwa ha vhugevhenga vhu ṱuṱuwedzwaho nga vengo khathihi na u bvisela khagala khaedu dzine dza kha ḓi vha hone.  Nga murahu ha u ṋetshedzwa hawo  kha bodo yo teaho, muvhigo uyo u ḓo ḓivhadzwa tshitshavha. 4. U tendelana kha Thendelano dza Dzitshaka dza nga ha u Thivhelwa na Ndaṱiso ya Vhugevhenga ha zwiito zwa Tshiṱalula. 4.1. Khabinethe yo ṱanganedza u ṋetshedzwa ha Thendelano dza Dzitshaka dza nga ha u Thivhelwa na Ndaṱiso ya Vhugevhenga ha zwiito zwa Tshiṱalula kha Phalamennde uri hu vhe na u tendelana. Hezwi zwi itwa u ya nga Tshiteṅwa tsha 231(2) tsha Ndayotewa ya Riphabuḽiki ya Afrika Tshipembe ya 1996. Thendelano idzi, vhukati ha zwiṅwe, dzi dzhia tshiṱalula sa vhugevhenga vhu kwamanaho na zwa vhuthu na uri tshi ṋetshedza ḓisa tshutshedzo khulwane  kha mulalo wa dzitshaka na tsireledzo.  4.2. Musi wo no ṱanganedzwa nga nnḓu mbili dza Phalamennde, Muhasho wa Vhushaka ha Dzitshaka na Tshumisano u ḓo ṋetshedza zwishumiswa zwa thendelano kha dzangano ḽa UN. 5. Khwiṋiso ya thendelano vhukati ha Afrika Tshipembe na Netherlands kha zwa matshilisano 5.1. Khabinethe yo ṱanganedza khwiṋiso ya thendelano vhukati ha muvhuso wa Afrika Tshipembe na muvhuso wa Kingdom of Netherlands kha tshumisano ya tsireledzo ya zwa matshilisano. 5.2. Thendelano ya tshumisano kha tsireledzo ya zwa matshilisano yo sainiwa ngei The Hague nga ṅwedzi wa Shundunthule 2001. Thendelano i ṱuṱuwedzwa zwa u kovhana  mbuelo dza tsireledzo ya zwa matshilisano u itela vhadzulapo vha mashango aya. Mbekanyamaitele ya Tsireledzo ya zwa Matshilisano ya Netherlands yo ita khwiṋiso kha mukovho wayo wa tsireledzo ya zwa matshilisano yo sedzesa kha vhana vha Madatshi. Khwiṋiso yo dzinginywaho ndi ya u livhanya thendelano na tshanduko idzi.  6. Thendelano dza Guvhangano ḽa nga ha Vhudavhidzani ha Radio ha Ḽifhasi  2019 (WRC-19)6.1. Khabinethe yo ṱanganedza u ṋetshedzwa ha Milayo ya u Fhedzisela ya WRC-19 kha Phalamennde u itela uri hu vhe na thendelano ya tshiofisi,  u ya nga tshiteṅwa tsha 231(2) tsha Ndayotewa. WRC-19 ndi tshibveledzwa tsha guvhangano ḽa Mbumbano ya Vhudavhidzani ha kule ha Dzitshaka ḽa UN ḽine ḽa vha hone nga ṅwaha hune zwiṅwe zwa zwipikwa zwaḽo zwa vha tsengulus na u vusulusa milayo ya radio. Afrika Tshipembe ndi ḽiṅwe ḽa mashango o sainaho thendelano idzi dza ITU. Musi Phalamennde yo no tendelana lwa tshiofisi na Mulayo wa  WRC-19 wa u Fhedzisela, Afrika Tshipembe ḽi ḓo khwiṋisa Pulane ya Zwirathisi zwa Radio u ya nga mulayo.7. Nḓivhadzamulayotibe yo khwiṋiswaho nga ha Mbekanyamaitele ya Vhuendi ya Lushaka  7.1. Khabinethe yo ṱanganedza Nḓivhadzamulayotibe yo khwiṋiswaho ya Mbekanyamaitele ya Vhuendi ya Lushaka. Mbekanyamaitele iyi i ima vhuimoni ha Mbekanyamaitele ya Vhuendi ya Lushaka ya 1996. Mbekanyamaitele iyi yo khwiṋiswaho i amba nga ha tshanduko dze dza vha hone lwa miṅwaha minzhi dzibadani, zwiporoni, kha vhuendi ha maḓini na kha zwa vhuendi ha muyani. I livhanya shango na maitele maswa a zwa vhuendi ḽifhasini, kha dzingu na kha dzhango nga nḓila yo ṱanḓavhuwaho. 7.2. Mbekanyamaitele iyo yo pfuka fhasi ha maitele a nyambedzano dzo angalalaho na vhashelamulenzhe vhoṱhe vho fanelaho. Musi ḽo no anḓadzwa, ḽiṅwalo iḽi ḽi nga kona u swikelwa nga kha webusaithi ya Muhasho wa Vhuendi (www.transport.gov.za). C. Milayotibe1. Mulayotibe wa Khothe ya zwa Mavu 1.1. Khabinethe yo ṱanganedza u ṋetshedzwa ha Mulayotibe wa Khothe ya zwa Mavu kha Phalamennde u itela uri u phasiswe. Mulayotibe uyu u vhumba Khothe ya zwa Mavu yo khetheaho ine ya vha na khaṱhulo dzayo, ndaela na tsheo dzayo dza kona u itelwa khaṱhululo kha Khothe ya zwa Mavu yo khetheaho ine ya khou dzinginywa. 1.2. Mulayotibe u ḓo tandulula khaedu dze ra ṱangana nadzo nga fhasi ha Mulayo wa Mbuedzedzo ya Pfanelo dza Mavu wa 1994 (Mulayo 22 wa 1994) dzi fanaho na u salela murahu kha zwa mbilo dza mavu khathihi na maitele a u tandulula khanedzano musi dzi tshi tutuwa. U ḓo dovha hafhu wa shela mulenzhe zwihulu kha u thomiwa ha Mbekanyamushumo ya Tshandukiso ya Mavu.2. Mulayotibe wa Khwiṋiso ya Gese wa 20202.1. Khabinethe yo ṱanganedza u ṋetshedzwa ha Mulayotibe wa Khwiṋiso ya Gese wa 2020 kha Phalamennde. Uyu Mulayotibe une wo dzinginywaho u khou ṱoḓa u livhanya nḓowetshumo ya gese na thekhinoḽodzhi ntswa ya zwa vhuendedzi ha gese ya mupo na idzo dziṅwe gese ntswa dzi songo ḓoweleaho dze dza vha dzi songo katelwa kha Mulayo u re hone wa Gese wa 2001 (Mulayo 48 wa 2001). Khwiṋiso dze ambedzanwa nga hadzo na vhashelamulenzhe vho fanelaho, dzi ḓo shela mulenzhe kha themamveledziso ya vhubindudzi ine ya khou bvela phanḓa u itela uri hu vhe na u shumiswa ha fulufulu ḽo fhambanaho shangoni.2.2. Mulayotibe u ḓo fhira fhasi ha maṅwe maitele a nyambedzano hafhu dza phalamennde u itela uri khwaṱhisedza uri u themwndelwa lwo angalalaho u itela u u shumiswa musi u tshi phasiswa sa mulayo. 3. Mulayotibe wa Khwiṋiso ya Ṱhuṱhuwedzo ya Ndingano na Thivhelo ya Khethululo i Dzhiaho sia ya 20213.1. Khabinethe yo ṱanganedza u anḓadzwa ha Mulayotibe wa Khwiṋiso ya Ṱhuṱhuwedzo ya   Ndinganyo na Thivhelo ya Khethululo i Dzhiaho sia wa 2021. Khwiṋiso dzo dzinginywaho ndi dzine dza khou ṱoḓa u lingedza u tandulula vhuṱudzeṱudze vhune ha vha hone kha Mulayo wa Ṱhuṱhuwedzo ya Ndingano na Thivhelo dza Khethululo i Dzhiaho sia wa 2000 (Mulayo 4 wa 2000). Khwiṋiso dzo dzinginywaho dzi ḓo khwaṱhisa vhukoni hawo ha u thivhela khethululo khathihi na u ṱuṱuwedza ndinganyo kha Maafrika Tshipembe vhoṱhe, sa zwine zwa vha hone kha Tshiteṅwa tsha 9 tsha Ndayotewa ya Riphabuḽiki ya Afrika Tshipembe ya 1996. 3.2. Mulayotibe u ḓo anḓadzwa wa dovha wa wanala kha webusaithi ya Muhasho wa Vhulamukanyi na Mveledziso ya Ndayotewa (www.justice.gov.za).4. Mulayotibe wa Khwiṋiso ya Bannga ya Poswo wa 20204.1. Khabinethe yo ṱanganedza khanḓiso ya Mulayotibe wa Khwiṋiso ya Bannga ya Poswo wa 2020, u itela vhupfiwa ha tshitshavha. Mulayotibe uyu u khwiṋisa Mulayo wa Bannga ya Poswo ya Afrika Tshipembe wa 2020 (Mulayo 9 wa 2010).4.2. Mulayotibe u ṋetshedza tshikhala tsha u thomiwa ha Khamphani ya Vhufarelwa ya Bannga ya Poswo ya Afrika Tshipembe (South African Postbank Holding Company) nga fhasi ha Mulayo wa Dzibannga wa 1990 (Mulayo 94 wa 1990). Khamphani i ḓo ṋetshedza tshumelo dza u angaredza na avho miraḓo ya tshitshavha vhane vho siiwa nnḓa kha tshumelo dza zwa masheleni uri na vhone vha kone u shela mulenzhe kha mafhungo a zwa ikonomi nga nḓila i pfalaho. I ḓo dovha hafhu ya ṋetshedza thuso kha dziṅwe dza tshumelo dza muvhuso dza zwa masheleni. D. Vhuṱambo vhune ha khou Ḓa1. Ḓuvha ḽa Vhafukadzi ḽa Dzitshaka1.1. Khabinethe i ḓo vha luthihi na ḽifhasi ḽoṱhe kha u pembelela Ḓuvha ḽa Vhafukadzi ḽa Dzitshaka nga ḽa 8 Ṱhafamuhwe 2021. Heḽi ḓuvha ḽi shumiswa kha u sumbedza mvelaphanḓa ye ya itwa kha u swikela ndinganyo ya mbeu nahone ḽi dovha hafhu ḽa vha hone tshifhinga tshithihi na musi hu tshi khou pembelelwa miṅwaha ya 25 ya u ṱanganedzwa ha Ndayotewa ya Riphabuḽiki ya Afrika Tshipembe ya 1996.1.2. U bva nga 1994, ro ita zwinzhi kha u tevhedza mbekanyamaitele na mbekanyamushumo dzo pikaho kha u ṱuṱuwedza pfanelo dza vhafumakadzi nahone ri kha ḓi vha ro ḓikumedzela kha u khwaṱhisedza uri vhafumakadzi vha a maanḓafhadzwa kha zwa ikonomi. 1.3. Musi hu tshi khou dzhielwa nṱha u shela mulenzhe ha Mulwelambofholowo Mama Vho Charlotte Maxeke vhe vhoṱhe na musi vhe kha tshigwada kha mbofholowo na demokirasi ya Afrika Tshipembe, muvhuso wo ḓivhadza ṅwaha wa 2021 sa Ṅwaha wa Vho Charlotte Maxeke hu tshi khou humbulwa miṅwaha ya 150 u bva tshe vha bebwa. Vho vha vhe mulwelambofholowo wa zwa matshilisano na zwa poḽotiki ane a vha na mafulufulu khathihi na vhuṱali ho kalulaho.  2. Muṱangano wa Dziminisṱa dza Foramu ya Vhafumakadzi wa India, Brazil na Afrika Tshipembe (IBSA)  2.1. Afrika Tshipembe – ḽi tshi khou rangwa phanḓa nga Minisṱa wa Vhafumakadzi, Vhaswa na vhathu vha re na Vhuholefhali Ofisini ya Muphuresidennde, Mufumakadzi Vho Maite Nkoana- Mashabane – ḽi ḓo dzhenela Muṱangano wa Dziminisṱa dza Foramu ya Vhafumakadzi wa IBSA nga ḽa 16 Ṱhafamuhwe 2021. Vhuṱambo uvhu ndi ha ndeme kha Afrika Tshipembe ngauri musi vha tshi kha ḓi vha Mudzulatshidulo wa Mbumbano ya Afrika nga ṅwaha wa 2020, Muphuresidennde Vho Ramaphosa vho rangisa phanḓa zwa u maanḓafhadzwa ha vhafumakadzi, zwa mabindu khathihi na nndwa ya u lwa na zwiito zwa GBVF. 2.2. Foramu iyi, ye ya thomiwa nga ṅwaha wa 2007, i ḓo ṋetshedza tshikhala Afrika Tshipembe tsha uri ḽi kone u khwiṋisa mbekanyamaitele dzaḽo khathihi na mafhungo a ndeme a kwamaho vhafumakadzi. 2.3. Vhuṱambo vhu khou ḓaho vhu ḓo farwa nga fhasi ha fhungo ḽa  pulane dza mbuedzedzo dza mashango dzi elanaho na COVID-19. Zwi a dzhielwa nzhele nga u angaredzazwa uri vhafumakadzi ndi vhone vho hwalaho muhwalo u lemelesaho wa masiandaitwa a vhavhaho a dwadze iḽi.  3. Ṅwedzi wa Pfanelo dza Vhathu3.1. Muphuresidennde Vho Ramaphosa vha ḓo ṋetshedza mulaedza wa ndeme nga vidio nga tshifhinga tsha vhuṱambo ha  Ḓuvha ḽa Pfanelo dza Vhathu ḽa Lushaka ḽa 2021 nga ḽa 21 Ṱhafamuhwe 2021 nga fhasi ha thero ine ya ri : “Ṅwaha wa Vho Charlotte Maxeke: U ṱuṱuwedza na u tsireledza pfanelo dza vhathu kha miṅwaha ya COVID-19”. 3.2. Vhuṱambo ha uno ṅwaha ha Ṅwedzi wa Pfanelo dza Vhathu vhu khou vha hone nga tshifhinga tshithihi na anivesari ya vhu25 ya u ṱanganedzwa ha Ndayotewa ya Riphabuḽiki ya Afrika Tshipembe ya 1996, nahone vhu dovha hafhu ha ri ṋetshedza tshikhala tsha u humbula nga ha  vhuhali ha vhanna na vhafumakadzi vhe vha gwalaba nga ḽa 21 Ṱhafamuhwe 1960 vha tshi itela u fheliswa lwa tshoṱhe ha milayo ya uri vharema vha tea u tshimbila vho fara bugundaula dzavho hoṱhehoṱhe. 3.3. Khabinethe i khou ita khuwelelo kha Maafrika Tshipembe ya uri vha shumise ḓuvha iḽi kha u humbula na u hulisa avho vhe vha lwa kha nndwa ya mbofholowo yashu na demokirasi.E. Milaedza1. U fhululedzaKhabinethe i khou rumela milaedza ya u fhululedza  na u tamela mashudu kha: Vhabveledzi vha fiḽimu vha Afrika Tshipembe, Aḓirese dzavho a dzi Ḓivhei, nge vha swikela Munango wa Tshiofisi wa vhuṱambo ha 2021 Pan African Film Festival, vhune ha vha vhuṱambo vhuhulwanesa nahone ha maimo a nṱha ha fiḽimu dza vharema ngei Amerika. Fiḽimu iyi ṱhukhu, yo livhiswaho kha vhathu vha ngei District Six, yo lambedzwa nga vha Tshiimiswa tsha Fiḽimu na Vidio tsha Lushaka, zhendedzi ḽa Muhasho wa zwa Mitambo, Vhutsila na Mvelele. Mufumakadzi Vhodokotela Ngozi Okonjo-lweala vho bebwaho ngei Nigeria, vhe vha khethwa nga thendelano ya vhoṱhe nga ḽa 15 Luhuhi 2021 sa Mulangi Muhulwane (DG) wa vhusumbe wa Dzangano ḽa zwa Mbambadzo ḽa Ḽifhasi, u bva nga ḽa 1 Ṱhafamuhwe 2021. Ndi vhone mufumakadzi wa u thoma nahone Muafrika wa u thoma u shuma sa DG wa dzangano ḽa dzitshaka ḽine ḽa shuma na milayo ya mbambadzo ya vhukati ha mashango. 2. NdilisoKhabinethe i livhisa ndiliso kha vha muṱa na dzikhonani dza:Vho Thovhele Raṅwedzi Gilbert Tshikalange (87) vha vhuhosini ha Mphaphuli ngei Limpopo, muhali wa nndwa ya u lwela mbofholowo vha dovha vha vha muthu we a vha a tshi hanedzana lwa tshoṱhe na zwa u shumiswa ha Mulayo wa zwa Ndangulo ya Vharema wa 1927. Vho ranga phanḓa phanḓa Mugwalabo wa u lwa na zwa Muthelo u bva ṅwaha wa 1964 u swika 1969. Vho swika he vha iledzwa vha fhedza nga u humiselwa ngei Kuruman hune ha vha Devhula ha Kapa u bva nga 1969 u swika 1974. Vho ri u vhuya hayani, vha dovha hafhu vha iledzwa he vha iledzwa uri vha songo bva muḓini wavho ngei tshikolobulasi tsha Makwarela hune ha vha kha Tshiṱirikini tsha Madzhisiṱiraṱa wa Sibasa u bva nga ṅwaha wa 1974 u swika nga 1976. Nga ṅwaha wa 1987, khathihi na maṅwe mazhakanḓila a nndwa ya u lwela mbofholowo khathihi na vharangaphanḓa vha zwa sialala vhe vha vha vhe na mbonelaphanḓa, vho swika he vha thoma dzangano ḽa Vharangaphanḓa vha zwa Sialala ḽa Afrika Tshipembe (Contralesa) he vha dovha hafhu vha khethwa sa Mudzudzanyi wa Lushaka.Vhashumi vhararu vha ArcelorMittal – Vho Lesenyeho Mofokeng (31), Vho Thami Sampo Molefe (52) na Vho Mpho Meshack Madumisa (29), vhe vha lovha lu khaulaho mbilu musi tshifhaṱo tshe vha vha vha tshi khou shumela khatsho ngei Vanderbijlpark tshi tshi wa zwi tshi tevhela muthuthubo wa Ḽavhuraru, 17 Luhuhi 2021. Khethekanyo ya tshumelo dza Vhuṱoli na u Tevhedza Milayo ya Muhasho wa Mishumo na Vhashumi yo thoma ṱhoḓisiso nga ha khombo iyi. Khabinethe i khou ṱuṱuwedza khamphani dzoṱhe uri dzi rangise phanḓa tsireledzo ya vhashumi na u dzulela u linga sisiṱeme dzavho u itela u khwaṱhisedza uri vhashumi a vho ngo vhewa kha khovhakhombo.Muambasada Vho Themba Muziwakhe Nicholas Kubheka (72). Vhe vha fhira fhano shangoni nga ṅwedzi wa Phando ngei Pietermaritzburg, KwaZulu-Natal.  Muambasada Vho Kubheka vho shuma sa Muambasada wa Afrika Tshipembe ngei kha shango ḽa Riphabuḽiki ya China, Denmark na kha shango ḽa Riphabuḽiki ya Angola. Vho dovha hafhu vha shuma sa muḓivhi wa zwa Vhushaka vhukati ha Mivhuso Tshumisano dza Mavhusele kha Ofisi ya Mudzulatshidulo wa Khoro ya Mavunḓu ya Lushaka ngei Phalamenndeni. Vho ya vhufhalalini  nga miṅwaha ya 1970 he vha pfumbudzwa ngei Angola nga ṅwaha wa 1977 sa muraḓo wa Umkhonto we Sizwe, he vha vha vha tshi ḓivhea nga dziṋe ḽa kholekhole ḽa Aaron Mnisi.  F. U tholwaU tholwa hoṱhe ndi hune ha ḓo khunyeledzwa nga murahu ha tsenguluso ya ndalukano na u ṱanzwiwa dzina ho teaho.1. Bodo ya Vhalanguli vha Amatola Watera. Vho Mncedisi Malotana;b. Mufumakadzi Vho Buhle Tonise;c. Vho Abraham Pieter le Roux;d. Vhodokotela Mosidi Makgae;e. Vho Zamikhaya Xalisa;f. Mufumakadzi Vho Nkosazana NomaXhosa Jongilanga;g. Vhodokotela Mahed;h. Mufumakadzi Vho Tabiso Wana;i. Vho Mxolisi Joe Skosana; j. Vho Makgobi Ramushu; andk. Mufumakadzi Vho Lebogang Letsoale.2. Mudzulatshidulo na Mufarisamudzulatshidulo wa Bodo ya Vhalanguli vha Tshikwama tsha Khombo dza Badani: 1. Mufumakadzi Vho Thembi Msibi; na2. Vhodokotela Nomonde Mabuya.3. Mufumakadzi Vho Nomkhita Mona – Muofisiri Mulangi Muhulwane (CEO) wa Poswo ya Afrika Tshipembe.4. Vho Moegamat Ishaam Abader – CEO wa Tshumelo dza Mutsho dza Afrika Tshipembe.5. Vho Zolani Kgosietsile Matthews – CEO wa Zhendedzi ḽa  Zwidimela zwa Vhaṋameli zwa Afrika Tshipembe. 6. Mufumakadzi Vho Melanie Rambally – Muofisiri muhulwane wa zwa Masheleni wa SENTECH.7. Muadvokheithi Vho Boyce Mkhize – Muimeleli Muhulwane: Tshumelo dza Muimeli wa Zwikimu zwa Tshitshavha, Muhasho wa Madzulo a Vhathu, Maḓi na Vhuthathatshili. Mudziso:Mufumakadzi Vho Phumla WilliamsLuṱingo: 083 501 0139"
"Tshiṱatamennde tsha Muṱangano wa Khabinethe nga vidio wa Ḽavhuraru, 10 Ṱhafamuhwe 2021.",11 Mar 2021,https://www.gov.za/speeches/statement-virtual-cabinet-meeting-wednesday-10-march-2021-11-mar-2021-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-10-%E1%B9%B1hafamuhwe-2021-11,"A. Mafhungo a zwino kha Shango1. Ṱhaselo na mabulayo a vhaofisiri vha mapholisa zwi khou sasaladzwa1.1. Khabinethe i khou sasaladza zwiito zwine zwa khou bvela phanḓa zwa u ṱhaselwa na u vhulahwa ha vhaofisiri vha mapholisa sa zwithu zwine zwa sa tou vha zwiito zwa tshiṱuhu fhedzi, zwi dovha hafhu zwa vha zwiito zwi re na mishushedzo kha tsireledzo ya tshitshavha. Miraḓo ya Tshumelo ya Mapholisa ya Afrika Tshipembe (SAPS) khathihi na maṅwe mazhendedzi a khombetshedzo ya mulayo, hu tshi katelwa na vha khamphani dza tsireledzo dza phuraivethe, vha vhea matshilo avho khomboni ḓuvha ḽiṅwe na ḽiṅwe vha tshi itela u ri tsireledza; ngauralo, na vhone vho tewa nga u wana thikhedzo na tsireledzo u bva kha riṋe. 1.2. Khabinethe yo ṱanganedza ṱhoḓisiso dza tshihaḓu dza mapholisa dze dza livhisa kha u farwa ha muhumbulelwa kha u vhulahwa ha vhaofisiri vhavhili vha mapholisa vha ngei Kapa Vhukovhela nga Swondaha, ya ḽa 28 Luhuhi 2021, vhe vha dovha hafhu vha ṱangulwa na zwiṱhavhane zwavho. Zwito zwoṱhe zwa vhugevhenga, hu tshi katelwa na mabulayo, a zwi nga ḓo konḓelelwa, nahone vhatshinyi vha ḓo salwa murahu vha fhedza nga u farwa.    1.3. Khabinethe yo dovha hafhu ya fhululedza vha SAPS kha mushumo we vha u ita wa u dzhia khokheini ine ya vha na ndeme ya masheleni ane a lingana R500 miḽioni u bva kha tshikepe tsha vhureakhovhe ngei khunzikhunzini dza Saldanha. Mushumo uyo wo vha wo rangwa phanḓa nga mafogisi vhane vha bva kha Yunithi yo Dzudzanywaho ya u lwa na Vhugevhenga ha Zwidzidzivhadzi, vha tshi shumisana na dziṅwe yunithi dza SAPS.  1.4. Vha SAPS vho dovha hafhu vha fhululedzwa kha u dzhia havho maboḓelo a 400, ane a lingana na phimamushonga dza 2 400 dza khaelo ine ya si vhe ya vhukuma ya Vhulwadze ha vairasi ya corona (COVID-19) u bva fhethu ha vhuvheathundu vhu re fhaḽa Germiston, kha ḽa Gauteng. Vhaofisiri vho dovha hafhu vha wana na masiki ine ya si vhe ya vhukuma he vha fhedza nga u fara vhathu vhararu.  1.5. Khabinethe i khou ṱuṱuwedza miraḓo ya tshitshavha uri vha songo renga khaelo dzine dza si vhe dza vhukuma u bva kha vharengisi vha sa fulufhedzei vhane vha vhea matshilo a vhadzulapo vhane vha si ḓivhe tshithu khomboni. Nga kha Muhasho wa Mutakalo, muvhuso u khou u bvela phanḓa na mbekanyamushumo ya muhaelo wa mahala ine ya ḓo ṋetshedzwa kha Maafrika Tshipembe vhoṱhe vhane vha khou ḓiṋetshedzela u haelwa nga vhone vhaṋe. U swika zwino, Luṱa lwa 1 lwa mbekanyamushumo ya muhaelo kha vhupo ha muhaelo ho tiwaho u mona na shango, lwo kona u swikela vhathu vhane vha fhira 100 000. 2. Lufu lwu vhavhaho lwa muthu wa munna wa ngei Braamfontein, kha ḽa Johannesburg2.1. Khabinethe yo vhaiswa nga lufu lu vhavhaho lwa muthu wa munna we a vhulahwa nga tshifhinga tsha migwalabo ya matshudeni vha Yunivesithi ya Wits fhaḽa Braamfontein, kha ḽa Johannesburg nga Ḽavhuraru, ḽa 10 Ṱhafamuhwe 2021, ya dovha hafhu ya rumela maipfi ayo a ndiliso kha vha muṱa na dzikhonani dza mufu. 2.2. Khethekanyo ya Ṱhoḓisiso dza Mapholisa yo ḓiimisaho nga yoṱhe zwazwino i kati na u ita ṱhoḓisiso dza u sengulusa nyimele dze dza livhisa kha lufu ulwu.2.3. Khabinethe i khou ṱuṱuwedza mapholisa uri vha fhungudze zwa u shumisa maanḓa musi vhe kati na u ita uri hu vhe na vhudziki tshitshavhani nga tshifhinga tsha musi hu na migwalabo, na uri vha songo vhuya vha shumisa zwiṱhavhane. 3. Mukhushwane wa Nguluvhe wa Afrika (ASF)3.1. Ho vhigwa tshiwo tsha ASF kha bulasi mbili ngei Mfuleni hune ha vha Kapa Vhukovhela. Muhasho wa zwa Vhulimi wa ngei Kapa Vhukovhela wo kombetshedza nyiledzo dza u rengiswa na u endedzwa ha nguluvhe dzi tshilaho u bva ngei Mfuleni u itela u fhungudza u phaḓalala ha vhulwadze.  3.2. ASF ndi vhulwadze ha phirela vhune ha kwama nguluvhe dza mahayani na dza ḓaka, fhedzi a vhu kwami vhathu. Naho zwo ralo, Khabinethe i khou ita khuwelelo ya uri hu vhe na ṱhogomelo khulwane u itela u thivhela u phaḓalala ha vhulwadze u ya kha zwiṅwe zwipiḓa zwa shango.     3.3. Vhafuwi vha nguluvhe vha khou tsivhudzwa uri vha dovhe hafhu vha dudedze makoko maṅwe na maṅwe lwa tshifhinga tshi linganaho awara phanḓa ha musi vha tshi a ṋea nguluvhe dzavho u itela uri vha kone u vhulaha vairasi dza ASF khathihi na maṅwe malwadze ane a vha thaidzo.4. Mbalombalo dza Zwibveledzwa Zwoṱhe zwa Shango  (GDP) dza kotara ya vhuṋa ya 20204.1. Khabinethe yo ṱanganedza mbalombalo dza GDP dza kotara ya vhuṋa ya 2020 dze dza bviswa nga vha Tshumelo ya Tshitatistiki ya Afrika Tshipembe nga Ḽavhuvhili, ḽa 9 Ṱhafamuhwe 2021. GDP ya vhukuma yo aluwa nga 6.3%, nga mulandu wa u leludzwa hafhu ha nyiledzo dza u tshimbila dza COVID-19. Mvelelo dzo sumbedza nyaluwo khulwane kha zwibveledzwa zwa u fhedzisela zwine zwa shumiswa mahayani na kha zwibveledzwa zwa nḓowetshumo ya vhumagi. Nga mulandu wa zwenezwo, kha ṅwaha woṱhe wa 2020, GDP ya vhukuma yo tsela fhasi nga 7.0% – zwine zwa vha mvelelo dza khwiṋesa kha zwe zwa vha zwo lavhelelwa.    4.2. Sekhithara ya zwa vhumagi yo aluwa nga 21.1% kha kotara ya vhuṋa ya ṅwaha wa 2020. Sekhithara ṱhukhu dza ṱahe kha dza fumi dzo rekhoda nyaluwo (dzi tshi khou rangwa phanḓa nga sekhithara ya zwiḽiwa na zwinwiwa, moḓoro na zwipiḓa zwa hone khathihi na zwibveledzwa zwa mutale na tsimbi), ngeno nyaluwo ya mbambadzo (ya  9.8%) yo itwa nga mabindu a zwa mbambadzo, mbambadzo ya mimoḓoro, tshumelo dza u ṋetshedza zwiḽiwa na dza vhudzulo. Zwa vhulimi zwo vha na nyaluwo ya ṅwaha ya nṱhesa (ya 13.1% kha ṅwaha wa 2020) nga mulandu wa nyimele dzavhuḓi dza mutsho khathihi na mashumele o khwiṋifhadzeaho a sekhithara ṱhukhu dza zwibveledzwa zwa thoro, vhulimangade na zwifuwo.   4.3. Siani ḽa tshinyalelo ya zwa masheleni, tshinyalelo yoṱhe ya u fhedzisela ya masheleni o shumiswaho kha zwirengwa zwine zwa shumiswa ngomu miṱani yo engedzea nga tshikalo tshine tsha lingana 7.5%, he sekhithara ṱhukhu dzine dza vha dzone dzo rangaho phanḓa, ha vha dziresitorenthi na dzihodela, zwiḽiwa na zwinwiwa zwi si na aḽikhohoḽi; hu tshi katelwa na sekhithara ṱhukhu dza vhuḓimvumvusi na dza zwa mvelele. Themamveledziso yoṱhe nga u angaredza yo engedzea nga 12.1%, he ya rangwa phanḓa nga u engedzea ha masheleni o shumiswaho kha tshomedzo dza zwa vhuendi khathihi na kha mishumo ya zwa vhufhaṱi musi hu tshi thoma u vha na u engedzea ha zwiito zwa u enda nga bada nga vhaṋameli khathihi na u endedzwa ha thundu na u dovha hafhu ha iswa phanḓa na u itwa ha mishumo ya u fhaṱa dzibada na zwiṅwe zwi fanaho.4.4. Khabinethe i kha ḓi vha na fulufhelo ḽa uri ikonomi i ḓo vhuyelela vhudzuloni nga u shumisa nḓila dzo pikwaho dza zwa mutakalo khathihi na ndingedzo dza tshumisano dzine dza khou bvela phanḓa dza muvhuso, mabindu, vhashumi na zwitshavha hu tshi itelwa u vhona uri Pulane ya Mvusuludzo na Mbuedzedzo ya Ikonomi i khou thoma u shuma.5. Guvhangano na Ṱano zwa Afrika Tshipembe ḽi Ḓihudzaho nga u Renga Zwibveledzwa zwapo (Proudly South African Buy Local Summit & Expo)5.1. Muphuresidennde Vho Cyril Ramaphosa vho ṋetshedza Mulaedza Muhulwane nga vidio nga Ḽavhuvhili, ḽa 9 Ṱhafamuhwe 2021 kha Guvhangano na Ṱano zwa vhu9 zwa ṅwaha nga ṅwaha zwa Afrika Tshipembe ḽi Ḓihudzaho nga u Renga Zwibveledzwa zwapo, zwe zwa farwa nga fhasi ha ṱhoho ine ya ri: “Mveledzo yapo sa tshitshimbidzi tsha Nyaluwo ya Ikonomi”.  Proudly South African ndi zhendedzi ḽa Muhasho wa Mbambadzo, Nḓowetshumo na Muṱaṱisano.5.2. Guvhangano ḽo hashwa thwii kha zwirathisi zwo fhambanaho zwa inthanete na zwa nyanḓadzamafhungo dza matshilisano u itela uri hu kone u vha na u dzhenela ho ṱanḓavhuwaho kha nyambedzano dzenedzo. Ṱano ḽa nga vidio ḽo ita uri khamphani dzi kone u sumbedza zwibveledzwa na tshumelo dzadzo kha vidio pfufhi ye ya ṱanganya fhethu huthihi avho vhe vha vha vha tshi khou tama u ita zwa mbambadzo.   5.3. Khabinethe i khou ita khuwelelo kha Maafrika Tshipembe vhoṱhe khathihi na mabindu uri a tikedze zwibveledzwa khathihi na tshumelo dza fhano hayani, nga maanḓa nga tshenetshi tshifhinga tsha mvusuludzo ya ikonomi, u itela u khwaṱhisa nyaluwo ya ikonomi na u sikwa ha mishumo.    6. Madalo kha tshiimiswa tsha Vhuvheathundu tsha Biovac 6.1. Muthusamuphuresidennde Vho David Mabuza vho dalela tshiimiswa tsha Vhuvheathundu tsha BioVac fhaḽa Midrand, kha ḽa Gauteng nga Ḽavhuvhili, ḽa 2 Ṱhafamuhwi 2021 sa tshipiḓa tsha mushumo wa Komiti ya Vhukati ha Dziminisṱa kha zwa Khaelo dza COVID-19, ine ya lavhelesana na u bvelela kha ṋetshedzo ya mbekanyamushumo ya muhaelo.6.2. Biovac Institute, ine ya vha khamphani ya zwa mishonga i re ngei Kapa Vhukovhela, ndi khamphani ya muvhuso na sekhithara ya phuraivethe. Yo vhumbwa nga ṅwaha wa 2003 uri i vhe na vhuḓifhinduleli ha mbekanyamushumo dza khaelo dza fhano Afrika Tshipembe khathihi na maitele a u vhulunga na u kovhekanya khaelo u ya kha vhupo ha muhaelo ho fhambanaho.   6.3. Miṅwahani yo fhelaho, Biovac yo bveledza vhukoni ho linganaho ha u vhulunga na u kovhekanya khaelo. Khabinethe yo fushea nga u shela hayo mulenzhe kha mbekanyamushumo ya u ṋetshedzwa ha muhaelo, khathihi na kha mushumo une wa khou itwa nga tshumisano na vha dziṅwe khamphani dza zwa mishonga une wa vha wa u bveledza khaelo dza COVID-19.6.4. Khabinethe i khou ita khuwelelo kha vhathu vhoṱhe uri vha dzule vho fhaṱuwa khathihi na uri vha bvele phanḓa na maitele a tsireledzo ya mutakalo ane a vha a u ambara masiki musi vhe fhethu ha nnyi na nnyi, u ṱamba zwanḓa misi yoṱhe nga maḓi na tshisibe kana u shumisa sanithaiza ya zwanḓa ine ya vha na aḽikhohoḽi ya 70%, u sia tshikhala tsha mithara dza 1,5 vhukati hau na vhaṅwe vhathu khathihi na u sa dzhenela maguvhangano a vhathu vhanzhi. Zwa u thivhela khonadzeo ya luṱa lwa vhuraru lwa u kavhiwa nga dwadze iḽi zwi zwanḓani zwashu roṱhe. B. Tsheo dza Khabinethe1. Tshikimu tsha Thuso ya zwa Masheleni a Matshudeni tsha Lushaka  (NSFAS)1.1. Khabinethe yo wana muvhigo u bva kha Minisṱa wa Pfunzo dza Nṱha, Saintsi na Thekhinoḽodzhi, Vhodokotela Blade Nzimande, nga ha khaedu dza ṱhahelelo ya masheleni dzine NSFAS ya khou ṱangana nadzo zwazwino. Hedzi khaedu dzo ita uri hu vhe na u lenga u khunyeledza zwa u ḓiṅwalisa ha matshudeni a ṅwaha wa u thoma kha dziyunivesithi.  1.2. Vhulwadze ha COVID-19 ho ṋaṋisa khaedu dzine dza vha hone kha tshikimu. Dziṅwe dza khaedu dzenedzi, ho vha ṅwaha wa u guda wo engedzwaho khathihi na tshivhalo tsha matshudeni vhane vha swikela ṱhoḓea dza u wana thuso u bva kha tshikimu itshi nga mulandu wa u fhelelwa nga mishumo ha vhabebi vhavho. U itela u fhelisa khaedu iyi, Khabinethe yo ṱanganedza masheleni a u ḓadzisa, nahone zwidodombedzwa zwa hone zwi ḓo bviselwa khagala nga Minisṱa Vho Nzimande zwenezwino nga murahu ha uno muvhigo.   1.3. Khabinethe yo ṋea ndaela ya uri hu shumiwe vhukuma u itela u wana maitele ane a nga vha a tshifhinga tshilapfu a u badelela matshudeni kha ngudo dzavho dza pfunzo dza nṱha. Khabinethe i kha ḓi vha yo ḓiimisela u vhona uri matshudeni vhoṱhe vho teaho a vha khou swika hune vha khethululwa nga mulandu wa u shayea ha masheleni.   2. Mvetamveto ya Muvhigo wa Ndangulo ya Mavu na Mbuyedzedzo ya Vhuṋe ha Mavu kha Vhupo ha Tshitshavha2.1. Khabinethe yo ṱanganedza mvetamveto ya Muvhigo wa Ndangulo ya Mavu na Mbuyedzedzo ya Vhuṋe ha Mavu kha Vhupo ha Tshitshavha u itela uri hu thomiwe maitele a vhukwamani na vhafaramikovhe vho teaho. Mbuyedzedzo dzine dza khou dzinginywa dzi ṋetshedza muhanga wa zwa mulayo wa u thoma maitele a u vhuedzedza mavu a tshitshavha kha vhathu kana zwitshavha zwine vhuṋe hazwo ha mavu a vhu ngo tsireledzea siani ḽa mulayo.2.2. Hedzi mbuyedzedzo dzi ḓo dovha hafhu dza engedza vhuhulu ha ndaka ya tshitshavha uitela u  maanḓafhadza miraḓo ya zwitshavha ngauri vha vho ḓo kona u dzhenela mishumo ine vha i takalela ya zwa mvelele, matshilisano na ikonomi. Nyambedzano idzi dzi ḓo ita uri hu vhe na u vhidzwa ha Muṱangano wa zwa Mavu wa Lushaka wo lavhelelwaho. 3. U rengwa ha khaelo3.1. Khabinethe yo wana muvhigo nga Minisṱa wa Mutakalo Vho Zweli Mkhize na Minisṱa wa Gwama Vho Tito Mboweni nga ha nyambedzano dza thendelano ya u renga khaelo u bva kha khamphani dzo fhambanaho dza zwa mishonga. Khabinethe yo dzhiela nṱha miṅwe ya milayo i konḓaho kha thendelano idzo ine ya sa elane na mbetshelwa dza Mulayo wa Ndangulo ya Masheleni a Muvhuso wa1999 (Mulayo 1 wa 1999) ya dovha hafhu ya dzhiela nṱha zwa u pfuka iyo milayo zwine zwo no ḓi tendelwa nga vha Vhufaragwama ha Lushaka hu tshi itelwa u tsireledza matshilo a Maafrika Tshipembe.  3.2. Uho u pfukwa ha milayo ndi hune ha katela mbetshelwa dza mbadelaphanḓa hu tshi itelwa uri Maafrika Tshipembe vha kone u swikela khaelo nga u ṱavhanya. Khabinethe yo dovha ya tikedza ndingedzo dza Vhufaragwama ha Lushaka na dza Muhasho wa Mutakalo wa Lushaka dza u bvela phanḓa na nyambedzano hu tshi itelwa uri hu kone u vha na tswikelo ya tshihaḓu ya khaelo nga vhathu vhoṱhe.4. Tshiimo tsha Tshiwo tsha Lushaka 4.1. Khabinethe yo tendela zwa u engedzwa ha Tshiimo tsha Tshiwo tsha Lushaka u swika nga ḽa 15 Lambamai 2021. Hezwi zwi khou itwa u ya nga Tshiteṅwa 27(5) (C) tsha Mulayo wa Ndangulo ya Tshiwo wa 2000 (Mulayo 57 wa 2002). Tshitshavha tshi khou ṱuṱuwedzwa uri tshi bvele phanḓa na u tevhedza maga oṱhe a mutakalo khathihi na a nyiledzo dza COVID-19 u itela u thivhela u phaḓalala ha vairasi. C. Milayotibe1. Mulayotibe wa Mutakalo na Tsireledzo Mushumoni wa 2020 (OHS)1.1. Khabinethe yo ṱanganedza u anḓadzwa ha Mulayotibe wa OHS wa 2020 u itela maitele a zwa vhukwamani na tshitshavha. Hoyu mulayotibe, u khou lingedza u khwiṋisa Mulayo wa OHS wa 1993 (Mulayo 85 wa 1993) khathihi na u dzudzanya uri u tshimbilelane na maitele a ḽifhasi.  U dovha hafhu wa lingedza u khwaṱhisa maga a tsireledzo ya vhashumi mishumoni yavho yo fhambanaho. 1.2. Mulayotibe u ṋetshedza ndugiselo dza u maanḓafhadza vhashumi uri vha litshe u shuma arali vha tshi pfa uri vhupo vhune vha khou shuma khaho vhu khombo nahone a vho ngo tsireledzea, hune nga murahu ha sa ḓo vha na u tovholwa nga vhatholi.2. Mulayotibe wa Tsireledzo ya Vharengi vha Dzinnḓu 2.1. Khabinethe yo ṱanganedza u ṋetshedzwa ha Mulayotibe wa Tsireledzo ya Vharengi vha Dzinnḓu uri u ambiwe nga hawo Phalamenndeni. Mulayotibe uyu u phumula Mulayo wa Maga a Tsireledzo ya Vharengi vha Dzinnḓu, 1998 (Mulayo 95 wa 1998).  Khwiṋiso dzine dza khou dzinginywa dzi katela u engedzwa ha tsireledzo ine ya ṋetshedzwa vharengi vha dzinnḓu – zwine zwenezwi zwi katela u lugisa, mvusuludzo, tshandukiso na nyengedzedzo dzine dza itwa kha nnḓu ine ya vha hone zwazwino. Mulayotibe u dovha hafhu wa dzinginya mbekanyamushumo dza tshandukiso kha nḓowetshumo ya zwa u fhaṱiwa ha dzinnḓu.  2.2. Ho no ṱanganedzwa vhupfiwa ho vhalaho u swika zwino u bva kha vhafaramikovhe vha nḓowetshumo iyi nga u shumisa maitele a vhukwamani na zwitshavha. Mulayotibe u ḓo dovha wa pfuka nga fhasi ha maṅwe maitele a zwa vhukwamani ha phalamennde phanḓa ha musi u tshi nga phasiswa wa vha mulayo.  D. Vhuṱambo vhune ha khou ḓa1. Ḓuvha ḽa Maḓi ḽa Ḽifhasi1.1. Afrika Tshipembe ḽi ḓo ṱanganela na tshitshavha tsha ḽifhasi musi hu tshi pembelelwa Ḓuvha ḽa Maḓi ḽa Ḽifhasi nga Musumbuluwo, wa ḽa 22 Ṱhafamuhwe 2021. Ḓuvha iḽi ḽi ṋea tsivhudzo nga ha thaidzo ya maḓi ḽifhasini ḽa dovha ḽa sedzesa kha mvelaphanḓa yo no swikelelwaho ya Tshipikwa tsha 6 tsha Mveledziso ya Tshifhinga Tshilapfu: Maḓi o Kunaho na Vhuthathatshili kha vhathu vhoṱhe nga ṅwaha wa 2030. 1.2. Muhasho wa Maḓi na Vhuthathatshili wo rwela ṱari fulo ḽa #SaveWater u itela u tsivhudza Maafrika Tshipembe vhoṱhe uri vha ḓivhe uri shotha ḽiṅwe na ḽiṅwe ḽa maḓi ndi ḽa ndeme. Naho hu kha ḓi bva u vha na mvula dzavhuḓi zwenezwino, shango heḽi ḽine ḽa vha na ṱhahelelo ya maḓi ḽi kha ḓi vha ḽi songo tsireledzea kha u nga vha na magomelelo a tshifhinga tshilapfu, zwine izwi zwi ṋaṋiswa na nga tshanduko ya kilima.1.3. Khabinethe i khou ita khuwelelo kha Maafrika Tshipembe vhoṱhe uri vha shumise maḓi zwavhuḓi sa izwi zwiito zwashu zwa u tambisa maḓi ṋamusi, zwi tshi nga kwama mirafho i ḓaho nga nḓila ine ya si vhe yavhuḓi. Kha ri vhe murafho une wa vha na vhuḓifhinduleli, une wa dzhia vhumatshelo wa vhu vhea zwanḓani zwashu roṱhe nga u ḓibvisa kha zwiito zwa u tambisa maḓi. E. Milaedza1. U fhululedzaKhabinethe yo fhululedza:Mufumakadzi Vho Tshepho Faith Koopa, vhane vha vha rasaintsi wapo wa zwa mishonga vha bvaho kha tshiimiswa tsha Pathology LabOne vhe vha tumbula anthidzheni dza u ita ndingo dza COVID-19.  Anthidzheni ndi tshipiḓa tsha tshomedzo dza u ita ndingo dza COVID-19 dzine dza khou ṋetshedzwa nga vha ḽaborathori dza LabOne fhaḽa Khayelitsha, hune ha vha Kapa Vhukovhela na fhaḽa Midstream, hune ha vha Gauteng. Vha Pathology LabOne vho renga tshomedzo idzi dza u ita ndingo vha tshi khou shumisana na Mukololo Vho Amon Moagi vha lushaka lwa Bakgatla fhaḽa vunḓuni ḽa North West, vha Africapacity Investment Group na vha Brawne Capital.2.Ndiliso Khabinethe yo livhisa maipfi a ndiliso kha vha muṱa na khonani dza: Mufumakadzi Vho Karima Brown (54), ramafhungo na mulelwambofholowo we a vha e ḽizhakanḓila ḽo khetheaho.   Vho Peter Matlare (61), ramabindu we a vha e Tshanḓa tsha Muofisiri Mutshimbidzi Muhulwane wa Absa (Absa Deputy CEO) vha dovha hafhu vha vha kha maimo mahulwane o fhambanaho kha vhunzhi ha mabindu mahulwane a Afrika Tshipembe hu tshi katelwa na SABC.Vho Azwifarwi Dick Ralushi (71) ḽizhakanḓila ḽa nndwa ya u lwela mbofholowo. Vho Ralushi vho vha vhe muraḓo wa Mulanga wa Tshaka dza Vharema  (BPC) nahone vho shuma sa Muṅwaleli wa Vhukunguwedzi.  Vho vha vhe muraḓo wa Komiti ya Mushumo ya Northern Transvaal ye ya vha i tshi wela nga fhasi ha UDF, vha dovha hafhu vha vha Mulwelambofholowo o dzumbamaho wa lufhafha lwa zwa mmbi lwa Dzangano ḽa Lushaka lwa Afrika (ANC) lune lwa vhidzwa u pfi Umkhonto WeSizwe nga fhasi ha tshiimiswa tshe tsha vha tshi tshi ḓivhiwa sa Northern Transvaal Rural Machinery.F. U tholwaU tholwa hoṱhe ndi hune ha ḓo khunyeledzwa nga murahu ha tsenguluso ya ndalukano na u ṱanzwiwa dzina ho teaho.1. Mufumakadzi Vho Mamogala Jennifer Musekene – Muthusa Mulangi-Muhulwane wa:  Ndangulo ya Khemikhaḽa na Malaṱwa, Muhasho wa zwa Mupo, Vhusimamiri na Vhureakhovhe.Mbudziso:Phumla Williams – Muambeli wa KhabinetheLuṱingo: 083 501 0139"
"Tshiṱatamennde tsha Muṱangano wa Khabinethe nga vidio wa Ḽavhuraru, ḽa 24 Ṱhafamuhwe 2021",25 Mar 2021,https://www.gov.za/speeches/statement-virtual-cabinet-meeting-24-march-2021-25-mar-2021-0000,https://www.gov.za/ve/speeches/statement-virtual-cabinet-meeting-24-march-2021-25-mar-2021-0000,"A. Mafhungo a zwino kha Shango 1. Mbekanyamushumo ya Ṋetshedzo ya Muhaelo 1.1.    Mbekanyamushumo ya u ṋetshedzwa ha Muhaelo wa Vhulwadze ha Khorona (COVID-19) ya vha Sisonke yo engedzedzwa u ya kha vhupo ha khaelo vhu linganaho 54 u mona na shango. Mbekanyamushumo iyi u swika zwino yo no haela vhathu vha fhiraho 207 808. 1.2.    Nṱha tharu dza mbekanyamushumo ya u ṋetshedzwa ha Muhaelo ya Afrika Tshipembe ndi dzi tevhelaho:Luṱa lwa 1: Lwo no thoma u ṋetshedzwa kha tshifhinga tsha miṅwedzi miraru u bva nga ṅwedzi wa Luhuhi u swika Lambamai 2021, lwo livhiswa kha vhashumi vha ndondolamutakalo vha linganaho 1,5 miḽioni (hune vho ḓiṅwalisaho vha vha 608 295) shango ḽoṱhe. Muhasho wa Mutakalo u kha ḓi vha wo ḓiimisela u haela vhashumi vhoṱhe vha ndondolamutakalo u vhuya u swika mafheloni a Luṱa lwa 1.   Luṱa lwa 2: Lu ḓo ṋetshedzwa kha tshifhinga tsha miṅwedzi ya rathi, u thoma nga ṅwedzi wa Shundunthule u swika Tshimedzi 2021. Holwu luṱa lwu ḓo katela zwigwada zwa vhathu vha songo tsireledzeaho vha linganaho 13 350 140, vhashumi vha mishumo ya ndeme na avho vha kha khethekanyo ya mutakalo na tsireledzo mishumoni; vhashumi vha kha sekhithara dzine dza vha dza ndeme kha mbuedzedzo ya ikonomi u fana na migodi, dzihodela, nḓowetshumo ya dzithekhisi, vha mavhengele na zwiphaza, vharengisi vha mitshelo na miroho zwiṱaraṱani, vha nyanḓadzamafhungo na vhaṅwe vhathu vhane na vhone vho tewa nga u vhuelwa.Vhupo ha muhaelo ha Luṱa lwa 2 na lwa 3 vhu ḓo engedzwa ha swika 2085 nahone vhu ḓo katela na vhupo ha sekhithara dza phuraivethe u itela u engedza luvhilo na mashumele avhuḓi a mbekanyamushumo ya ṋetshedzo ya muhaelo.•    Luṱa lwa 3: Lu ḓo ṋetshedzwa kha tshifhinga tsha miṅwedzi miraru (u bva nga ṅwedzi wa Ḽara 2021 u swika nga Luhuhi 2022) u itela u swikela vhathu vhoṱhe vho salaho fhano Afrika Tshipembe, hu tshi katelwa na avho vhane vha ḓo vha vha songo haelwa kha Luṱa lwa 2, vhane vha khou lavhelelwa u vha vhathu vha linganaho 22 600 640.  1.3.    Khabinethe yo ṱanganedza u swika ha mivhuli ya khaelo ya Johnson & Johnson (J&J) hune ha khou bvela phanḓa fhano shangoni, zwine zwa khou ita uri hu vhe na mvelaphanḓa kha zwa u thomiwa ha Luṱa lwa 1 lwa mbekanyamushumo ya ṋetshedzo ya muhaelo ya Sisonke.1.4.    Khabinethe i kha ḓi vha na fulufhelo kha mvelaphanḓa khulwane ine ya khou itwa nga Vhuvhusi ha Ndangulo ya Zwibveledzwa zwa Mutakalo ha Afrika Tshipembe (SAHPRA) kha u tendela khaelo ya J&J u itela muhaelo wa vhathu vhanzhi. Thendelo ya zwenezwino ya khaelo ya COVID-19 ya vha ha Pfizer/BioNTech nga vha SAHPRA i ḓo ṋetshedza shango tshikhala tsha u kona u swikela khaelo nnzhi dzi vhulungaho matshilo.  1.5.    Khabinethe i khou tama u fulufhedzisa Maafrika Tshipembe kha ḽa uri Muhasho wa Mutakalo u tshi shumisana na sekhithara ya phuraivethe u ḓo kona u tshimbidza zwa u ṋetshedzwa ha muhaelo nga vhunzhi musi Luṱa lwa 2 lu tshi thoma.1.6.    Khabinethe yo dovha hafhu ya ṱanganedza madalo fhaḽa kha Tshiimiswa tsha u Maga Mishonga tsha Biovac tshi re fhaḽa Kapa Vhukovhela nga Ḽavhuṋa, ḽa 18 Ṱhafamuhwe 2021 nga Mudzulatshidulo wa Komiti ya Vhukati ha Dziminisṱa (IMC) ya nga ha Khaelo dza COVID-19, Muthusaphuresidennde Vho David Mabuza. Madalo aya o sengulusa vhukoni ha tshiimiswa, themamveledziso na vhubindudzi ha u tikedza zwa u magwa na u bveledziswa ha khaelo.   1.7.    Vhushaka ha tshumisano vhu re hone vhukati ha Biovac na khamphani ya ngalafho nga tshidzidzivhadzi u itela u khwaṱhisa maswole a muvhili ya Amerika ine ya vhidzwa u pfi ImmunityBio ha u bveledza vhukoni ha Afrika Tshipembe ha u maga khaelo dza COVID-19, vhu ḓo swikisa kha u magwa ha lushaka lwa vhuvhili lwa khaelo ya COVID-19 fhano shangoni nga vha khamphani ya ImmunityBio. 1.8.    Khabinethe i khou ita khuwelelo kha Maafrika Tshipembe vhoṱhe khathihi na muthu muṅwe na muṅwe fhano shangoni uri a tambe tshipiḓa tshawe khathihi na u tevhedza maga oṱhe a nyiledzo dza u tshimbila – nga maanḓa nga tshino tshifhinga tshine tsha khou ḓa tsha maḓuvha a vhuṱambo ha zwa vhurereli a Phaseka, Mvuwo na Ramadan – u itela u fhungudza u u hulela hafhu ha u kavhiwa ha vhathu nga COVID-19 khathihi na u thivhela khonadzeo ya lushaka lwa vhulwadze lwa vhuraru.1.9.    Khabinethe yo dovha hafhu ya ombedzela ndeme ya u tevhedza maga a tsireledzo ya mutakalo ane a sa vhe a zwa mishonga u itela u thivhela u pfukhela ha COVID-19 nga u bvela phanḓa na u ambara masiki musi u fhethu ha nnyi na nnyi, u sia tshikhala tshi linganaho mithara dza 1,5 vhukati hau na muṅwe muthu, u ṱamba zwanḓa nga maḓi na tshisibe misi yoṱhe kana u shumisa sanithaiza ya zwanḓa ine ya vha na aḽikhohoḽi khathihi na u sa dzhenela maguvhangano a vhathu vhanzhi.  2.    Fulufulu2.1.    Khabinethe i khou ḓivha nga ha masiandaitwa a vhavhaho kha zwa matshilisano na ikonomi, u khakhisea na u kanganyisea he vhadzulapo khathihi na mabindu vha ṱangana naho nga mulandu wa u khauwa ha muḓagasi vhegeni dzi si gathi dzo fhiraho. 2.2.    Ndingedzo dzoṱhe dzi khou itwa u itela u tandulula khaedu dza zwa fulufulu dzine dza vha hone zwazwino khathihi na u ḓisa vhuṅwe vhukoni vhuswa ha u bveledza muḓagasi kha tshifhinga tshiṱuku u ya nga hune zwa nga konadzea ngaho, zwine zwa vha zwa ndeme vhukuma kha mvusuludzo ya ikonomi ya Afrika Tshipembe. Nga tshenetsho tshifhinga tshithihi, muvhuso u khou bvela phanḓa na u tikedza ndingedzo dzo khwaṱhaho dza u dzikisa Eskom khathihi na u i vhea kha nḓila ya nyaluwo ya tshifhinga tshilapfu. 2.3.    Khabinethe yo ṱanganedza nḓivhadzo nga Minisṱa wa Muhasho wa Zwiko zwa Minerala na Fulufulu Vho Gwede Mantashe ya khamphani dza malo dzo nangwaho uri dzi ṋetshedze muṅwe muḓagasi wa shishi wa u ḓadzisa u linganaho 2 000 megawatts une wa ḓo thusa netiweke ya muḓagasi ya lushaka kha tshifhinga tshipfufhi. 2.4.    Idzo khamphani dzo nangwaho uri dzi ṋetshedze muḓagasi u bva kha Mbekanyamushumo ya Vhabveledzi vha Muḓagasi vho Ḓiimisaho nga vhoṱhe dzi khou lavhelelwa uri dzi ḓo bveledza fulufulu u bva kha masana a ḓuvha, muya, gese ya mupo yo luḓifhadzwaho khathihi na kha zwiṱitshi zwa mbulungelo ya fulufulu zwi shumisaho dzibeṱiri. Vhuṱumanyi ha u tou thoma kha nethiweke ya muḓagasi ndi vhune ha khou lavhelelwa u ḓo vha hone nga ṅwedzi wa Ṱhangule 2022. 2.5.    Thandela idzi dza malo dzi ḓo dzhenisa masheleni a linganaho R45 biḽioni kha ikonomi, hune mbalotshikati ya zwibveledzwa zwapo ya vha 50% ha dovha hafhu ha sikwa ha zwikhala zwa mishumo zwine zwa lingana 3 800 nga tshifhinga tsha u fhaṱwa hadzo. Zwiṅwe zwikhala zwa mishumo zwi linganaho 13 500 zwi ḓo dovha hafhu zwa sikwa nga tshifhinga tsha Themo ya Thendelano ya Thengo ya Muḓagasi ya miṅwaha ya 20.   2.6.    Maga a thikhedzo ane muvhuso wa khou a ita u itela u shandula na u khwaṱhisa sisṱeme ya muḓagasi a ḓo khwiṋifhadza zwihulwane vhukoni ha shango ha u bveledza muḓagasi. Mvelephanḓa khulwane ine ya khou itwa i sumbedza uri ndingedzo dzashu dza u lwa na khaedu dza zwa fulufulu dzi khou thoma u vha na mbuelo.   2.7.    Khabinethe yo dovha hafhu ya ita khuwelelo kha vhathu vhoṱhe uri vha tikedze maga a u khwaṱhisa kushumele kwa Eskom nga u vhiga zwiito zwa u ṱuma muḓagasi zwi siho mulayoni, u farafara mithara khathihi na thengiso i siho mulayoni ya voutshara dza muḓagasi wa mbadelaphanḓa kha vha mazhendedzi a khombetshedzo ya mulayo. Roṱhe ri tea u vha vharengi vha muḓagasi vha re na vhuḓifhinduleli nga u badela zwikolodo zwashu zwa muḓagasi ṅwedzi muṅwe na muṅwe.  3.    Phungudzo ya masheleni kha dziyunivesithi  3.1.    Khabinethe i kha ḓi vha yo ḓiimisela u wana thandululo ya tshifhinga tshilapfu nahone ya tshoṱhe ya thuso ya zwa masheleni a pfunzo dza nṱha u itela uri matshudeni vhoṱhe vhane vho tewa nga u bvela phanḓa na ngudo dzavho vha sa siwe nnḓa nga mulandu wa u sa vha na masheleni. 3.2.    Phungudzo ya masheleni ye ya tendelanwa khayo nga vha Muhasho wa Pfunzo dza Nṱha na Vhugudisi (DHET) khathihi na zwiimiswa zwa pfunzo dza nṱha ndi ye ya swikelwa ho ranga u sedzwa tshanduko ya mitengo sa tshipiḓa tsha u ita uri pfunzo dza nṱha dzi swikelelee. 3.3.    Khabinethe i khou kwamea vhukuma nga tshikolodo tsha kale tsha matshudeni tshine tsha khou dzulela u engedzea kha sisṱeme ya pfunzo dza nṱha.  DHET zwazwino i kati na u kuvhanganya zwidodombedzwa zwa matshudeni vhane vha kwamea nga tshikolodo itshi zwine zwa ḓo vhumba tshipiḓa tsha tsenguluso yo dzudzanywaho ya mbekanyamaitele ya ndambedzo ya masheleni kha matshudeni u itela u thomiwa ha maitele a ndambedzo ya zwa masheleni ane a nga vha a tshifhinga tshilapfu kha matshudeni vha pfunzo dza nṱha.   3.4.    Musi zwi tshe zwo ralo, Khabinethe i khou ṱuṱuwedza zwiimiswa zwa pfunzo dza nṱha uri zwi ambedzane na madzangano a matshudeni u itela u wana thandululo dzine dza ḓo ita uri matshudeni vha kone u ḓiṅwalisa nga vhunzhi. 3.5.    Khabinethe yo ṱanganedza ṱhoḓisiso dza tshihaḓu khathihi na u farwa ha vhaofisiri vhaṋa vha mapholisa vhane vha khou humbulelwa uri vho vhulaha Vho Mthokozisi Ntuma (35) nga tshifhinga tsha migwalabo ya matshudeni ya zwenezwino fhaḽa nnḓa ha Yunivesithi ya Wits hune ha vha Johannesburg. Tshiṅwe hafhu, Khabinethe yo dovha hafhu ya ṱanganedza u farwa ha avho vhane vha vha na vhuḓifhinduleli ha zwiito zwa dzikhakhathi tshitshavhani khathihi na zwiito zwine zwa khou bvela phanḓa zwa u ṱhaselwa ha mapholisa musi hu na migwalabo.  3.6.    Khabinethe i ṱhonifha pfanelo dzi re hone kha ndayotewa dza u gwalaba nga nḓila ya mulalo hu tshi tevhedzwa mulayo. Fhedziha, mazhendedzi a khombetshedzo ya mulayo ha nga ḓo tendela zwigevhenga zwi tshi dzhia tshikhala itshi tsha migwalabo i re mulayoni zwa vho ḓisa ndaḓo nga u fhisa na u kwashekanya ndaka dza phuraivethe na dza muvhuso.  4.    Mabulayo a mapholisa 4.1.    Khabinethe i kha ḓi pfa yo kwamea vhukuma nga mivhigo ya u ṱhaselwa ha miraḓo ya Tshumelo ya Mapholisa ya Afrika Tshipembe. Vhaofisiri vha mapholisa vha vhea matshilo avho khomboni ḓuvha ḽiṅwe na ḽiṅwe u itela tsireledzo ya vhadzulapo khathihi na shango ḽashu.  4.2.    Kha ṅwedzi wo fhelaho, u bva nga ḽa 25 Luhuhi 2021, vhaofisiri vha mapholisa vha linganaho 12 vho vhulahwa lwa tshiṱuhu vhe mushumomi na musi vhe siho mushumoni kha zwipiḓa zwo fhambanaho zwa shango.  4.3.    Zwiito zwoṱhe zwa dzikhakhathi na mabulayo zwo livhiswaho kha vhaofisiri vha mapholisa a zwi tou vha zwiito zwa vhugoswi fhedzi, zwi dovha hafhu zwa vha zwiito zwa vengo kha shango ḽau, nahone a zwi tei u konḓelelwa kha zwitshavha zwashu. Khabinethe i khou ita khuwelelo kha mazhendedzi a khombetshedzo ya mulayo uri a vhone uri hu khou vha na vhulamukanyi hu tshi itelwa vhaofisiri avha vha mapholisa vhe vha ri sia.   4.4.    Sa vhadzulapo vhane vha tevhedza milayo na u funa mulalo, roṱhe kha ri sumbedze u vha na vengo kha zwiito zwa u vhulahwa ha mapholisa nga u vhiga vhaiti vhazwo vhoṱhe khathihi na tshavhi dza zwa mulayo kha mazhendedzi a khombetshedzo ya mulayo. Lufu lwa muofisiri wa mapholisa ndi ndozwo khulwane vhukuma. 5.    Ḓuvha ḽa Pfanelo dza Vhathu 5.1.    Khabinethe i livhuwa Maafrika Tshipembe vhoṱhe vhe vha vha tshipiḓa tsha u pembelela Ḓuvha ḽa Pfanelo dza Vhathu nga Swondaha, ya ḽa 21 Ṱhafamuhwe 2021 nga fhasi ha thero ine ya ri: “Ṅwaha wa Vho Charlotte Maxeke: U ṱuṱuwedza Pfanelo dza Vhathu kha Tshifhinga tsha COVID-19”. Vhuṱambo uvhu ha tshihumbudzi ha ṋaṅwaha vhu khou vha hone nga tshifhinga tshithihi na vhuṱambo ha u pembelela miṅwaha ya 25 ya u ṱanganedzwa ha Ndayotewa ya Riphabuḽiki ya Afrika Tshipembe ya 1996. 5.2.    Ḓuvha iḽi ḽi ri humbudza nga ha mushumo washu wa vhuthu sa lushaka wa u bvela phanḓa na u lwa na zwiito zwa khethululo nga lukanda, khethululo ya zwa mbeu, vengo kha vhabvannḓa na zwiṅwe zwiito zwoṱhe zwi sa ṱanganedzei zwi fanaho na zwenezwo, hu tshi katelwa na khakhathi dza zwa mbeu khathihi na masalela a zwiito zwa tshiṱuhu zwi itwaho nga mapholisa. 5.3.    Khabinethe yo ita khuwelelo kha Maafrika Tshipembe vhoṱhe uri vha shumise maḓuvha o salaho a Ṅwedzi wa Pfanelo dza Vhathu kha u ṱuṱuwedza vhuthihi, u fhaṱa lushaka khathihi na ṱhalusavhuṋe ya lushaka vhukati ha vhathu vhoṱhe.  B.    Tsheo dza Khabinethe 1.    Mbekanyamaitele ya Zwidodombedzwa zwa Lushaka na Inthanethe1.1.    Khabinethe yo ṱanganedza u anḓadzwa ha Mvetamveto ya Mbekanyamaitele ya Zwidodombedzwa zwa Lushaka na Inthanethe u itela  vhupfiwa ha tshitshavha. Mbekanyamaitele iyi ndi ine ya khou lingedza u konanya mbekanyamaitele dzine dza vha hone na milayo u itela u vhona uri shango ḽi khou shumisa mvelaphanḓa ine ya vha hone kha ikonomi ya didzhithaḽa nga nḓila yo fhelelaho. 1.2.    Tshumelo dza Zwidodombedzwa na Inthanethe ndi dzone zwikonisi zwihulwane zwa ikonomi ya didzhithaḽa. Mbekanyamushumo i khou dovha hafhu ya lingedza u vhona uri shango ḽi khou shela mulenzhe nga nḓila yo fhelelaho kha tshifhinga tsha nḓila ntswa dza u vhulunga zwidodombedzwa. Nga murahu ha u ṱanganedzwa hayo, mbekanyamaitele i ḓo dovha hafhu ya khwaṱhisa vhukoni ha Muvhuso ha u ṋetshedza tshumelo kha vhadzulapo vhawo.  2.    Mvetamveto ya U shela Mulenzhe ho Tiwaho ha Lushaka (NDC) kha zwine ḽifhasi ḽa khou ita zwi kwamaho tshanduko ya kilima 2.1.    Khabinethe yo ṱanganedza mvetamveto ya NDC yo khwiṋiswaho nga ha zwine ḽifhasi ḽa khou ita zwi kwamaho tshanduko ya kilima u itela vhukwamani na tshitshavha. Thendelano dza ngei Paris nga ha tshanduko ya kilima dzi ṱoḓa uri Afrika Tshipembe ḽi ṋetshedze NDC dzine dza sumbedza tshipikwa tsha u fhungudza muhasaladzo wa gese tshikhalani nga u sielisana hadzo. 2.2.    U bva tshe ha ṱanganedzwa Thendelano dza Paris nga ṅwedzi wa Nyendavhusiku nga 2015, Afrika Tshipembe ḽo no ita mvelaphanḓa khulwane kha u swikelela mveledziso na u thoma u shumiswa ha dziNDC.2.3.    Mvetamveto ya NDC yo khwiṋiswaho i dzhiela nṱha nyimele ya lushaka ya Afrika Tshipembe, ṱhoḓea dza mulayo dza Thendelano dza Paris, ndinganyelo khathihi na saintsi ya musalauno. 3.    IMC ya nga ha Miṱaṱisano ya Netibola ya Ḽifhasi (NWC) ya 2023 3.1.    Khabinethe yo ṱanganedza u vhumbiwa ha IMC ya NWC ya 2023 hu tshi itelwa u farwa ha mitambo ya NWC ya 2023. Iyi IMC i ḓo ranga phanḓa mushumo wa nzudzanyo dzo livhiswaho kha vhuṱambo uvhu.  3.2.    Afrika Tshipembe, ḽine ḽa ḓo vha shango ḽa u thoma fhano Afrika u fara vhuṱambo ha NWC, ḽi ḓo swielela mashango a linganaho 16 ane a ḓo vha a tshi khou ṱaṱisana.  4.    Ṱano ḽa Khuvhanganyo ya Zwiṱemmbe ḽa Ḽifhasi (IPEX)    4.1.    Khabinethe yo ṱanganedza zwa u farwa ha vhuṱambo ha IPEX, vhune ha dovha hafhu ha ḓivhiwa sa ṱano ḽa zwiṱemmbe ngei Kapa Vhukovhela u bva nga ḽa 9 u swikela ḽa 19 Nyendavhusiku 2021 nga fhasi ha thero ine ya ri: “Nḓila ya u livha kha Demokirasi”. Federesheni ya Vhukunganyazwiṱemmbe ya Ḽifhasi (FIP) mathomoni yo vha yo dzudzanya u farela vhuṱambo uvhu fhaḽa Kapa Vhukovhela u bva nga ḽa 17 u swikela ḽa 20 Ṱhafamuhwe 2021 fhedzi vhuṱambo uvhu ho fhedza ho fhiriselwa phanḓa kha maṅwe maḓuvha nga mulandu wa COVID-19.4.2.    Muhasho wa Vhudavhidzani na Thekhinoḽodzhi ya Didzhithaḽa u ḓo dzudzanya na u fara vhuṱambo uvhu u tshi shumisana na komitinzudzanyi ya FIP. 4.3.    Zwiṱemmbe zwo kuvhanganywaho zwi ḓo sumbedza zwifhinga zwa ḓivhazwakale, vhathu na vhuṱambo he ha shela mulenzhe kha u khwaṱhisa demokirasi fhano Afrika Tshipembe. Vhueni vhune ha khou lavhelelwa vhu ḓo shela mulenzhe kha zwa vhuendelamashango ha ḽino shango, u khwiṋisa ikonomi yapo khathihi na u ṱuṱuwedza mvelele na vhuthihi.    5.    Pulane ya Miṅwaha ya Fumi ya u thoma u Shumiswa ha Saintsi, Thekhinoḽodzhi na Tshandukiso (STI Decadal Plan)   5.1.    Khabinethe yo ṱanganedza Pulane yo Dzudzanyeaho ya Miṅwaha ya Fumi ya STI ya u bva 2021 u swika 2031 ya u thoma u shumiswa ha saintsi na vhutumbuli. Pulane iyi yo ḓa nga murahu ha Nḓivhadzamulayotibe ya Saintsi na vhutumbuli ye ya ṱanganedzwa nga Khabinethe nga ṅwaha wa 2019.   5.2.    Mbekanyamaitele iyi i khou fhindula kha mvelaphanḓa khulwane ya zwa thekhinoḽodzhi ya dovha ya khwaṱhisa STI u itela mveledziso ya ikonomi na matshilisano ya shango. Heyi Pulane ya Miṅwaha ya Fumi i ḓo shuma sa pulane khulwane ya muvhuso, ine ya ḓo katela na miṅwe mihasho u fana na Muhasho wa zwa Vhulimi, Mbuedzedzo ya Mavu na Mveledziso ya Mahayani; wa Zwiko zwa Minerala na Fulufulu; wa Mutakalo na wa Mbambadzo, Nḓowetshumo na Vhuṱaṱisani. Zwa u thoma u shumiswa hayo zwi ḓo itwa nga tshumisano na miṅwe mihasho yoṱhe yo teaho. C.    Vhuṱambo vhune ha khou ḓa 1.    Kiḽabu ya u Vhala nga Vidio ya Muphuresidennde 1.1.    Khabinethe i khou ṱuṱuwedza Maafrika Tshipembe uri vha dzhenele dzulo ḽa vhuṋa ḽa Kiḽabu ya u Vhala ya Muphuresidennde nga Ḽavhuṋa, ḽa 25 Ṱhafamuhwe 2021 u bva nga 16:30 u swika nga 18:30 nga webina ya Microsoft Teams (https://nrc.org.za/).1.2.    Heḽi dzulo ḽi ḓo vhala maṅwalwa a kale a fanaho na The Suit yo ṅwalwaho nga Vho Can Themba na I am not a Tramp nga Vho Leslie Sehume. 1.3.    U bva tshe ḽa rwelwa ṱari nga ṅwaha wa 2019, Dzangano ḽa u Vhala ḽa Lushaka ḽo no tikedza Fulo ḽa u Vhalela u vha Murangaphanḓa khathihi na khuwelelo ya Muphuresidennde Vho Cyril Ramaphosa ya u khwiṋifhadza zwa u vhala shango ḽoṱhe – u bva kiḽasini u ya pherani dza u awela. 1.4.    Nga u shumisana, ri nga bvela phanḓa u bva kha hezwi zwikili zwa mutheo ra fhedza nga u bveledza tswikelelo kha zwikhala zwa mishumo. D.    Milaedza 1.    U fhululedzaKhabinethe i khou rumela milaedza ya u fhululedza na u tamela mashudu kha:  •    Vhodokotela Patrice Motsepe, ramabindu a ḓivheaho vhane vha vha mudzulapo wa Afrika Tshipembe wa u thoma u nangwa sa Muphuresidennde wa Dzangano ḽa Bola ya Milenzhe ḽa Afrika.  •    Khabinethe i khou dovha hafhu ya tamela Maafrika Tshipembe vhoṱhe holodei yavhuḓi nahone yo tsireledzeaho ya maḓuvha a Mvuwo khathihi na Phaseka i ṱhonifheaho nahone khethwa kha vha zwitshavha zwa vhurereli. 2.    Ndiliso  Khabinethe yo livhisa maipfi a ndiliso kha vha muṱa na dzikhonani dza:  Muḓivhalea Khosi Vho Goodwill Zwelithini kaBhekuzulu, vhe vha vha khosi ya Lushaka lwa Mazulu ye ya vhusa lwa tshifhinga tshilapfu. Muphuresidennde Vho Ramaphosa vho ṋetshedza Muḓivhalea Mbulungo yo Khetheaho ya Tshiofisi: ya vhuimo ha Khethekanyo ya 1, ine ya katela zwipiḓa zwa ṱhonifho ya mmbi. Muḓivhalea vha ḓo humbulwa sa khosi ye ya vha i na mbonelaphanḓa, ye ya kona u ṱanganya lushaka lwa Mazulu, vharangaphanḓa vha sialala khathihi na u shela mulenzhe kha mvelaphanḓa ya lushaka lwa Mazulu. Muṱhomphei Muphuresidennde Vho John Pombe Magufuli vha Riphabuḽiki ya Mbumbano ya Shango ḽa Tanzania. Afrika Tshipembe ḽi fhethu huthihi kha zwililo zwa u lila na muvhuso khathihi na vhathu vha Tanzania musi vha tshi khou pfuka kha hetshi tshifhinga tshi konḓaho. Musi vha tshi khou humbula Muphuresidennde Vho Magufuli, Muphuresidennde Vho Ramaphosa vho ri: “Mbofholowo yashu yo ḓitika zwihulu kha vhuthu na u ḓikumedzela ha vhathu vha Tanzania. Ndi nga mulandu wa zwenezwi zwe zwa itea vhukati hashu tshifhingani tsha kale hune na riṋe sa Maafrika Tshipembe ra pfa ro xelelwa vhukuma nga nḓila i vhavhaho nahone ri tshi kwamea nga u lovha ha Muphuresidennde Vho Magufuli. Shango ḽa Tanzania ḽo ṱutshelwa nga khotsi na murathu kana mukomana, Afrika ḽo xelelwa nga murangaphanḓa ane a vha na luvhonela, ngeno Afrika Tshipembe ḽo xelelwa nga khonani vhukuma”.Vho Menzi Ngubane, ḽizhakanḓila ḽa matambwa vhe vha wina pfufho nnzhi vha dovha vha vha mutambi wa matambwa na mutsila o khetheaho. Vho shela mulenzhe zwihulwane kha mveledziso ya vhutsila ha matambwa a kha theḽevisheni na ayo ane a si vhe a theḽevisheni. Mushumo wavho sa mutsila u khou bvela phanḓa na u ṱuṱuwedza vhunzhi ha vhathu kha nḓowetshumo ya zwa vhutsila.   Mufumakadzi Vho Noxolo Maqashalala, mutambi wa matambwa wa vhuṱali we a vha a kha ḓi vha muswa nahone we a vhonala lunzhi kha zwikirini zwa theḽevisheni dzashu a tshi sumbedza vhukoni ho khetheaho.  Vhodokotela Nawal El Saadawi, mulwelandinganyelo dza vhafumakadzi ya ngei Egipita, mulwelapfanelo dza vhathu, muṅwali na dokotela ḽa zwa muhumbulo. Vho shela mulenzhe kha nndwa ya u lwa na u tsikeledzwa ha vhafumakadzi ho ḓitikaho nga mvelele, vhurereli na zwivhumbeo zwo fhambanaho zwa maimo a vhathu zwitshavhani nga kha maṅwalwa avho na poḽotiki. Vho vha vha tshi ḓivhea ḽifhasini ḽoṱhe nga mulandu wa mushumo wavho wa u lwa na maitele a u tshinyadzwa ha vhudzimu ha vhathu vha tshifumakadzi.  Vho Pathasarvasan Govender, vhe vha vha vha tshi ḓivhiwa hafhu sa “Charm Govender”, Mulwelambofholowo a bvaho fhaḽa Chatsworth, hune ha vha KwaZulu-Natal, vho vha vhe muraḓo wa Natal Indian Congress vha dovha vha vha mulwelambofholowo o dzumbamaho wa African National Congress (ANC).  Vho Cecyl Esau, vhe vha vha vhe ḽizhakanḓila ḽa Mulwelambofholowo, mufariwa wa zwa poḽotiki we a vha o valelwa fhaḽa Robben Island vha dovha vha vha muraḓo wa lufhafha lwa zwa mmbi lwa ANC lune lwa ḓivhiwa sa Umkhonto we Sizwe. Vho Esau vho fhedza tshifhinga tshavho tshinzhi tsha musi vha tshi kha ḓi vha muswa na musi vho no vha mualuwa vha tshi khou lwela Afrika Tshipembe ḽo vhofholowaho, ḽi si na khethululo nga lukanda nahone ḽi sa sedzi mbeu.   E.  U tholwaU tholwa hoṱhe ndi hune ha ḓo khunyeledzwa nga murahu ha tsenguluso ya ndalukano na u ṱanzwiwa dzina ho teaho.1.    Mufumakadzi Vho Nolwazi BK Gasa sa Muthusamulangi Muhulwane (DDG): Vhupulani, Mbekanyamaitele na Maano kha DHET.2.    Vho Samuel Zamokuhle Zungu sa DDG: Pfunzo ya Thekinikhaḽa, Mishumogudwa na Vhugudisi kha DHET.3.    Mufumakadzi Vho Pretty Nozipho Makukule sa Muofisiri Muhulwane wa zwa Masheleni kha DHET. 4.    Mufumakadzi Vho Memme Sejosengwe, vhane khonṱhiraka yavho sa Muṅwaleli-Muhulwane kha Ofisi ya Muhaṱuli Muhulwane yo engedzwa.  Mbudziso:Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139 "
"Tshiṱatamennde tsha Muṱangano wa Khabinethe wa Ḽavhuraru, ḽa 21 Lambamai 2021",22 Apr 2021,https://www.gov.za/speeches/statement-virtual-cabinet-meeting-wednesday-21april-2021-22-apr-2021-0000,https://www.gov.za/ve/speeches/statement-virtual-cabinet-meeting-wednesday-21april-2021-22-apr-2021-0000,"Khabinethe yo fara muṱangano wayo wa u tou thoma wa musi vhathu vho kuvhangana fhethu huthihi u bva tshe ha ḓivhadzwa maga a nyiledzo dza u tshimbila nga ṅwaha wa 2020, hezwi ndi tshipiḓa tsha u ḓishandukisa ha Khabinethe u ya kha maitele maswa zwenezwo musi shango ḽi tshi khou bvela phanḓa na u vulwa hafhu.A. Mafhungo a zwino kha Shango 1. Zwa u imiswa lwa tshifhinganyana ha Mbekanyamushumo ya Muhaelo ya Sisonke khathihi na themendelo dza u fhelisa u imiswa uho.1.1. Khabinethe yo ḓivhadzwa nga ha u imiswa lwa tshifhinganyana ha muhaelo wa Johnson and Johnson (J&J) hune ha vha ḽiga ḽa vhukando vhune ha  ṋea tshikhala vhorasaintsi vha Afrika Tshipembe tsha uri vha kone u sengulusa zwidodombedzwa zwi kwamaho Afrika Tshipembe kha khaelo ya J&J. Izwi zwi khou itea nga murahu ha u imiswa lwa tshifhinganyana ha mbekanyamushumo ya u ṋetshedzwa ha khaelo ya J&J ngei Amerika (USA) nga murahu ha musi vhathu vha rathi vhe vha ṱanganedza khaelo ya J&J vho swika he vha wanala vhe na govho ḽa malofha ḽa lushaka lu songo ḓoweleaho. Tshiṅwe tsha zwiitisi zwa uhu u imiswa lwa tshifhinganyana, ho vha tsheo ya vha ha J&J nga vhone vhaṋe ya u imisa zwa u ṋetshedzwa ha khaelo yavho kha vhupo ha Eurozone.        1.2. Zwa u imiswa lwa tshifhinganyana ha uyu muhaelo fhano Afrika Tshipembe, zwi khou elana na vhuḓikumedzeli ha muvhuso ha u vhona uri hu khou dzhiiwa maga o fhelelaho a tsireledzo musi zwi tshi ḓa kha u ṋetshedzwa ha khaelo. Zwidodombedzwa zwo senguluswaho zwo khwaṱhisedza uri Afrika Tshipembe a ḽi athu ṱangana na tshiwo na tshithihi tsha aya magovho a malofha a songo ḓoweleaho kha vhashumi vha ndondolamutakalo (HCWs) vhane vho no haelwa u swika zwino.1.3. Khabinethe yo ṱanganedza themendelo yo itwaho nga vha Maanḓalanga a Ndangulo ya Zwibveledzwa zwa Mishonga a Afrika Tshipembe ya uri hu fheliswe zwa u imiswa lwa tshifhinganyana ha Mbekanyamushumo ya Muhaelo ya J&J ya Sisonke.1.4. Vhorasaintsi vhashu vha ḓo bvela phanḓa na u lavhelesa Maafrika Tshipembe vhoṱhe zwenezwo musi vha tshi khou haelwa. Henefha vhukati ha ṅwedzi wa Lambamai 2021, ho vha ho no vha na vhashumi vha ndondolamutakalo (HCWs) vha fhiraho 292 623 vhe vha haelwa nga fhasi ha Mbekanyamushumo ya Muhaelo ya Sisonke.2. Mbekanyamushumo ya u ṋetshedzwa ha muhaelo2.1. Khabinethe yo ṱanganedza mvelaphanḓa ye ya itwa kha u sainiwa ha khonṱhiraka na vha ha J&J ya u rengwa ha khaelo dza J&J hu tshi itelwa mbekanyamushumo yo fhelelaho ya u ṋetshedzwa ha khaelo, ya dovha hafhu ya fhululedza Minisṱa wa Mutakalo, Dokotela Vho Zweli Mkhize khathihi na Minisṱa wa Mbambadzo, Nḓowetshumo na Muṱaṱisano, Vho Ebrahim Patel, nge vha kona u tandulula dziṅwe thaidzo dze dza vha dzi tshe dzo sala dza nga ha u rengwa ha khaelo, fhedzi hu si na u dzhiela fhasi vhuimo ha Afrika Tshipembe.   2.2. Zwiṅwe hafhu, Khabinethe yo dovha hafhu ya ṱanganedza nyambedzano dzo tshimbilaho zwavhuḓi nga ha dziṅwe phimamushonga dzi linganaho 10 miḽioni dza khaelo ya Pfizer, zwe zwa sia tshivhaloguṱe tsha phimamushonga dza khaelo ya Pfizer tshi 30 miḽioni. Hezwi zwi amba uri Afrika Tshipembe ḽi vho ḓo kona u haela vhathu vha linganaho 15 miḽioni nga khaelo ya Pfizer madzuloni a vhathu vha 10 miḽioni fhedzi.  2.3. U itela u lugisela Luṱa lwa 2 lwa mbekanyamushumo ya u ṋetshedzwa ha muhaelo ine ya khou ḓo thoma nga ḽa 17 Shundunthule 2021, Khabinethe i khou ṱuṱuwedza vhathu vha re na miṅwaha ya 60 na u fhira uri vha ḓiṅwalise kha Sisṱeme ya Zwidodombedzwa zwa Muhaelo ya Eḽekiṱhironiki kha: https://vaccine.enroll.health.gov.za.2.4.   Vhathu vhane vha si vhe na tswikelelo ya inthanethe vha nga ḓiṅwalisa nga u tou ya kha vhupo ha muhaelo vhu linganaho 3 338 shango ḽoṱhe. Hu ḓo dovha hafhu ha rumelwa na zwigwada thendeleki zwa u thusa vhaaluwa, vhathu vha si na mahaya khathihi na vhathu vha dzulaho vhuponi ha mahayani.  3. Tshikalo tsha u kavhiwa nga Vhulwadze ha Khoronavairasi (COVID-19)3.1. Khabinethe yo ṱanganedza maswa nga ha tshiimo tsha u kavhiwa nga COVID-19 u mona na shango ya dovha hafhu ya fhululedza Maafrika Tshipembe kha u bvela havho phanḓa na u tevhedza maitele a tsireledzo ya mutakalo ane a sa vhe a mishonga u fana na u ambara masiki musi vhe fhethu ha nnyi na nnyi, u sia tshikhala vhukati havho na vhaṅwe vhathu tshi linganaho mithara dza 1.5 khathihi na u dzulela u ṱamba zwanḓa misi yoṱhe nga tshisibe na maḓi kana u shumisa sanithaiza ya zwanḓa ine ya vha na aḽikhohoḽi i linganaho phesenthe dza 70.     3.2. Fhedziha, muvhigo wo dovha hafhu wa sumbedza u engedzea zwiṱuku nga 4,9% ya vhathu vhe vha wanala vho kavhiwa nga vairasi kha maḓuvha a 14 o fhiraho, nga ḽa 18 Lambamai 2021. Zwiwo izwi zwo engedzea u bva kha zwa 14 113 kha maḓuvha a 14 a u ranga u swika kha zwiwo zwa 14 807 kha maḓuvha a 14 o fhiraho.  3.3. Uhu u engedzea zwiṱuku ha zwiwo hu vhonala ho itiswa nga u dovha u ḓivhonadza hafhu ha vairasi iyi fhaḽa Free State na Kapa Devhula nahone zwigwada zwa u fhindula nga tshihaḓu musi hu na tshiwo zwo mbo ḓi thomiwa uri zwi ite mushumo wa u londa vhathu vhe vha vha na vhukwamani na avho vho kavhiwaho.  4. Mbuedzedzo ya ikonomi  4.1. Khabinethe yo ṱanganedza Ṱhoḓisiso ya vhuvhambadzi ya 2021 ya Ṅwaha nga ṅwaha ya Ofisi ya Ndeme ya Maitele a u wana thundu u bva nnḓa (BPO), ye ya vhea Afrika Tshipembe kha vhuimo ha nṱha ḽifhasini kha u vha fhethu havhuḓisa ha zwa BPO. 4.2. Ṱhoḓisiso idzi dzo swikelela na kha vhalangi vha maimo a nṱha vha linganaho 600 u bva kha mashango a malo ane a vha mimaraga mihulwane ya zwiko ane a katela Australia, Canada, France, Germany, Italy, Spain, the United Kingdom (UK) na USA.4.3. Hezwi zwi khwaṱhisedza mushumo wa mbonelaphanḓa une wa khou itwa nga muvhuso khathihi na sekhithara une wa vha wa u khwiṋifhadza mashumele a BPO ya shango, hune nyaluwo yo khwaṱhaho ya vha kha senthara dza zwa tshumelo ya vhudavhidzani, thikhedzo ya thekhiniki, tshumelo dza ofisi ya zwa ndangulo ya bindu khathihi na dza ofisi ya zwa vhukwamani na vharengi dza mabindu mahulwane a dzitshaka hu tshi katelwa na feme dza Afrika Tshipembe. 4.4. Themamveledziso ya didzhithaḽa ya maimo a nṱha ine ya vha hone fhano shangoni, vhashumi vha re na vhukoni, nḓivho kha tshumelo ya zwa thekhinoḽodzhi, nḓivho ya zwa masheleni khathihi na u kona u amba zwavhuḓi luambo lwa Luisimane, ndi zwone zwine zwa khou bvela phanḓa na u ita uri hu vhe fhethu hu kungaho kha zwa BPO. 5. U sika mishumo  5.1. Khabinethe yo takalela fhungo ḽa uri vhunzhi ha u dzhenelela he muvhuso wa hu ita u itela u ṱuṱuwedza vhunzhi ha Maafrika Tshipembe kha uri vha kone u shela mulenzhe kha ikonomi, nga maanḓa vhaswa, hu vhonala hu tshi khou thoma u sumbedza mvelelo dzavhuḓi.5.2. Tshiṱuṱuwedzi tsha zwa Mishumo tsha Muphuresidennde tshe tsha rwelwa ṱari nga ṅwedzi wa Tshimedzi 2020 u itela u thusa kha masiandaitwa e a vha hone kha ikonomi nga mulandu wa COVID-19 tsho sika kana u vhulunga mishumo i linganaho 360 010 mafheloni a ṅwedzi wa Luhuhi 2021, nga maanḓa hu tshi itelwa vhaswa vha shayaho mishumo. Nga nṱha ha zwenezwo, Tshiṱuṱuwedzi tsha zwa mishumo tsho shuma sa thikedzo ya vhuḓitshidzi kha vhavhuelwa vha linganaho 60 539 nga u vha ṋetshedza thikhedzo, hu tshi katelwa na vautshara dza zwibveledzwa zwa vhalimi vhane vha limela u tou ḓitshidza.   5.3. Zwikhala zwi fhiraho 300 000 zwo vha hone musi hu tshi vhewa vhaswa sa vhathusi zwikoloni u mona na shango nga u shumiswa ha Maga a zwa Mishumo a Muhasho wa Pfunzo dza Mutheo. Havha vhathusi vha zwikoloni vho shela mulenzhe zwihulwane kha u khwaṱhisa mafhungo a zwa vhugudi zwikoloni nga tshenetshi tshifhinga tshi konḓaho. 6. U bveledzwa ha themamveledziso 6.1. Khabinethe yo ṱanganedza mvelaphanḓa ye ya itwa kha u khwaṱhisa mashumele na maimo a nṱha a Vhuimangalavha ha Durban zwe zwa ita uri hu vhe na u fhungudzea huhulwane ha tsitsikano khathihi na u khwiṋifhadzea ha tshifhinga tsha u ita mushumo. 6.2. Muhulisei, Muphresidennde Vho Cyril Ramaphosa, vho dalela Vhuimangalavha ha Durban nga Ḽavhuṋa, ḽa 15 Lambamai 2021 u itela u ṱola mvelaphanḓa ya u khwiṋifhadzwa ha themamveledziso ya vhuimangalavha nga murahu ha musi vho vha na muṱangano na vhashumisi vha vhuimangalavha khathihi na vhafaramikovhe nga ṅwedzi wa Tshimedzi 2019. 6.3. Zwa u khwiṋifhadza mashumele a vhuimangalavha hoṱhe ha Afrika Tshipembe, nga maanḓa Vhuimangalavha ha Durban, ndi zwa ndeme kha zwipikwa zwa muvhuso zwa u dzudza Afrika Tshipembe ḽi kha vhuimo ha nṱha ha u vha na vhuimangalavha ha zwa mbambadzo vhuhulwanesa nahone vhune ha shuma zwavhuḓi khathihi na u khwaṱhisa vhuimo hashu ha u vha nḓila ya u kwamana na dzingu khathihi na dzhango nga u angaredza.      6.4. Khabinethe yo dovha hafhu ya ṱanganedza muvhigo u bvaho kha madalo a vhulavhelesi a ngei Vhuimangalavha ha Saldanha Bay hune ha vha Kapa Vhukovhela nga Minisṱa wa Mishumo ya Tshitshavha na Themamveledziso Mufumakadzi Vho Patricia de Lille – khathihi na Muthusaminisṱa Vho Noxolo Kiviet na Dokotela Vho Kgosientsho Ramokgopa, Muhulwane wa zwa Vhubindudzi na Themamveledziso kha Ofisi ya Muphuresidennde – nga Ḽavhuvhili, ḽa 6 Lambamai 2021. 6.5. Mbekanyamushumo ya u Lugisa na Ndondolo ya Vhuimangalavha Vhuṱuku, ine ya vha Thandela ya Ndeme yo Ṱanganelaho sa tshipiḓa tsha Pulane ya Vhubindudzi ha Themamveledziso ye ya tendelwa nga Khabinethe nga ṅwedzi wa Shundunthule 2020, zwazwino i kha 77% uri i khunyeledzwe. Yo sika zwikhala zwa mishumo zwi linganaho 611 nahone mabindu apo maṱuku o fhambanaho, a vhukati na maṱukuṱuku tshoṱhe, o vhuelwa nga masheleni a linganaho R55 miḽioni. Thandela i khou lavhelelwa uri i ḓo khunyeledzwa nga ṅwedzi wa Ṱhafamuhwe 2022. 7. Mivhigo ya Mbalombalo ya nga Ṅwedzi 7.1. Vha StatsSA vha khou bvela phanḓa na u bvisa mivhigo minzhi ya nga ṅwedzi ya nga ha kushumele kwa sekhithara dzo fhambanaho dza ikonomi. Naho hu na uri dziṅwe sekhithara dzi khou bvela phanḓa na u kundelwa u vhuyelela ngonani, u khwaṱha ha nḓowetshumo dza zwa vhulimi, vhumagi na dza migodi hu khou bvela phanḓa na u ṋea fulufhelo ḽa mbuedzedzo ya ikonomi ya Afrika Tshipembe.     7.2. Khabinethe i khou takalela uri zwa u thoma u shumiswa ha Pulane ya Mvusuludzo na Mbuedzedzo ya Ikonomi zwi khou vha na mvelelo dzi vhonalaho kha mbuedzedzo ya ikonomi ya Afrika Tshipembe. 8. U shengedzwa zwikoloni 8.1. Khabinethe yo sumbedza u kwamea nga u anda ha zwiito zwa u shengedzwa zwikoloni zwashu, hu tshi katelwa na zwiwo zwa zwenezwino u fana na zwe zwa itea Tshikoloni tsha Sekondari ya Mbilwi tshi re fhaḽa Ṱhohoyanḓou, Limpopo, Sekondari ya Nṭha ya Dinwiddie ngei Germiston, Gauteng na fhaḽa Sekondari ya Nṭha ya Mathole i re ngei KwaZulu-Natal.   8.2. Khabinethe yo vhaiswa nga lufu lwa Lufuno Mavhunga (15), mugudi wa Tshikolo tsha Sekondari ya Mbilwi i re fhaḽa Ṱhohoyanḓou, Limpopo nahone i khou rumela maipfi ayo a ndiliso kha vha muṭa wa ha Mavhunga khathihi na kha dzikhonani dzawe. Khabinethe i khou ita khuwelelo kha vha maanḓalanga ya uri vha ite ṱhoḓisiso kha fhungo iḽi nga u ṱavhanya khathihi na u vhona uri hu khou vha na vhulamukanyi ho khwaṱhaho. 8.3. Khabinethe yo ṱuṱuwedza vhashelamulenzhe vha zwa pfunzo, hu tshi katelwa vhabebi na vhaunḓi uri vha farane kha u lwa na zwiito zwa u shengedzwa u itela u bveledza vhupo vhune ha vha havhuḓi kha zwa u guda. Ndi vhuḓifhinduleli hashu roṱhe uri ri ambe khathihi na u vhiga zwiwo zwa u shengedzwa kha vha maanḓalanga o teaho, nga maanḓa afho hune zwipondwa zwa vha zwi tshi khou kundelwa kana u ofha u ita ngauralo. 9. Vhugevhenga ha vengo 9.1. Khabinethe yo sasaladza tshoṱhe u engedzea ha zwenezwino ha zwiito zwa vhugevhenga ha vengo ḽa tshitshavha tsha vhathu vha LGBTIQ+ zwe zwa swikisa kha lufu lwa Andile Ntuthela, Siphamandla Khoza na Nathaniel Mbele.9.2. Mulayotibe wa Pfanelo une wa vha hone ngomu kha Ndayotewa ya Afrika Tshipembe ya 1996 u ita khuwelelo kha riṋe roṱhe uri ri ṱhonifhe pfanelo dza miraḓo yoṱhe ya tshitshavha hu si na na khethululo ya lushaka lufhio na lufhio. Hovhu vhugevhenga vhu shushaho ngaurali khathihi na zwiito zwa u tambudza a zwi na vhudzulo kha demokirasi yashu nahone zwi tea u sasaladzwa nga nḓila yo fhelelaho nga riṋe roṱhe.  9.3. Khabinethe yo ita khuwelelo kha muthu muṅwe na muṅwe ane a nga thusa kha u farwa na u sengiswa ha vhaiti vha vhugevhenga uvhu uri a kwame mapholisa kha nomboro ya luṱingo ya mahala ine ya vha 10111 kana a dalele tshiṱitshi tsha mapholisa tsha tsinisa.   10. Mukhushwane wa Nguluvhe wa Afrika (ASF) na Mukhushwane wa Zwiṋoni  10.1. Khabinethe yo dzhiela nṱha u ṱaha ha vhulwadze ha ASF kha bulasi i re fhaḽa Potchefstroom hune ha vha vunḓuni ḽa North West khathihi na Mukhushwane wa Zwiṋoni kha bulasi ya zwa makwevho i re fhaḽa Ranndani Vhubvaḓuvha hune ha vha vunḓuni ḽa Gauteng. 10.2. Muhasho wa zwa Vhulimi, Mbuedzedzo ya Mavu na Mveledziso ya Mahayani khathihi na vhaṅwe vhashelamulenzhe vho teaho vho engedza maga a vhutsireledzi nga tshihaḓu vha dovha hafhu vha kombetshedza zwa u ḓikhethela thungo.10.3. Vhulwadze ha ASF ndi ha phirela nahone vhu kwama fhedzi nguluvhe dza hayani na dza ḓaka. Mukhushwane wa Zwiṋoni u kwama khuhu nahone a u koni u pfukiselwa kha vhathu. 11. Mishumo ya u dzima mulilo   11.1. Khabinethe yo fhululedza vhuḓidini ha vhashumi vha phuluso khathihi na vha zwidzimamulilo vhe vha shuma nga vhuhali ḓuvha ḽoṱhe uri vha kone u langa mililo ngei Ḓoroboni ya Kapa na fhaḽa Sibadela tsha zwa Akademi tsha Charlotte Maxeke tshi re ngei Johannesburg nga u fhambanaho hayo. 11.2. Mililo ya Ḓoroboni ya Kapa yo tshinyadza zwifhaṱo zwa ḓivhazwakale ngeno mulilo wa fhaḽa Sibadela tsha zwa Akademi tsha Charlotte Maxeke wo ita uri vhalwadze vha fhiraho 400 vha fhiriselwe kha zwiṅwe zwibadela. Khabinethe yo tamela avho vho huvhalaho kha mililo iyi mashudu a uri vha fhole nga u ṱavhanya. Ṱhoḓisiso dza u wanulusa tshivhangi tsha mililo iyi dzo no ḓi thoma u itwa. 12. Khakhathi dza fhaḽa Mozambique 12.1. Khabinethe yo ṱanganedza ndingedzo dza tshiimiswa tsha Tshitshavha tsha Mveledziso ya Tshipembe ha Afrika (SADC) dza u ḓisa mulalo na tsireledzo ya tshoṱhe khathihi na vhupfumedzani na mveledziso kha Riphabuḽiki ya Mozambique.12.2. Guvhangano ḽi mangadzaho ḽa Double Troika ya Vharangaphanḓa vha Mashango na Mivhuso ya SADC we wa farwa nga Ḽavhuṋa, ḽa 8 Lambamai 2021 fhaḽa Maputo ḽo ṋea ndaela ya uri hu rumelwe thuso ya zwa thekhiniki ngei Mozambique nga u ṱavhanya.12.3. Khabinethe yo dovha hafhu ya fushea kha ḽa uri vhadzulapo vha Afrika Tshipembe vha re ngei Mozambique vho ṋetshedzwa thuso ya vhuswaledzi nga kha Senthara ya Ndaela ya Vhuswaledzi ya Muhasho wa Vhushaka ha Dzitshaka na Tshumisano ine ya shuma awara dza 24. Vhunzhi ha vhadzulapo vha Afrika Tshipembe vho vhuya hayani ngeno vhaṅwe vhavho vho iswa fhethu ho tsireledzeaho henefho Mozambique.13. U vhulahwa lwa tshiṱuhu ha vhaṱhannga vha ha Coka13.1. Khabinethe yo sasaladza bulayo ḽa tshiṱuhu ḽine ḽa kha ḓi bva u itea ḽa murathu na mukomana vhane vha vha Zenzele na Amos Coka kha iṅwe ya dzibulasi ngei Mpumalanga. Avha murathu na mukomana vho vha vhe tshipiḓa tsha tshigwada tsha vhathu vhane vha dzula dzibulasini vhe vha vha vha tshi khou ṱoḓa mushumo wa u shuma henefho dzibulasini wa u vha vhashumi vha bulasini vha nga khalaṅwaha. 13.2. Khabinethe yo fhululedza mapholisa kha u fhindula havho nga u ṱavhanya musi vha tshi fara vhatshinyi vhane u swika zwino vho no ḓivhonadza Khothe ya Madzhisiṱaraṱa ya fhaḽa Piet Retief. 13.3. Khabinethe yo ita khuwelelo ya uri hu vhe na vhudziki kha tshitshavha u itela uri mulayo u kone u dzhia vhukando na u vhona uri avho vhane vha ḓo wanala mulandu vha khou livhana na mulayo nga nḓila yo fhelelaho. 14. Tsheo nga ha vhagwalabi fhaḽa Ḓoroboni ya Kapa14.1 Minisṱa wa Muhasho wa zwa Muno, Dokotela Vho Aaron Motsoaledi, vho ḓivhadza Khabinethe nga ha mvelaphanḓa yo no itwaho nga vha ofisi ya Mukhomishinari Muhulwane wa Dzangano ḽa Vhuthihi ha Zwitshavha ḽa Dzitshavhi (UNHCR) ya u tandulula thaidzo dzi elanaho na vhagwalabi fhaḽa Ḓoroboni ya Kapa, vhanevhunzhi havho ndi vhadzulapo vha Democratic Republic of Congo.14.2 Vhagwalabi vho vha vho ṋewa vhudzulo ha tshifhinganyana fhaḽa Paint City na Wingfield fhaḽa Ḓoroboni ya Kapa nga fhasi ha milayo ya Tshiimo tsha Tshiwo tsha Lushaka tsha COVID-19. 14.3 Vha UNHCR vho ḓiṋetshedzela u thusa vhagwalabi vhoṱhe uri vha humele murahu zwitshavhani zwa havho u mona na Ḓorobo ya Kapa. Dzangano ḽa Vhupfuluwi ḽa Ḽifhasi (IOM) na ḽone ḽi khou ṋetshedza avho vhane vha tama u humela mashangoni avho ane vha bva khao thikhithi ya bufho. Khabinethe i khou ṱanganedza hetshi tshifhiwa tsha vhuthu nahone tshavhuḓi ngaurali, ya dovha hafhu ya ṱuṱuwedza vhagwalabi uri vha tshi ṱanganedze.  B. Tsheo dza Khabinethe1. Mulayombisi wa nga ha Mbingano 1.1. Khabinethe yo tendela u anḓadzwa ha Mulayombisi wa nga ha Mbingano u itela uri hu vhe na vhukwamani ha nnyi na nnyi. Uyu Mulayombisi ndi une wa khou ṱoḓa u shuma wo livha kha u bveledzwa ha Mulayotibe muswa wa Mbingano ya vha songo vhingaho. U dovha hafhu wa konanya milayo ya mbingano na maitele a ndingano ane a vha hone kha ndayotewa.1.2. Uyu Mulayombisi u dzinginya makumedzwa nga ha u malana ha vhathu vha welaho kha tshaka dzoṱhe dza mbeu dzine vha tama u wela khadzo khathihi na kha ṱhuṱhuwedzo dza zwa vhurereli na mvelele nga u fhambanaho hadzo. U dovha hafhu wa dzinginya zwa u phumulwa lwa tshoṱhe ha mbingano dza vhana kha milayo yashu miswa ya zwa mbingano ya tshifhinga tshi ḓaho. 2. Pulane ya Mbuedzedzo ya Sekhithara ya Vhuendelamashango2.1. Khabinethe yo ṱanganedza Pulane ya Mbuedzedzo ya Sekhithara ya Vhuendelamashango. Pulane iyi i sumbedza zwine muvhuso na sekhithara ya vhuendelamashango wa ḓo ita nga u angaredza nga ha tshinyalelo ye ya vhangwa nga dwadze ḽa COVID-19. Mvetamveto ya pulane iyi yo bviswa hu tshi itelwa vhukwamani ha nnyi na nnyi nga ṅwedzi wa Ṱhangule 2020.  2.2. Pulane i dzinginya nḓila dza sumbe dza u dzhenelela dza ndeme, dzine dza katela u vusuludza ṱhoḓea dza fhano hayani; u thoma vhubindudzi khathihi na mbekanyamushumo dza u kuvhanganya zwishumiswa khathihi na u ṱanganywa ha vhuendelamashango ha dzingu.    2.3. Nḓila idzi dza u dzhenelela dzo dzinginywaho, dzi dovha hafhu dza tshimbilelana na ERRP ya shango. Tshipikwa tsha pulane iyi ndi u vhulunga mishumokhathihi na vhuḓitshidzi. Pulane i ḓo dovha hafhu ya khwaṱhisa zwa u dzhenelela ho livhaho kha u ḓisa tshanduko kha sekhithara khathihi na u tshimbidza zwa u maanḓafhadzwa ha vhafumakadzi, vhaswa na vhathu vha re na vhuholefhali kha sekhithara iyi.  2.4. Minisṱa Vho Mamoloko Kubayi-Ngubane vho rwela ṱari heyi Pulane ya Mbuedzedzo ya zwa Vhuendelamashango vho ṱangana na vha nḓowetshumo ya zwa vhuendelamashango matsheloni ano. 3. Muvhigo wa nga ha Kushumele kwa Mbekanyamushumo ya Magavhelo a Mithelo kha zwa Ṱhoḓisiso na Mveledziso (R&D).  3.1. Khabinethe yo ṱanganedza zwa u ṋetshedzwa ha Muvhigo wa nga ha Kushumele kwa Mbekanyamushumo ya Magavhelo a Mithelo kha zwa R&D wa 2018/19 kha Phalamennde sa zwine zwa lavhelelwa u ya nga Tshiteṅwa tsha 11D tsha Mulayo wa Mbuelo ya muthelo wa 1962 (Mulayo 58 wa 1962). 3.2. Mbekanyamushumo ya magavhelo a muthelo yo thomelwa u itela u thusa shango uri ḽi kone u swikela phesenthe nthihi (1%) ya tshipikwa tsha zwibveledzwa zwoṱhe zwa shango kha tsheledemviswa ya R&D nga ṅwaha wa 2024. Muvhigo u ḓo wanala kha vhadzulapo musi wo ranga u pfuka kha maitele oṱhe a phalamennde. 4. Tshikimu tsha Tshikwama tsha Ndiliso tshi si tsha vhukhakhi4.1. Khabinethe yo ṱanganedza u thomiwa ha Tshikwama tsha Ndiliso tshi si tsha vhukhakhi. U thomiwa ha Tshikwama itshi hu elana na thendelano dza khonṱhiraka ye ya swikelelwa na vha khamphani dza zwa mishonga dzine dza ḓo vha dzone dzi ṋetshedzaho khaelo dza COVID-19 fhano Afrika Tshipembe.  4.2. Tshikwama itshi tshi dovha hafhu tsha vha tsha ndeme kha u tsireledza Maafrika Tshipembe vhane vha nga ḓiwana vho kwamea nga masiandaitwa a khaelo uri vha kone u swikela thikhedzo ya khwiṋe khathihi na dzilafho. 4.3. Tshikwama itshi tshi ḓo thomiwa nga murahu ha u khwiṋifhadzwa ha Tshiteṅwa tsha 27 tsha Mulayo wa Ndangulo ya Zwiwo wa 2002 (Mulayo 57 wa 2002). Tshi ḓo rangwa phanḓa nga muhaṱuli. 5. Muvhigo wa Phaneḽe ya Maimo a Nṱha (HLP) nga ha Ndangulo ya Phukha dza Ḓaka5.1. Khabinethe yo ṱanganedza muvhigo wa HLP nga ha Ndangulo ya Phukha dza Ḓaka, ye ya vhumbiwa nga Muhasho wa Vhusimamaḓaka, Vhufuwakhovhe na Mupo hu tshi itelwa u sedzulusa hafhu mbekanyamaitele, milayo na maitele a mafhungo a elanaho na ndangulo, vhufuwi, u zwima, mbambadzo na kufarelwe (mutakalo na ndondolo) kwa tshakha dza phukha dzine dza vha khomboni ya u nga ngalangala fhano shangoni. Phukha idzi ndi dzine dza katela nḓou, ndau, didinngwe na tshugulu.   5.2. Muhasho u khou lavhelelwa u bvisa themendelo dza phaneḽe u itela uri dzi thome u shumiswa khathihi na u ita zwa vhukwamani ho teaho. C. Mulayotibe1. Mulayotibe wa Khwiṋiso ya Mafhungo a zwa Vhugevhenga 1.1. Khabinethe yo ṱanganedza u ṋetshedzwa ha Mulayotibe wa Khwiṋiso ya Mafhungo a zwa Vhugevhenga phalamenndeni. Mulayotibe u khwiṋisa Tshiteṅwa tsha 154(3) tsha Mulayo wa Mafhungo a zwa Vhugevhenga, 1977 (Mulayo 51 wa 1977), une tsheo ya Khothe ya Ndayotewa yo wana uri u khou kundelwa u tsireledza ṱhalusavhuṋe dza vhana vhane vha vha zwipondwa zwa vhugevhenga musi hu tshi khou tshimbidzwa milandu ya zwa vhugevhenga.   1.2. Tshiteṅwa tshi re hone zwazwino tshi tsireledza ṱhalusavhuṋe dza vhatshinyi vhane vha kha ḓi vha vhana, zwipondwa na ṱhanzi kha masiandaitwa a vhavhaho a u ḓivhadzwa ha u kwamea havho kha mafhungo a vhugevhenga u vhuya u swika kha miṅwaha ya 18. 1.3. Khwiṋiso dzine dza khou dzinginywa dzi thivhela u anḓadzwa ha zwidodombedzwa zwifhio na zwifhio zwine zwa dzumbulula kana zwa nga dzumbulula ṱhalusavhuṋe ya mupomokwa kana ṱhanzi ine ya vha kana ye ya vha i na miṅwaha ya fhasi ha 18 musi vhutshinyi uho vhu tshi itea. Khanḓiso i nga itwa fhedzi nga murahu ha musi yo tendelwa nga muofisiri wa vhuhaṱuli kana muhaṱuli muhulwane. D. Vhuṭambo vhune ha khou ḓa1. Ṅwedzi wa Mbofholowo na Ḓuvha ḽa Mbofholowo 1.1. Ṅwedzi wa Mbofholowo kha uno ṅwaha u khou pembelelwa nga fhasi ha ṱhoho ine ya ri: “Ṅwaha wa Vho Charlotte Maxeke: Zwine Mbofholowo ya Amba zwone nga fhasi ha tshiwo tsha COVID-19”.1.2. Khabinethe i khou ita khuwelelo kha muthu muṅwe na muṅwe uri a shumise vhuṱambo ha Ṅwedzi wa Mbofholowo na ha Ḓuvha ḽa Mbofholowo kha u bvela phanḓa na u lwa na vairasi iyi nga thungo a tshi khou lingedza nga nungo dzoṱhe uri hu vhe na maitele a u katela vhathu vhoṱhe nga nḓila yo fhelelaho khathihi na u bveledza vhuthihi ha tshitshavha.  1.3. Roṱhe ri na vhuḓifhinduleli ha u shumisa demokirasi yashu na mbofholowo sa yone nḓila ya u shumisana khathihi na u farisana ri na adzhenda nthihi ya u fhaṱa Afrika Tshipembe ḽo faranaho nahone ḽi bvelaho phanḓa.1.4. Vhuṱambo ha uno ṅwaha vhu ḓo vha ho ṱanganelaho, hu ḓo vha na ha musi vhathu vho kuvhangana fhethu huthihi khathihi na ha vidio ngeno ha lushaka vhu tshi ḓo farelwa fhaḽa Free State.  2. Ḓuvha ḽa Bugu ḽa Ḽifhasi 2.1. Ḓuvha ḽa Bugu ḽa Ḽifhasi, ḽine ḽa ḓivhea hafhu sa Ḓuvha ḽa Bugu ḽa Dzitshaka, ḽi pembelelwa ṅwaha muṅwe na muṅwe nga ḽa 23 Lambamai. Ḓuvha iḽi ḽi shumiswa kha u ṭuṭuwedza vhathu uri vha dzhiele nṱha zwa dzibugu khathihi na u thusa u bveledza maitele a khwiṋe a u vhala bugu. 2.2. Khabinethe i khou ita khuwelelo kha Maafrika Tshipembe vhoṱhe uri vha tikedze maitele a u vhala nahone vha dovhe vha a dzhie sa tshipiḓa tsha kutshilele kwavho kwa ḓuvha na ḓuvha. U vhala ndi tshikili tsha mutheo tshine huṅwe u guda hoṱhe ha fhaṱela khatsho nahone hu bveledza tshikhala tsha u nga kona u swikelela zwikhala zwa mishumo.E. Milaedza1. Ndiliso Khabinethe yo rumela mapfi a ndiliso kha miṱa na khonani dza: • Dokotela Vho Sindisiwe van Zyl (45), dokotela wa zwa mishonga we a vha a tshi funiwa vhukuma a dovha a vha muhashi wa Kaya FM we a kwama matshilo a vhathu vhanzhi nahone a dovha a shela mulenzhe vhukuma kha mutakalo na ndondolo ya lushaka.  • Vukosi Ringani, Nhlaluko Maluleke, Freedom Rihlamfu, Aubrey Chauke, Temba Nyambi, na Thomy Masipenda vhagudi vha rathi u bva fhaḽa tshikoloni tsha Sekondari ya Jim Chavani kha tshiṱiriki tsha Vhembe, Limpopo vhe vha lovha musi baki ye vha vha vha tshi khou enda ngayo i tshi thula nnḓu. • Mukololo Vho Prince Philip, Mulangavhathu vha Edinburgh (100) vha ngei UK• Vho Bhekizizwe Vusimuzi Mpila (43), vhe vha vha vhe mukwasha wa Muthusaphuresidennde Vho David Mabuza.• Muphuresidennde Vho Idriss Déby Itno (69), vha Riphabuḽiki ya Chad. Khabinethe yo sasaladza khakhathi dze dza dzhia matshilo a vhathu vhanzhi, hu tshi katelwa na vhutshilo ha Muphuresidennde Vho Déby, vhe vha lovha nga mulandu wa mafuvhalo e vha a wana musi vho ranga phanḓa mmbi yavho ya vhupileli nga murahu ha u ṱhaselwa nga maravhele. F.  U tholwaU tholwa hoṱhe ndi hune ha ḓo khunyeledzwa nga murahu ha tsenguluso ya ndalukano na u ṱanzwiwa dzina ho teaho.1.    Bodo ya Vhalangi vha Tshikwama tsha Ndindakhombo tsha vha sa Shumi: (i)    Vho Zola Luswazi (Mudzulatshidulo);(ii)    Vho Edward Malometje Thobejane;(iii)    Mufumakadzi Vho Martle Keyter;(iv)    Vho Donald Khumalo;(v)    Mufumakadzi Vho Louressé Specht;(vi)    Mufumakadzi Vho Vuyiswa Miya;(vii)    Vho Thembinkosi Josopu;(viii)    Mufumakadzi Vho Thandiwe Mfulo;(ix)    Dokotela Vho Hamilton Daluxolo Ntsinde;(x)    Vho Takalani Musekwa;(xi)    Mufumakadzi Vho Brenda Sibeko; na(xii)    Mufumakadzi Vho Ogalaletseng Gaarekwe.2. U engedzwa ha themo ya miraḓo ya Bodo ya zwa Vhuendelamashango ya Afrika Tshipembe:(i)    Vho Siyabonga Dube (Mudzulatshidulo);(ii)    Mufumakadzi Vho Mojankunyana Gumbi;(iii)    Vho Aloysius Ikalafeng;(iv)    Vho Enver Duminy;(v)    Mufumakadzi Vho Michelle Constant; (vi)    Vho Ravi Nadasen;(vii)    Mufumakadzi Vho Kathleen Elizabeth Rivett-Carnac;(viii)    Mufumakadzi Vho Lindiwe Sangweni-Siddo;(ix)    Vho Mduduzi Zakwe;(x)    Mufumakadzi Vho Zola Baba Tshefu;(xi)    Mufumakadzi Vho Gloria Serobe; na(xii)    Mufumakadzi Vho Nomzamo Bhengu.3. Bodo ya Vhalangi vha Vhulanguli ha Nyukiḽia ya Lushaka: (i)    Mufumakadzi Vho Vuyiswa Miya;(ii)    Vho Allan Taylor;(iii)    Vho Peter Becker; na(iv)    Mufumakadzi Vho Khangela Baloyi.4. Miraḓo ya Khoro ya Dzifiḽimu na Bodo ya Nyanḓadzo: (i)    Mufumakadzi Vho Zamantungwa Mkosi (Mudzulatshidulo);(ii)    Dokotela Vho Siyasanga Mhlangabezi Tyali; (iii)    Mufumakadzi Vho Lungelo Nxele;(iv)    Mufumakadzi Vho Agalutchmi Pillay;(v)    Vho Phosa Mashangoane;(vi)    Mufumakadzi Vho Gloria Zanele Nkosi;(vii)    Mufumakadzi Vho Mpho Sedibe;(viii)    Dokotela Vho Andile Nontso; na(ix)    Advokheithi Vho Lufuno Tokyo Nevondwe.5. Bodo ya  Vhafarandaka vha Vhufarandaka ha Mveledziso ho Ḓiimisaho:(i)    Mufumakadzi Vho Tebogo Magogodi Malaka;(ii)    Vho Krishen Sukdev;(iii)    Mufumakadzi Vho Lerato Kumalo;(iv)    Mufumakadzi Vho Karabo Siyila;(v)    Mufumakadzi Vho Nthabiseng Mkhwanazi;(vi)    Phrof Vho Raymond Nkado;(vii)    Vho Mpilo Sakile Mbambisa; (viii)    Mufumakadzi Vho Zimbini Hill;(ix)    Vho Tim Sukazi; na(x)    Dokotela Vho Michael Sutcliffe. 6. Murumelwa Muhulwane na Murumelwa wa nga Thungo wa kha Khomishini ya zwa Maḓi ya Lesotho Highlands: (i) Vho Teboho Nkhahle; na(ii) Dokotela Vho Musa Furumele.7. Mufumakadzi Vho Thembelihle Mbatha sa Muofisiri Muhulwane wa zwa Masheleni (CFO) kha Tshumelo ya Vhuṱoḓisisi ha Zwikimu zwa Tshitshavha kha Muhasho wa Vhudzulo ha Vhathu, Maḓi na Vhuthathazwitshili.8. Mufumakadzi Vho Nonhlanhla Nyewula sa CFO wa SENTECH. 9. Vho Shonisani Mathew Munzhedzi sa Muofisiri Mulangi Muhulwane wa Tshiimiswa tsha Bayodaivesithi tsha Afrika Tshipembe.  10. Mufumakadzi Vho Nondumiso Mandisa Tshikwatamba sa Muthusa Mulangi Muhulu (DDG): Tshumelo dza Muhasho kha Muhasho wa Mitambo, Vhutsila na Mvelele. 11. Mufumakadzi Vho Constance Moitse sa DDG: Tshumelo dza u lwa na zwiito zwa Vhuaḓa na Vhutsireledzi kha Muhasho wa zwa Muno. 12. Dokotela Vho Nicholas Gilmour Crisp sa DDG: Ndindakhombo ya Mutakalo ya Lushaka kha Muhasho wa Mutakalo.  13. Vho Allan Golden Zimbwa sa DDG: Thikhedzo ya zwa Thekhiniki kha Zhendedzi ḽa Thikhedzo ya Themamveledziso dza ha Masipala.14. Vho Lindokuhle Cedric Mkhumane sa Mulangi Muhulu kha Muhasho wa Mveledziso ya Mabindu Maṱuku.  Mbudziso: Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139Ḓuvha: Ḽavhuṋa, 22 Lambamai 2021"
"Tshiṱatamennde tsha Muṱangano wa Khabinethe wa Ḽavhuraru, ḽa 12 Shundunthule 2021",13 May 2021,https://www.gov.za/speeches/statement-cabinet-meeting-wednesday-12-may-2021-13-may-2021-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-12-shundunthule-2021-13-may,"A.    Mafhungo a zwino kha shango1.    Ṋetshedzo ya Khaelo ya Vhulwadze ha tshitzhili tsha Corona (COVID-19)   1.1.    Khabinethe yo khwaṱhisedza hafhu u thoma ha Luṱa lwa 2 lwa mbekanyamushumo ya Ṋetshedzo ya Khaelo nga Musumbuluwo wa ḽa 17 Shundunthule 2021. Luṱa ulu lu ḓo thoma kha u haelwa ha vhathu vha miṅwaha ya 60 u ya nṱha nahone mihasho ya zwa Mutakalo ya lushaka na ya mavunḓu i ḓo ḓivhadza mafhungo nga ha senthara dza fhethu ha u haela dzi fhiraho zwigidi zwiraru (3000).  Mathomo a Luṱa lwa 2 a ḓo itea khathihi na u bvela phanḓa ha muhaelo wa vhashumi vha mutakalo (vhaHCW) vhane muhaelo wavho wo ḓa he wa khakhiswa nga thaidzo dza ndangulo ye ya kwamea vhukuma nga masiandaitwa a khaelo ya Johnson & Johnson ngei Amerika na Yuropa.  Pulane ya muhaelo wa Sisonke ye ya engedzwa u ya kha fhethu ha 95 u mona na shango yo no haela vhashumi vha ndondolamutakalo (vhaHCW) vha linganaho 434,980 u swika zwino nahone i ḓo fhedza nga ḽa 14 Shundunthule 2021. Khabinethe yo takalela uri vhaHCW vho salaho vha ḓo haelwa nga khaelo dza Pfizer u swikela zwenezwo.  1.2.    Muvhuso u khou ita khuwelelo kha vhadzulapo vhoṱhe vha miṅwaha ya 60 u ya nṱha uri vha ḓiṅwalise kha Sisiṱeme ya Zwidodombedzwa zwa Muhaelo ya Eḽekiṱhironiki ya COVID-19 kha https://vaccine.enroll.health.gov.za. Avho vhane vha si vhe na tswikelelo ya inthanethe kana luṱingo lwu re na tswikelelo ya inthanethe vha nga kona u ḓiṅwalisa nga kha mulaedza wa SMS nga u rwela luṱingo kha *134*832*vha dzhenisa nomboro yavho ya vhuṋe vha fhedzisela nga u puṱedza#. Arali vha si na nomboro ya vhuṋe, kha vha rwele luṱingo kha *134*832#. U ḓiṅwalisela hu nga dovha hafhu ha itwa nga kha Whatsapp nga u rumela ipfi “REGISTER” kha nomboro ya COVID Whatsapp ya 0600 123 456. Vhadzulapo vha fanela u khwaṱhisedza uri vho dzhenisa nomboro dza luṱingo dza vhukuma khathihi na ḓiresi ya vhukuma ya hune vha dzula hone u itela uri vha kone u wana mafhungo nga ha mbekanyamushumo ya muhaelo, musi zwo fanela. Avho vhane vha sa vhe na tswikelelo ya thekhinoḽodzhi, vha nga kona u ḓiṅwalisela fhethu ha muhaelo ha tsinisa navho kana kha vhashumi vha mutakalo vha tshitshavha vhane vha ḓo dalela vhupo ho fhambanaho. 1.3.    U ḓiṅwalisa ndi zwa ndeme kha vhathu u itela uri vha shele mulenzhe kha mbekanyamushumo ya muhaelo khathihi na u konisa kulondele u itela  u ṱolwa nga murahu ha dzilafho arali zwi tshi nga ṱoḓea tshifhingani tshi ḓaho.  1.4.    A zwi ṱoḓi data kana tshelede ya u founa u wana tshumelo dza u ḓiṅwalisela nga SMS na nga WhatsApp. Avho vhane vha ṱangana na vhukonḓi musi vha tshi khou ḓiṅwalisa vha nga founela nomboro ya thuso ya zwa COVID-19 kha: 0800 029 999.1.5.    Khabinethe yo nyeṱulelwa nga ha tshiimo tshi re hone zwino malugana na vhulwadze ha COVID-19 kha ḽa India ya tikedza tsheo ya u ṋetshedza mitshini ya u thusa u fema kha shango ḽa India sa tshipiḓa tsha ndingedzo dza Afrika Tshipembe ngauri nndwa ya u lwa na COVID-19 u mona na shango i ṱoḓa ndingedzo dzo ṱanganelaho.1.6.    Khabinethe i limuwa hafhu mbilaelo dzi re vhukati ha Maafrika Tshipembe nga ha tshiimo tsha COVID-19 kha ḽa India, i khou tama u fulufhedzisa Maafrika Tshipembe uri Muhasho wa zwa Mutakalo khathihi na vhorasaintsi vhashu vha khou bvela phanḓa na u vhea iṱo mvelelo kha iḽo shango na u khwaṱhisedza uri maga a tsireledzo ya mutakalo o fanelaho o thomiwa u itela u tsireledza Maafrika Tshipembe. 1.7.    Zwiṅwe hafhu, Khabinethe yo nyeṱulelwa nga ha u gonyela nṱha huṱuku ha u kavhiwa nga COVID-19 kha shango khathihi na tshumiso ya maga ane a khou itwa o fanelaho u itela u fhungudza u phaḓalala ha tshitzhili. 1.8.    Khabinethe i khou humbudza Maafrika Tshipembe u bvela phanḓa na u tevhedza maga a tsireledzo ya mutakalo a si a mushonga u itela u thivhela u phaḓalala ha COVID-19, a u bvela phanḓa na u ambara masiki musi vhe fhethu ha nnyi na nnyi; u vha kule na muṅwe muthu lwa tshikhala tshi linganaho 1.5 mitha; u dzulela u ṱamba zwanḓa misi yoṱhe nga maḓi na tshisibe kana vha shumisa sanithaiza ine ya vha na 70% ya tshikambi; na u ṱutshela  u tshimbila hu si ha ndeme vha dzula hayani.2.    Zwipiḓa zwi Elanaho na Mbambadzo ya ṋetshedzo (IP) ya Pfanelo ya Vhutsila ha Muhumbulo (TRIPS) kha khaelo dza COVID-19  2.1.    Khabinethe yo ṱanganedza thikhedzo ya Amerika kha WTO ya u ṋetshedza ya TRIPS kha khaelo dza COVID-19. 2.2.    Shango ḽa Afrika Tshipembe na ḽa India ndi kale a tshi khou ranga phanḓa mushumo kha Dzangano ḽa Mbambadzo ḽa Ḽifhasi u itela ṋetshedzo ya TRIPS. Ṋetshedzo ya TRIPS i ḓo konisa tswikelelo kha thekhinoḽodzhi dzine dza ḓo ṋetshedza ṱhuṱhuwedzo kha mveledziso yo angalalaho ya khaelo dza COVID-19. U phuletshedza ho ita uri mashango a paḓaho 100, hu tshi katelwa na China, a tikedze ndingedzo dza u shumisa ṋetshedzo ya pfanelo kha zwipiḓa zwa TRIPS ya WTO. 2.3.    Ṱhahelelo ya tswikelelo kha COVID-19 yo thivhela vhunzhi ha mashango a khou bvelelaho nga u angaredza kha dzingu ḽa Afrika uri a ite mvelaphanḓa ya ndeme kha u lwa na COVID-19. Kuvhonele kwa Khabinethe ndi kwa uri u thivhela mashango kha u bveledza khaelo dzao one aṋe musi o livhana na tshivhalo tshi re nṱha tsha dzimpfu nga nṱhani ha tshitzhili tsha corona ndi vhuḓifari vhune ha sa ṱanganedzee na luthihi.  2.4.    Kha zwi kwamaho iḽi fhungo, khabinethe i ṱanganedza thikhedzo ya masheleni a linganaho R3 biḽioni a u pfukisela thekhinoḽodzhi ya zwino zwino ya u bveledza khaelo na maitele a dzilafho a vhuedzedzaho maswole a muvhilini Afrika Tshipembe ye ya ḓivhadzwa nga Vho Dokotela Patrick Soon-Shiong, Muafrika Tshipembe – ramabindu a shumisaho thekhinoḽodzhi u bva kha ḓivhavhutshilo kana baoloḽodzhi wa Amerika. 2.5.    Khabinethe yo takalela thikhedzo ine ya vha hone ya Vho Dokotela Soon-Shiong na vhaṅwe vhane vha shuma zwenezwo kha mafhungo a kwamaho u kovhiwa hu linganaho ha khaelo dza COVID-19, tsedzuluso ya vhulwadze khathihi na dzilafho ḽa malwadze. 2.6.    Khabinethe i khou dovha hafhu ya livhuwa Vho Dokotela Soon-Shion kha u ṱanganedza havho mvelaphanḓa ya Afrika Tshipembe kha zwa saintsi, zwikili, nḓivho na tshenzhemo zwa vhathu, nḓadzo khathihi na lutamo lwa u bveledza khaelo dza murafho wa vhuvhili u itela u fhelisa tshaka dza vhulwadze ha tshitzhili tsha corona dzine dza nga ita uri khaelo dzi re hone dzi shume zwiṱuku. 3.    Ṋetshedzo ya mavu kha vhadzulapo vha Covie  3.1.    Khabinethe yo ṱanganedza u ṋetshedzwa ha vhuṋe ha mavu nga Mufarisamuphuresidennde Vho David Mabuza – kha mushumo wavho sa Mudzulatshidulo wa Komiti ya zwa Mihasho yo fhambanaho (IMC) kha zwa Mbuedzedzo ya Mavu – kha vhadzulapo vha Covie ngei Kapa Vhukovhela nga Ḽavhuṱanu, ḽa 30 Lambamai 2021.  3.2.    U ṋetshedzwa ha mavu kha vhadzulapo vha Covie ndi tshipiḓa tsha mushumo u khou bvelaho phanḓa wa IMC kha Mbuedzedzo ya Mavu u itela u engedza tswikelelo kha mavu sa tshipiḓa tsha u vhofhololwa kha maitele a kale a Muvhuso wa Tshiṱalula. 4.    Ḓuvha ḽa Vhashumi  (1 Shundunthule)4.1.    Khabinethe yo khwaṱhisedza uri vhashumi vha dzula vha thikho ya ikonomi ya tshitshavha vha dovha hafhu vha vha vha ndeme kha u fhaṱa matshelo ḽa khwiṋe ḽa vhathu vhoṱhe.4.2.    Khabinethe yo dzhiela nṱha masiandaitwa a dwadze ḽa COVID-19 kha vhashumi, hu na vhunzhi ha vhashumi vhane vha khou ṱangana na u fhelelwa nga mishumo, u fhungudzwa ha miholo musi vhatholi vha tshi khou rangisa phanḓa hafhu zwiko kha mishumo u itela u phulusa matshilo.4.3.    Naho hu na vhukonḓi kha ikonomi, muvhuso u dzula wo lavhelesa kha ndingedzo dzawo u itela u khwaṱhisedza uri Afrika Tshipembe ḽi khou bvela phanḓa na u tikedza khathihi na u tsireledza pfanelo dza vhashumi.   5.    Ḓuvha ḽa Vhaongi ḽa Ḽifhasi (12 Shundunthule)5.1     Khabinethe yo dzhiela nzhele uri muṱangano wayo u khou farwa nga ḓuvha ḽe ḽa tiwa nga ḽifhasi sa Ḓuvha ḽa Vhaongi ḽa Ḽifhasi ya dovha hafhu ya dovholola mulaedza wayo wa ndivhuwo kha vhaongi vha Afrika Tshipembe, dzhango ḽa Afrika khathihi na ḽifhasi kha vhuḓidini na vhuḓikumedzeli havho kha u ranga phanḓa nndwa ya u lwa na dwadzetshifu ḽa COVID-19.5.2    Vhaongi, khathihi na vhaṅwe vhashumi vha mutakalo, vha khou bvela phanḓa na u vha vharangaphanḓa kha nndwa ya u lwa na COVID-19 vho vhea matshilo avho khathihi na miṱa yavho khomboni ya u kavhiwa. Muvhuso u dzulela u livhuwa u sa fhedzi vhukonḓeleli, vhuḓiṋekedzeli na u vha na tshivhindi ha vhaongi vha Afrika Tshipembe kha nndwa ya u lwa na COVID-19. 6.    Ṋetshedzo ya malofha6.1.    Khabinethe yo ita khuwelelo kha Maafrika Tshipembe vha re na mutakalo wavhuḓi uri vha ṋetshedze malofha kha vha Tshumelo ya Malofha ya Lushaka ya Afrika Tshipembe (SANBS), ine ya khou ṱangana na ṱhahelelo khulwane ya malofha. 6.2.    SANBS yo dzhia maga a tsirakhombo o angalalaho u itela u khwaṱhisedza tsireledzo ya vhaṋetshedzi vha malofha nga u ṱola vhathu vhoṱhe vhane vha khou swika kiḽiniki dza vhaṋetshedzi vha malofha. 6.3.    U itela u wana mafhungo manzhi, vhaṋetshedzi vha malofha vha konaho vha nga kwama SANBS kha nomboro ya mahala ya: 0800 11 9031 u bva nga Musumbuluwo u swika nga Ḽavhuṱanu (07:00 – 17:00).7.    Shango ḽa Palestine7.1    Khabinethe yo sasaladza zwihulwane u ṱhaselwa ha vhagwalabi vha Palestine ngei Al Aqsa Mosque na tshifhaṱoni tsha kereke tsha Jerusalema khathihi na u shakuliswa hu siho mulayoni ha vhadzulapo vha Palestine mahayani avho ngei Sheikh al Jarrah kha Jerusalema Vhubvaḓuvha ḽo thubiwaho u itela  madzulo a vhathu vha Israel. zwiito zwa Israel ndi u pfuka lwo kalulaho mulayo wa dzitshaka, na u nyadza tshoṱhe Thendelano dza Khoro ya Tsireledzo ya Mashangombumbano (UNSC) hu tshi katelwa na Thendelano dza 446 (1979) na a 2334 (2016) dzine dza khou ita khuwelelo i re khagala  ya u fheliswa ha madzulo a Israeli khathihi na u khunyeledzwa ha pfanelo dza vhathu vha Palestine, hu tshi katelwa vhuḓiimiseli khathihi na vhuḓilangi.7.2    Khabinethe i khou ita khuwelelo kha shango ḽa Israel uri ḽi imise zwiito zwa u ṱhasela nga vhuhwarahwara vhathu vha Palestine, ḽi ḓiiimisele kha ndingedzo dza dzitshaka dzo lavhelesaho kha u dzudzanya maitele a poḽotiki, ane a ḓo livhisa kha u thomiwa ha muvhuso u shumaho wa Palestine, une wa ḓo shuma hoṱhe nahone nga mulalo na shango ḽa Israel vhukati ha mikano i ṱanganedzwaho nga dzitshaka, u bva kha iyo yo vhaho hone nga ḽa 4 Fulwi 1967, hune Jerusalem Vhubvaḓuvha ḽa vha ḓorobo khulwane ya Palestine. 8.    Maga o dzhiiwaho nga shango ḽa United Kingdom (UK) u itela u tikedza vhuḓidini ha  mazhendedzi a khombetshedzo ya mulayo a Afrika Tshipembe. 8.1    Khabinethe yo ṱanganedza maga e a dzhiiwa nga vha UK kha u thusa Afrika Tshipembe kha nndwa ya u lwa na zwiito zwa vhuaḓa nga u dzhiela vhukando vhathu vhe vha humbulelwa u ita vhufhura na zwiito zwa vhuaḓa kha shango ḽashu.8.2    Kha zwi kwamaho fhungo iḽi, Khabinethe yo ṱanganedza u farwa ha Vho Michael Lomas shangoni ḽa UK kha zwi kwamaho mulandu wa zwiito zwa vhuaḓa na vhufhura kha tshiṱitshi tsha muḓagasi tsha Kusile fhano Afrika Tshipembe ya dovha hafhu ya ṱanganedza u hweswa ha milayo ya beiḽi i konḓaho vhukuma  nga khothe dza UK. 8.3    Zwiṅwe hafhu, Khabinethe yo ṱanganedza u hweswa ndaṱiso nga muvhuso wa United Kingdom ha vharathu na vhakomana, Vho Ajay, Vho Atul na Vho Rajesh Gupta, na shaka ḽavho Vho Salim Essa kha u shela mulenzhe havho kha “maitele o bvelaho phanḓa a zwiito zwa Afrika Tshipembe zwe zwa vhanga mutshinyalo muhulwanesa” kha ikonomi ya Afrika Tshipembe na vhathu vhaḽo.9.    Khuḓano  dza shangoni ḽa Mozambique 9.1.    Khabinethe i khou dzula i tshi vhilaedzwa nga tshiimo tshi re shangoni ḽa Mozambique nahone i khou bvela phanḓa na u lavhelesa mvelelo. Nga zwenezwo, Khabinethe yo sumbedza thikhedzo yayo yo fhelelaho kha ndingedzo dza Tshitshavha tsha Mveledziso tsha Tshipembe ha Afrika u itela u ḓisa mulalo na tsireledzo ya tshifhinga tshilapfu, khathihi na u pfumedzana na mveledziso ngei Mozambique.10.    Ndambedzo ya masheleni a u renga Muḓagasi nga ACWA u bva kha Mutshini wo Dziaho wa Masana a ḓuvha wa Redstone (Redstone Concentrated Solar Power Point)  10.1    Khabinethe yo ṱanganedza nḓivhadzo ya uri tshiṱitshi tsha Muḓagasi tsha ACWA tsho kona u wana masheleni a linganaho R11.6 biḽioni u renga Muḓagasi u bva kha Mutshini wo Dziaho wa Masana a ḓuvha wa Redstone ngei vunḓuni ḽa Kapa Devhula. U dzheniswa ha muḓagasi ndi tshipiḓa tsha thandela khulwane dza themamveledziso khulwane dza Afrika Tshipembe na vhubindudzi ha fulufulu ḽi vusuludzeaho ḽihulwane kha shango ḽashu. 10.2    Mutshini wa Redstone wa u bveledza muḓagasi wo itelwa u bveledza 100 Megawatts ya fulufulu ḽi vusuludzeaho ḽine ḽa khou lavhelelwa u ṋetshedzwa mafheloni a ṅwaha wa 2023 nahone u ḓo ṋetshedza ṋetshedzo ya muḓagasi yo khwaṱhaho kha miṱa ine ya fhira 200 000.B.     Tsheo dza Khabinethe1.    Mbekanyamushumo ya Tshihumbudzo ya Lushaka ya miṅwaha ya 25 ya Ndayotewa ya Riphabuḽiki ya Afrika Tshipembe ya 19961.1.    Uno ṅwaha u sumbedza miṅwaha ya 25 u bva tshe Afrika Tshipembe ḽa thoma u shumisa Ndayotewa yaḽo nga ḽa 8 Shundunthule 1996, Ndayotewa ine ya kha ḓi rendwa sa ya khwiṋesa kha ḽifhasi ḽoṱhe.  1.2.    Kha fhungo iḽi, Khabinethe yo ṱanganedza Mbekanyamushumo ya Tshihumbudzo ya Lushaka ya miṅwaha ya 25 ya Ndayotewa ya Riphabuḽiki ya Afrika Tshipembe ya 1996 ine u shumiswa hayo ha ḓo rangwa phanḓa nga Muhasho wa Vhulamukanyi na Mveledziso ya Ndayotewa. 2.    Muṱangano wa Vhuṱanu wa Dziminisṱa dza Ḽifhasi nga ha u Fheliswa ha u Tholwa ha Vhana2.1.    Khabinethe yo tendela uri Afrika Tshipembe ḽi vhe ṋemuḓi wa Muṱangano wa Vhuṱanu wa Dziminisṱa dza Ḽifhasi nga ha u Fheliswa ha u Tholwa ha Vhana une wa ḓo vha hone u bva nga ḽa 2 u swika nga ḽa 4 Shundunthule 2022. Muṱangano u farwa miṅwaha miraru miṅwe na miṅwe nga fhasi ha vhurangaphanḓa ha Dzangano ḽa Mishumo ya Dzitshaka. Nga mulandu wa dwadze ḽa COVID-19, wo ḓo fhiriselwa phanḓa u bva kha ṅwaha wa 2021 u ya kha 2022.2.2.    Muṱangano u ḓo lavhelesa kha vhuḓidini ha ḽifhasi ha u fhelisa thaidzo ya u tholiwa ha vhana. Miraḓo ya muvhuso vha ḓo wana tshikhala tsha u sumbedza mushumo wavho kha u fhelisa u tholwa ha vhana kha mashango avho. Afrika Tshipembe ḽi na Mbekanyamushumo ya U dzhia Vhukando kha u Tholwa ha Vhana, ine ya ṋetshedza maano a shango a kwamaho u fhelisa zwa u tholwa ha vhana.  3.    Maitele a u dzhenisa tshitshavha kha mathomo a mushumo wa thandela dza themamveledziso3.1.    Khabinethe yo tendela ḓivhamaitele ya Maitele a u dzhenisa Tshitshavha, nḓila na maitele a u thoma thandela dza themamveledziso, sa zwe dza ṋetshedzwa nga Muhasho wa Mishumo ya Tshitshavha na Themamveledziso (DPWI). Maitele a u tshimbidza a ḓo shela mulenzhe kha u khwaṱhisedza maitele a kale a u dzhenisa tshitshavha kha thandela dza u fhaṱa tshitshavhani.  3.2.    Ḓivhamaitele i ṋetshedza maitele a kushumele kwo linganaho e a thomiwa ane a ḓo khwaṱhisa tshumisano khathihi na u fulufhelana vhukati ha muvhuso na tshitshavha. 4.    U engedzwa ha Tshiimo tsha Tshiwo tsha Lushaka 4.1.    Khabinethe yo ṱanganedza u engedzwa ha Tshiimo tsha Tshiwo tsha Lushaka tsha COVID-19 u swika ḽa 15 Fulwi 2021. U engedzwa hu nga fhasi ha tshitenwa tsha 27(5)(c) tsha Mulayo wa Ndangulo ya Tshiwo wa 2002 (Mulayo 57 wa 2002). U engedzwa hu lavhelesa ṱhoḓea dza u bvela phanḓa na u ṱanganyisa ndaulo i re hone khathihi na nzudzanyo dzo dzhiiwaho nga madavhi a muvhuso u itela u lwa na masiandaitwa a tshiwo kha matshilo na vhuḓitshidzi ha vhathu. 5.    Thikhedzo ya Masipala wa Vhupo ha Lekwa 5.1. Khabinethe yo ṱanganedza muvhigo nga ha Ndaela ya Khothe ye ya ṋea ndaela muvhuso wa Lushaka uri u thusedze kha ndaulo ya Masipala wa Vhupo ha Lekwa ngei vunḓuni ḽa Mpumalanga, zwi tshi tevhela zwe zwa ambiwa nga Tshiteṅwa tsha 139 (7) tsha Ndayotewa tshine tsha tendela thikhedzo yo ṱanganelaho nga muvhuso wa lushaka uri u tandulule u kundelwa ha sisiṱeme ya zwa masheleni ya masipala.   5.2 Ndaela ya Khothe ye ya ṋetshedzwa nga thendelo u bva kha masia oṱhe yo ṋea ndaela, vhukati ha zwiṅwe, uri Muvhuso wa Riphabuḽiki ya Afrika Tshipembe wo ṋewa ndaela ya uri u thusedze masipala wapo wa Lekwa u ya nga tshiteṅwaha tsha 139(70 tsha Ndayotewa tshi tshi khou vhaliwa khathihi na tshiteṅwa tsha 150(10(b) tsha Mulayo wa Ndangulo ya Masheleni a Masipala, wa 2003 hu sa athu fhela maḓuvha a fuminṋa u bva nga ḓuvha ḽa Ndaela ya Khoṱhe.5.2. Khabinethe yo dzhia tsheo kha muṱangano wayo wa 12 Shundunthule 2021 uri u waṅwa murahu ha masheleni hu kombetshedzwe, Khoro ya Lekwa LM i fheliswe na uri Mulauli a tholiwe u ya nga tshiteṅwa tsha 139(5)(a) na (b) tsha Ndayotewa, tshi tshi khou vhaliwa khathihi na tshiteṅwa tsha 146(3)(a) tsha MFMA.5.3. Khabinethe yo dovha ya tikedza u fheliswa ha Khoro ya Masipala ya masipala wa Lekwa. Minisṱa wa Gwama na Minisṱa wa Vhuvhusi ha Tshumisano na zwa Sialala vha ḓo ḓivhadza nga tshifhinga tsho teaho nzudzanyo dza tshiimiswa dzine dza ḓo shumiswa u dzikisa masipala na u khwaṱhisedza u vhuelela ha nḓisedzo ya tshumelo.C.    Milayotibe1.    Mulayotibe wa Khwiṋiso ya Zwigidi wa 20211.1.    Khabinethe yo ṱanganedza u anḓadzwa ha Mulayotibe wa Khwiṋiso wa Zwigidi wa 2021 u itela vhupfiwa ha tshitshavha. Mulayotibe u dzinginya milayo na ndangulo ya zwigidi khathihi na u thomiwa ha u Ridzhisiṱara ya Zwigidi ya Lushaka. Tshanduko dzi ḓo thusa kha u fhungudza tshivhalo tsha zwigidi kha vhafari vha zwigidi vha phuraivethe na u fhungudza zwiwo zwa vhugevhenga ha dzikhakhathi. Mulayotibe u dovha hafhu wa khwiṋisa maitele, ndangulo ya zwigidi khathihi na sisiṱeme ya u ita khumbelo. 2.    Mulayotibe wa Khwiṋiso ya Tsireledzo ya Demokirasi ya Ndayotewa kha Mufheṱashango na Mishumo i Elanaho 2.1.    Khabinethe yo ṱanganedza Mulayotibe wa Khwiṋiso ya Tsireledzo ya Demokirasi ya Ndayotewa kha Mufheṱashango na Mishumo i Elanaho  u itela vhupfiwa ha tshitshavha. Tsedzuluso dzi ṱoḓa u livhanya muhanga wa vhusimamilayo  wa Afrika Tshipembe na milayo ya dzitshaka ine ya ṱoḓa u lwisa zwa vhufheṱashango. 2.2.    Khoro ya Tsireledzo ya UNSC yo wana thandululo dza u engedzedza dza tshivhalo u itela u khwaṱhisa maga a u lwa na zwa vhufheṱashango ha ḽifhasi. Miraḓo ya muvhuso i na pfanelo ya u shumisa maga aya. 2.3.    Khwiṋiso dzi ṱalutshedza dziṅwe dza ṱhalutshedzo kha Mulayo na u longela milandu ya u engedzedza, nga maanḓa kha vhathu vhane vha ṱuwa, vha re nḓilani kana u swika kha shango ḽiṅwe na ḽiṅwe u itela zwipikwa zwa u dzhenela kana u tikedza zwigwada zwa vhafheṱashango. U iledza khanḓiso dzi re na mafhungo a elanaho na vhufheṱashango. Khwiṋiso dzi dovha hafhu dza fhindula kha magake e a sumbedzwa nga Bodo ya Vhulanguli ya  Khorondanguli ya U lwa na  Vhufheṱashango ya UN.3.    Mulayotibe wa Khwiṋiso ya Maitele a Tshibveledzwa tsha Vhulimi 3.1.    Khabinethe yo ṱanganedza u ṋetshedzwa ha Mulayotibe wa Khwiṋiso ya Maitele a Zwibveledzwa zwa Vhulimi wa 1990 (Mulayo 119 wa 1990) u tendela zwa u langwa ha thengiso na zwa u ṱunḓwa ha zwiṅwe zwibveledzwa zwa vhulimi khathihi na u ṱuṱuwedza tsireledzo ya zwiḽiwa.3.2.    Thikhedzo dzi khou ṱoḓa u tsireledza vharengi. Khwiṋiso dzo dzinginywaho dzi khwaṱhisa muhanga wa ndaulo u itela mveledzo ya vhulimi, mutakalo na tsireledzo ya zwiḽiwa zwa zwiṅwe zwibveledzwa zwa vhulimi. Mulayotibe u khwaṱhisa sisiṱeme ya ndangulo kha sia ḽa zwithu zwi re kha zwiḽiwa kha zwibveledzwa zwine zwa khou rengiswa, wa dovha hafhu wa ḓivhadza ṱholo dzo fhambanaho na maitele a u oditha, vhukati ha zwiṅwe. 3.3.    Mulayotibe wo no fhira kha nyambedzano dza tshitshavha na vhashelamulenzhe vho fanelaho nahone u ḓo dovha hafhu wa fhira kha maṅwe maitele a vhuronwane a Phalamennde phanḓa ha musi u tshi phasiswa wa vha mulayo.4.    Mulayotibe wa Mutakalo wa Zwimela (Phytosanitary) wa 20204.1.    Khabinethe yo ṱanganedza u ṋetshedzwa ha Mulayotibe wa Mutakalo wa Zwimela wa 2020 u itela u rumelwa Phalamenndeni. Mulayotibe u ṱoḓa u khwiṋisa tsireledzo kha zwi kwamaho u pfuluswa ha zwibveledzwa zwa zwimela u itela zwa u rengiselwa nnḓa khathihi na zwa u ṱunḓa. U khwiṋisa maga ane a thivhela u ḓiswa ha zwikhokhonono zwo valelwaho zwa mashangoni a nnḓa na malwadze, wa langa zwikhokhonono zwi songo valelwaho. Khwiṋiso idzi dzo livhanywa na zwishumiswa zwa dzitshaka zwine Afrika Tshipembe naḽo ḽa vha musaini wazwo.   4.2.     Afrika Tshipembe ndi musaini kha thendelano ya WTO kha khumbelo ya Thendelano ya Maga a Mbofholowo ya zwikhokhonono na Vhuthathazwitshili (Application of Sanitary and Phytosanitary Measures Agreement) khathihi na Thendelano ya Tsireledzo ya Zwimela ya Dzitshaka.  4.3.    Mulayotibe u ḓo fhelisa Mulayo wa Zwikhokhonono zwa Vhulimi u re hone, wa 1983 (Act 36 of 1983) une wa sa dzhiele nṱha Thendelano ya WTO na Thendelano ya Tsireledzo ya Zwimela ya Dzitshaka. U ḓo dovha hafhu wa ṱuṱuwedza mbambadzo ya zwa thengiselonnḓa khathihi na zwa u ṱunḓa zwo tsireledzeaho Afrika Tshipembe.  5.    Mulayotibe wa Khwiṋiso ya Tshiimiswa tsha Ndangulo ya Nyukḽia ya Lushaka5.1.    Khabinethe yo ṱanganedza u anḓwadzwa ha Mulayotibe wa Khwiṋiso ya Tshiimiswa tsha Ndangulo ya  Nyukḽia ya Lushaka u itela vhupfiwa ha tshitshavha.  Mulayotibe u khou ṱoḓa u vala magake ane a vha hone kha Mulayo wa Tshiimiswa tsha Ndangulo ya Nyukḽia ya Lushaka wa 1999 (Act 47 of 1999). U khwaṱhisa ndugiselo dza khombetshedzo dza dziṱholi khathihi na khovhakhombo dza tsireledzo ya madzulo kha vhashumi vha muyani. U khou dovha hafhu wa ṱoḓa u livhanya ndaela dza Zhendedzi ḽa Fulufulu ḽa Athomo ḽa Dzitshaka na mishumo yawo. Afrika Tshipembe ndi muraḓo wa Zhendedzi ḽa Fulufulu ḽa Athomo ḽa Dzitshaka. 6.    Mvetamveto ya Mulayotibe wa Mveledziso ya Zwiko zwa Peṱiroḽiamu mbisi6.1.    Khabinethe yo ṱanganedza u ṋetshedzwa ha Mvetomveto ya Mulayotibe wa Mveledziso ya Zwiko zwa Peṱiroḽiamu mbisi kha Phalamennde. Mulayo u tendela muhanga wa mulayo na ndaulo uri u sike vhupo ho fanelaho vhubindudzi, nyaluwo khathihi na u sikwa ha mishumo kha maraga wa mveledziso ya zwiko zwa peṱiroḽiamu . U dovha hafhu wa ṋetshedza ṱhalutshedzo kha, vhukati ha zwiṅwe, sisiṱeme ya khumbelo; thendelo na pfanelo dza ṋetshedzo; khonadzeo ya u pfukiselwa ha pfanelo; u shela mulenzhe ha vharema; u shela mulenzhe ha muvhuso; ṱhoḓea dzi shandukaho khathihi na ṱhoḓea dza maano a thengiso kha vhafari vha peṱiroḽiamu ya Muvhuso uri vha rengisele phesenthe ya peṱiroḽiamu mbisi nga mutengo wa maraga wo ḓoweleaho kha Khamphani ya Peṱiroḽiamu ya Muvhuso. D.    Vhuṱambo vhune ha khou ḓa1.    Ḓuvha ḽa Afrika1.1.    Afrika Tshipembe ḽi ḓo ṱanganela na dzhango ḽoṱhe u itela u sumbedza Ḓuvha ḽa Afrika nga Ḽavhuvhili ḽa 25 Shundunthule 2021. Ḓuvha iḽi ndi tshikhala tsha u ṱuṱuwedza vhuthihi ha Afrika, u engedza ṱhanganyo ya dzingu khathihi na u vhuedzedza hafhu Afrika kha vhuyo ho ḓoweleaho.1.2.    Ḓuvha ḽa Afrika khathihi na Ṅwedzi wa Afrika zwi ri thusa u pfesesa khwiṋe vhaṅwe vhathu sa Maafrika, zwoṱhe kha dzhango na kha zwitshavha zwo hasekanaho (diaspora). Musi ri tshi pembelela Ḓuvha ḽa Afrika, ri ita izwo hu na u humbula uri COVID-19 i khou bvela phanḓa na u vha tshishushedzi tsha tshaka dzoṱhe na kha dzhango. Roṱhe ri fanela u farana kha u lwa na tshitzhili na u khwaṱhisedza tsireledzo ya vhathu vhoṱhe kha dzhango.2.    Muṱangano wa zwa Mutakalo wa Ḽifhasi2.1    Nga ḽa 21 Shundunthule 2021, Muphuresidennde Vho Ramaphosa vha ḓo shela mulenzhe nga vidio kha Muṱangano wa zwa Mutakalo wa Ḽifhasi une wa ḓo farwa nga Khomishini ya Yuropa na Italy sa Vhadzulatshidulo vha G20.2.2    Muṱangano uyu ndi tshikhala kha G20 na vharangaphanḓa vho rambiwaho, vharangaphanḓa vha madzangano a dzitshaka na vha madzingu, na vhaimeli vha madzangano a zwa mutakalo wa ḽifhasi, tsha u kovhelana zwe zwa gudwa u bva kha dwadze ḽa COVID-19, na u bveledzisa khathihi na u khwaṱhisedzo ya ‘Nḓivhadzo ya Rome’ ya milayo. 2.3    Zwo lavhelelwa uri milayo i ḓo sumbedza tshumisano ya kuvhonele kwo fhambanaho i khou bvelaho phanḓa na nyito yo ṱanganelaho ya u thivhela zwiwo zwa mutakalo wa ḽifhasi zwine zwa kha ḓi ḓa, khathihi na ndingedzo yo ṱanganelaho ya u fhaṱa shango ḽo takalaho, ḽo tsireledzeaho, ḽi sa dzhii sia na ḽi bvelelaho.  3.    Madalo a  Mushumo a Muphuresidennde kha ḽa France3.1    Muphuresidennde Vho Cyril Ramaphosa vha ḓo vha na Madalo a Mushumo kha ḽa Paris, France, u bva nga ḽa 17 u swika nga ḽa 19 Shundunthule 2021, u itela u dzhenela Muṱangano wa nga ha Ndambedzo ya Ikonomi dza Afrika ine ya ḓo rangwa phanḓa nga Muphuresidennde wa France Vho Emmanuel Macron nga ḽa 18 Shundunthule.3.2    Muṱangano u khou itiswa nga u vhona uri dwadze ḽa COVID-19 ḽo livhisa kha vhuleme vhu sa athu vhonwa ha mutakalo na ikonomi u mona na shango ḽoṱhe. Naho zwo ralo, ikonomi dza Afrika, nga u angaredza mashango a Tshipembe ha Sahara Afrika, o kwamea zwihulwane nga u ima ha nyaluwo zwine zwa vha ḓivhazwakale nga 2020 nga murahu ha miṅwaha ya 25 ya nyaluwo ye ya vha i tshi khou bvela phanḓa, na mushumo wo anganyelwaho wa mvusuludzo wa 2021 u khou sumbedza u shaya nungo. Nga tshenetsho tshifhinga, dzhango ḽi na maanḓa manzhi kha zwi kwamaho nyaluwo khulwane dzo fhambanaho khathihi na zwilavhelelwa zwa nyaluwo.3.3    Muṱangano u ḓo kuvhanganya vharangaphanḓa vha vhashumisani vha Afrika, kha vhurangaphanḓa ha zwiimiswa zwa masheleni zwa dzitshaka, hu na kuhumbulele kwa u wana mishumo kune kwa ḓo thusa u khwiṋisa mvusuludzo yo khwaṱhaho nahone i katelaho. Mvusuludzo iyi i ḓo ḓitika nga sekhithara ya phuraivethe ine ya vha na maanḓa  na u ṱhuṱhuwedzo ya mveledziso khathihi na nyengedzedzo kha zwa mabindu. Pulane ya u vusuludza ikonomi i ḓo ṱoḓa u ṱuṱuwedza mveledziso ya lupfumo na u ṱavhanyisa tshanduko kha zwa didzhithala na kha ikonomi ya i sa tshinyadzi mupo zwi tshi elana na Zwipikwa zwa Mveledziso ya i sa Nyeṱhi na Thendelano ya Paris nga ha Tshanduko ya Kilima.E.    Milaedza1.    U fhululedzaKhabinethe yo livhisa maipfi a ndivhuwo dzayo kha: Tshigwada tsha 4x100 mitha tsha riḽei kha u wana mendele wa musuku kha Vhugweṋa ha World Relay Championships ngei Silesia‚ kha ḽa Poland. Vhabveledzi vha mbekanyamushumo ya vhukuma ya Netflix, My Octopus Teacher, vhe vha thuba tshipiḓa tsha Oscar Best Documentary.Kiḽaba ya bola ya milenzhe i ḓivheho sa Tshakhuma Tsha Madzivhandila, kha u ita ḓivhazwakale nga u kunda  Chippa United 1-0 kha muṱaṱisano wa vhugweṋa ha Nedbank Cup ngei Siṱediamu tsha Free State, kha ḽa Bloemfontein nga Mugivhela, wa ḽa 8 Shundunthule 2021, kha khalaṅwaha yayo ya u thoma ya muṱaṱisano wa DStv Premiership. thimu iyo zwazwino i ḓo imela shango kha vhugweṋa ha CAF Confederation Cup khalaṋwaha i ḓaho. 2.    Ndiliso Khabinethe yo livhisa milaedza ya ndiliso kha vha muṱa na khonani dza: Vho Abderrahmane Benkhalfa (72), muḓivhi wa zwa masheleni na Minisṱa wa kale wa zwa Masheleni wa Algeria. Nga tshifhinga tsha themo ya ṅwaha woṱhe ya vhurangaphanḓa ha Muphuresidennde Vho Cyril Ramaphosa kha AU, vho nanga Vho Benkhalfa sa muṅwe wa Vhaimeli vha Tshipentshela vha AU vha COVID-19 kha zwa u tshimbidza masheleni a dzitshaka na dziṅwe thikhedzo kha vhuḓidini ha dzhango ḽa Afrika kha u lwa na dwadze ḽa COVID-19.Mufumakadzi Vho Nadia Goetham (46), muanḓadzi we a nanga buḓo ḽawe kha nyanḓadzamafhungo ya u ganḓisa vha bvela phanḓa na u thoma buḓo ḽi vhuedzaho mitshelo kha vhugalatenga ha u anḓadza, he vha bveledza mvelelo khulwane. Vho vha vhe ngweṋa ya dzibugu na u ṱalutshedza zwiṱori, vho vha vhe na lutamo lwa u bveledzisa vhaṅwe vhathu.Vho Isaac Mogase (78), vhe vha khethwa sa Ṋeḓorobo wa demokirasi ya Ḓorobo ya  Johannesburg u bva nga 1995 u swika nga 2000. Vho vha vhe mulwelambofholowo na mulanguli wa ḽihoro ḽa vhadzulapo. Khosi ya Mufumakadzi Vho Shiyiwe Mantfombi Dlamini Zulu (65), Khosipfareli ya Lushaka lwa Mazulu. Vho vha vho vhewa sa Khosipfareli ya Lushaka lwa Mazulu zwi tshi tevhela u dzama ha munna wavho, Khosi Vho Goodwill Zwelithini kaBhekuzulu (73) nga ṅwedzi wa Ṱhafamuhwe 2021. F.     U tholwaU tholwa hoṱhe hu fhira nga fhasi ha ndingo na u ṱanzwiwa dzina ho fanelaho.1.    Miraḓo ya Khoro, Khoro ya zwa Mbambadzo ya zwa Vhulimi ya Lushaka (i)    Vho Gerhard Schutte;(ii)    Vho Angelo Petersen;(iii)    Muphurofesa Vho Mzukisi Qobo;(iv)    Vho André Jooste;(v)    Mufumakadzi vho Thandeka Ntshangase;(vi)    Vho Sifiso Julius Mhlaba;(vii)    Mufumakadzi Vho Nonie Mokose;(viii)    Mufumakadzi Vho Shandini Naidoo;(ix)    Mufumakadzi Vho Fezeka Mkile; na(x)    Mufumakadzi Vho Dokotela Sharon Thembi Xaba.2.    Mufumakadzi Vho Susan Clare Middleton sa Muthusamulangi Muhulwane (DDG): kha Ndangulo ya Vhureakhovhe kha Muhasho wa Vhusimamiri na Vhureakhovhe na zwa Mupo. 3.    Mufumakadzi Vho Thembisa Futshane sa DDG: kha zwa Pfunzo ya Tshitshavha na Pfumbudzo kha Muhasho wa Pfunzo dza Nṱha na Pfumbudzo. 4.    Vho Khumbula Ndaba sa DDG: Kha zwa Tshumelo dza Thikhedzo ya Tshumisano kha Muhasho wa Mveledziso ya Tshitshavha. 5.    Mufumakadzi Vho Sebolelo Mercedes Zwane sa DDG: kha zwa Vhupulani ha Tshiimiswa  na Thikhedzo kha Muhasho wa Saintsi na Vhutumbuli. 6.    Dokotela Vho Kgosientso David Ramokgopa sa Ṱhoho: Kha zwa Themamveledziso ya Afrika Tshipembe kha DPWI. Mbudziso: Mufumakadzi Vho Phumla Williams – Muambeli wa Khabinethe Luṱingo: 083 501 0139 "
"Tshiṱatamennde tsha Muṱangano wa Khabinethe wa Ḽavhuraru, ḽa 26 Shundunthule 2021",27 May 2021,https://www.gov.za/speeches/statement-cabinet-meeting-wednesday-26-may-2021-27-may-2021-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-26-shundunthule-2021-27-may,"A.    Mafhungo a zwino kha shango 1.    Ṋetshedzo ya khaelo ya Vhulwadze ha Tshitzhili tsha corona (COVID-19) 1.1.    Khabinethe yo takalela uri Luṱa lwa 2 lwa mbekanyamushumo ya ṋetshedzo ya khaelo ya Afrika Tshipembe lwo thoma zwavhuḓi na uri zwigidi zwa vhathu vho teaho vho no haelwa.  1.2.    Fhethu hoṱhe ha muhaelo u mona na shango ho lugela u thusa avho vho ṋetshedzwaho tshikhala tsha u haelwa. Khabinethe i khou humbudza muṅwe na muṅwe a khou dalelaho fhethu ha muhaelo uri a tevhedze maga a tsireledzo ya mutakalo a u ambara masiki, u sanithaiza na u sia tshikhala vhukati hau na vha kule na muṅwe muthu u itela u ḓitsireledza khathihi na u tsireledza vhaṅwe. Fhethu afho ha muhaelo hu nga wanala kha: https://sacoronavirus.co.za/2021/05/12/active-vaccination-sites/. 1.3.    Musi ri tshi khou sendela tsini na u swikelelwa ha u katelwa ha vhathu vhoṱhe kha zwa mutakalo, Khabinethe i khou takadzwa nga ḽa uri vhathu vha fhiraho miḽioni mbili vho no ḓiṅwalisela kha Sisiṱeme ya Zwidodombedzwa zwa Muhaelo ya Eḽekiṱhironiki (EVDS) kha https://vaccine.enroll.health.gov.za. 1.4.    U itela u khwaṱhisedza uri a hu na we a siiwa murahu, fhethu hunzhi hu hone u itela uri vhathu vha kone u ḓiṅwalisela. Khabinethe i khou ita khuwelelo kha avho vhoṱhe vha miṅwaha ya 60 u ya nṱha uri vha ḓiṅwalisele kha EVDS. Miraḓo ya muṱa khathihi na khonani dza vhathu vha miṅwaha ya 60 u ya nṱha vha khou humbelwa u vha ṱuṱuwedza na u vha thusa u ṅwalisa. 1.5.    Vhathu vha nga shumisa WhatsApp u ḓiṅwalisela nga u rumela ipfi ‘Register’ kha 0600 123 456 kana nga kha SMS nga u rwela luṱingo kha *134*832* vha dzhenisa nomboro yavho ya Vhuṋe vha fhedzisela nga u puṱedza #. Tshumelo iyi ndi mahala kha nethiweke dzoṱhe dza Afrika Tshipembe. Vhathu vha nga dovha hafhu vha kona u ḓiṅwalisela nga u founela nomboro ya thuso ya mahala ya: 0800 029 999. 1.6.    Khabinethe yo bvela phanḓa na u humbudza Maafrika Tshipembe vhoṱhe nga ha vhuhulwane ha vhulwadze ha vhuraru hune ha khou ḓa na u ombedzela vhundeme ha u thivhela u fhirela ha COVID-19 nga u tevhedza nga vhuronwane maga a tsireledzo ya mutakalo a si a mulayo a u ambara masiki musi vha fhethu ha nnyi na nnyi, u vha kule na muṅwe muthu lwa tshikhala tsha hanefha kha 1,5 wa mithara na u ṱamba zwanḓa misi yoṱhe nga tshisibe na maḓi kana nga sanithaiza i re na aḽikhohoḽo ya 70%.  2.    Tshiṱuṱuwedzi tsha Mishumo tsha Muphuresidennde2.1.     Khabinethe yo ṱanganedza muvhigo wa mvelaphanḓa wa nga ha u shumiswa ha   Tshiṱuṱuwedzi tsha Mishumo tsha Muphuresidennde, tsho lavhelesaho kha u sika mishumo miswa, u ṋetshedza thikhedzo kha vhuḓitshidzi khathihi na u tsireledza mishumo ine ya vha hone kha sekhithara dzi songo tsireledzeaho. 2.2    Muvhigo u amba zwa uri mafheloni a ṅwedzi wa Ṱhafamuhwe 2021, tshivhaloguṱe tsha vhathu vha linganaho 532 180 vho vhuelwa u bva kha tshiṱuṱuwedzi nahone tsho sika khathihi na u vhulunga mishumo i linganaho 422 786 na u tikedza vhuḓitshidzi ha 109 394. 2.3.      Zwikhala zwa mishumo zwa 161 972 zwi kha ḓi shumiwa sa tshipiḓa tsha Luṱa lwa 2 lwa tshiṱuṱuwedzi tsha mishumo, zwa ḓisa tshivhaloguṱe tsha zwikhala zwo tikedzwaho tsha 694 152.3.    Muṱangano wa Paris wa nga ha u lambedzwa ha masheleni kha Ikonomi dza Afrika 3.1.    Khabinethe yo tikedza u vhidzwa nga vharangaphanḓa Muṱanganoni wa nga ha u lambedzwa ha masheleni kha Ikonomi dza Afrika we wa farwa ngei kha ḽa Paris, nga ḽa 18 Shundunthule 2021, wa u amba uri mivhuso ya Afrika i fanela u vha na tswikelo kha pfanelo dza tshipentshela dza u wana henefha kha $100 biḽioni ya Amerika kha tshelede yo vhulungwaho kha Tshikwama tsha Masheleni a Dzitshaka.3.2.     U ṋetshedzwa ha tshelede hu ḓo khwiṋisa zwilavhelelwa zwa mbuedzedzo ya ikonomi i bvelelaho vhukati ha mashango a Afrika ye ya kwamea nga nḓila ine i sa vhe yavhuḓi nga dwadze ḽa COVID-19 ya ḓisa u tsela fhasi ha sisiṱeme ya zwa masheleni ya ḽifhasi. 3.3.    Muṱangano wo khwaṱhisedza kuvhonele ku tendwaho nga vhanzhi kwa uri tswikelo kha khaelo i fanela u engedzwa kha mashango oṱhe nga maanḓa dzhangoni ḽa Afrika na kha maṅwe mashango a khou bvelelaho, hu na ndingedzo dza ḽifhasi dza uri khaelo dzi fanela u farwa sa thundu ya tshitshavha tsha ḽifhasi. 3.4.    U dovha hafhu wa lavhelesa mushumo wa u haela wo angalalaho wa COVID-19 sa ndaka ya tshitshavha ya ḽifhasi. U dovha hafhu wa ḓikumedzela kha u khwaṱhisedza na u ṱavhanyisa tswikelo Afrika i sa dzhiiho sia ya khaelo dzo tsireledzeaho nahone dza mutengo wa fhasi, dzilafho khathihi na tshisedzisisi nga kha Tswikelo ya Dzangano ḽa Mutakalo ḽa Ḽifhasi ya Tshiṱavhanyisi tsha Zwishumiswa zwa COVID-19 (zwi ḓivheaho sa ACT-A) na Tshiimiswa tsha Tswikelo ya Khaelo dza COVID-19 (tshi ḓivheaho sa COVAX)  3.5.    Khabinethe yo dovholola khuwelelo ye ya itwa nga Muphuresidennde Vho Ramaphosa ya uri thikhedzo ya tshifhinganyana ya Ndaela dza Trips ya Dzangano ḽa Mbambadzo ya Ḽifhasi i fanela u tikedziwa nga vhoṱhe. Thikhedzo iyo i ḓo khwaṱhisedza mveledziso ya khaelo yo engedzwaho na dziṅwe thekhinoḽodzhi dza zwa mutakalo sa tshipiḓa tsha zwine zwa khou itwa zwo fanelaho kha tshiimo tsha dwadze tsha shishi.4.    Ṋetshedzo ya vhuṋe ha mavu a Tafelkop 4.1.     Khabinethe yo ṱanganedza u ṋetshedzwa ha hekithara dza 189 dza mavu khathihi na vhuṋe ha mavu kha vhorabulasi vha 30 kha ḽa Tafelkop ngei tshiṱirikini tsha Groblersdal tsha Limpopo. 4.2.     Haya ndi magumo a maitele a mbuedzedzo ya mavu na tshipiḓa tsha mushumo u khou bvelaho phanḓa wa Komiti ya Vhukati ha Dziminisṱa (IMC) kha zwa Mbuedzedzo ya Mavu.4.3.     Vhorabulasi ndi kale vha tshi khou lima zwibveledzwa zwo fhambanaho lwa miṅwaha ya 25 kha enea mavu vha tshi ṋetshedza mavhengele a zwiḽiwa, zwikimu zwa zwiḽiwa zwa zwikolo khathihi na mimakete ya zwibveledzwa zwiswa ya Pretoria na ya Johannesburg. 5.    zwipitshi zwa mugaganyagwama 5.1.    Khabinethe yo ṱanganedza mathomo a zwipitshi zwa mugaganyagwama, zwine zwa tendela mihasho i tshi ṋetshedza zwidodombedzwa zwa nzudzanyo dzayo na zwipikwa zwa ṅwaha. Phalamennde, sa muimeleli wa vhathu, yo fara khanedzano yo khwaṱhaho nga ha zwipitshi zwa mugaganyagwama na u khwaṱhisedza uri tshelede dza tshitshavha dzi khou shumiswa lu vhuedzaho tshitshavha. 5.2.    Zwipitshi zwa mugaganyagwama zwi bva kha zwipikwa zwa ndeme zwo bulwaho nga Muhulisei Muphuresidennde Vho Cyril Ramaphosa nga tshifhinga tsha Mulaedza wa Lushaka (SoNA) nga ṅwedzi wa Luhuhi 2021. Zwi dovha hafhu zwa ṱuṱuwedzwa nga Pulane ya Mveledziso ya Lushaka: Bono ḽa 2030 khathihi na Muhanga wa Ḽiano ḽa Themo ya Vhukati. 5.3.    Ṅwaha uno muvhuso u khou lavhelesa kha u alusa ikonomi yashu, u khwiṋifhadza nyaluwo ya ikonomi khathihi na u sika mishumo i khou ṱoḓeaho zwihulwane. Ri ḓo lavhelesa thwii kha masia maṋa a ndeme e a bulwa nga tshifhinga tsha SoNA: (a) U kunda dwadze ḽa COVID-19; (b) U ṱavhanyisa mbuedzedzo ya ikonomi; (c) U shumisa tshanduko dza ikonomi u itela u sika mishumo i bvelelaho na u tshimbidza nyaluwo i katelaho, na (d) U lwisana na zwiito zwa vhuaḓa na u maanḓafhadza Muvhuso.6.    U lwisana na zwiito zwa vhugevhenga 6.1.      Khabinethe i khou ṱanganela na Khomishini ya Ndingano ya Mbeu kha u ṱanganedza themo dza rathi dza vhutshilo hoṱhe vhe dzhele dze dza ṋetshedzwa Vho Nowa Makula (32) malugana na bulayo ḽa khomba yavho, Vho Nomzamo Mhlanti, na vhana vhaṱanu. Hezwi zwi rumela mulaedza wo khwaṱhaho uri vhaiti vhoṱhe vha vhugevhenga uvho vhu ṋengisaho vha ḓo livhana na maanḓa o fhelelaho a mulayo.6.2     Khabinethe yo sasaladza mabulayo a zwenezwino a sa pfaliho ngei vhuponi ha Khayelitsha kha ḽa Kapa Vhukovhela na Zandspruit kha ḽa Gauteng e a dzhia matshilo a vhathu vha 21. Khabinethe yo khoḓa mapholisa kha mushumo we vha ita nga u ṱavhanya wa u fara vhahumbulelwa na u ita khuwelelo kha tshitshavha uri tshi shumisane na mapholisa kha u ita uri zwiṱaraṱa zwi tsireledzee. 6.3.      Khabinethe yo ṱanganedza tshumisano vhukati ha mazhendedzi a khombetshedzo ya mulayo apo na a dzitshaka e a livhisa kha u dzhiiwa ha zwidzidzivhadzi nga khani dzhangoni ḽa Afrika Vhubvaḓuvhakati. Zwiito izwo, zwo rangwa phanḓa nga vha Interpol, zwi katelaho mashango a 41 zwo bveledza u dzhiiwa ha zwidzidzivhadzi zwi ḓuraho euro dza 100 miḽioni u bva kha tshikepe tsha u rea khovhe na u farwa ha vhathu vha 10. 7.    Ndingo dza maitele a mbalavhathu7.1.     Vha Mbalombalo dza Afrika Tshipembe (Stats SA) vha ḓo ita ndingo dza mbalavhathu fhethu ho tiwaho sa ha nḓowenḓowe dza u fhedzisela u itela mbalombalo khulwane hu u linga sisiṱeme dzoṱhe na maitele a mbalavhathu. 7.2.     U ḓiṅwalisela ndingo dza maitele a mbalavhathu ho vula u bva nga ḽa 17 Shundunthule u swika nga ḽa 30 Fulwi 2021. Miṱa na zwiimiswa zwi tamaho u ḓadza ḽiṅwalo ḽa mbudziso dza mbalavhathu nga luṱingo zwi ḓo ṱanganedza luṱingo u bva kha vhashumi vha thuso ya tshitshavha vha Stats SA. 7.3.     Khabinethe i khou ṱuṱuwedza miṱa na zwiimiswa uri zwi ṅwalise u itela u khwaṱhisedza uri vha khou vhaliwa. Vhadzulapo vha khou ṱuṱuwedzwa u dalela getcounted.statssa.gov.za uri vha ḓiṅwalisele kha inthanethe. Datumu ya mbalavhathu khulwane i ḓo ḓivhadzwa hu si kale.8.    Thuso ya vhuthu kha ḽa Zimbabwe8.1.    Khabinethe yo ṱanganedza thuso ya vhuthu kha ḽa Zimbabwe. Hezwi zwo vha zwi phindulo kha khumbelo ye ya itwa nga Ṱhafamuhwe 2019 nga muvhuso wa ḽa Zimbabwe wa thuso ya vhuthu zwi tshi tevhela Ḓumbu Mazikule Idai ḽe ḽa bveledza muḓalo muhulu we wa tshinyadza themamveledziso wa dovha hafhu wa vhulaha vhathu.8.2.    Afrika Tshipembe, nga kha Tshikwama tsha Tshumisano ya Dzitshaka na Mvusuludzo ya Afrika, ḽo fulufhedzisa u tikedza thuso ya vhuthu nga R50 miḽioni Zimbabwe. Naho zwo ralo, u bvelela ha dwadze ḽa COVID-19 kha ḽifhasi ho lengisa u thomiwa ha uyo mushumo. 8.3.    U rumelwa ha u thoma ha saga dza 450 000 dza 12,5 kg dza mugayo dzine dza khou ya u ṋetshedzwa miṱa ine ya vha na ṱhoḓea ya thuso ya zwiḽiwa dzo iswa nga Ḓuvha ḽa Afrika nga Ḽavhuvhili, ḽa 25 Shundunthule 2021.  B.    Tsheo dza Khabinethe1.    Mbekanyamushumo ya Ṅwedzi wa Vhaswa 1.1.    Khabinethe yo ṱanganedza Mbekanyamushumo ya Ṅwedzi wa Vhaswa ya 2021 nga fhasi ha thero ine ya ri: Ṅwaha wa Vho Charlotte Mannya Maxeke: U alusa mishumo ya vhaswa u itela tshitshavha tshi katelaho nahone tsho shandukaho. Ḓuvha ḽa Vhaswa ḽa 16 Fulwi 2021 ḽi ḓo pembelelwa Tshiṱirikini tsha Harry Gwala ngei KwaZulu-Natal. Vhuṱambo vhu ḓo katela u rwelwa ṱari ha Tshumelo ya Vhaswa ya Muphuresidennde na u bviswa ha Ḽiano ḽa Mveledziso ya Vhaswa ḽe ḽa Fulufhedziswa (ḽa 2021-2023), ḽine ḽa ṋetshedza Muhanga u konisaho wa nyaluwo na mveledziso ya vhaswa Afrika Tshipembe. 1.2.    Mishumo yo pulaniwaho ya tshifhinga tshilapfu tsha ṅwedzi nga Fulwi ya u pembelela Ṅwedzi wa Vhaswa i ḓo itwa nga fhasi ha ṱhoḓea dza maga a tsireledzo ya mutakalo a COVID 19.2.    Mvelaphanḓa kha thikhedzo ya muvhuso wa lushaka vunḓuni ḽa Devhula Vhukovhela  2.1.    Khabinethe yo nyeṱulelwa nga ha mvelaphanḓa zwi tshi kwama thikhedzo dza muvhuso wa lushaka kha Muvhuso wa vunḓu wa vunḓuni ḽa Devhula Vhukovhela nga fhasi ha khethekanyo ya 100(1) ya Ndayotewa ya Riphabuḽiki ya Afrika Tshipembe ya 1996. Khabinethe yo takaledzwa nga mvelaphanḓa yavhuḓi kha u dzikisa mihasho ya mavunḓu ye ya vha i nga fhasi ha ndangulo.  2.2.    Muvhigo u ḓo ḓivhadzwa Komiti ya Adhoc ya mavunḓu ya Khoro ya Lushaka u itela u shumiwa u tshi ya phanḓa. Komiti i ḓo lavhelesa muvhigo uyu kha muṱangano wayo wo dzudzanyelwaho u vha nga ḽa 24 Fulwi 2021. 3.    Thikhedzo ya Masipala wa Vhupo ha Emfuleni 3.1.    Khabinethe yo ṱanganedza thikhedzo nga muvhuso wa lushaka ya u tandulula khaedu dza maḓi na soredzhi dzine vhadzulapo vha khou ṱangana nadzo nga fhasi ha Masipala wa Vhupo ha Emfuleni kha Tshiṱiriki tsha Sedibeng ngei Gauteng. Thikhedzo i khou ya nga ha Khethekanyo ya 63(2) ya Mulayo wa Tshumelo ya Maḓi wa 1997 (Mulayo 108 wa 1997). 3.2.    Tshiimo tshi si tshavhuḓi tsha ndaulo ndangulo ya masheleni ngei kha Masipala wa Vhupo ha Emfuleni tsho bveledza ṱhogomelo ṱhukhu ya themamveledziso ya maḓi na u kunakisa mabunga. 3.3.    Muhasho wa zwa Maḓi na Vhuthathatshili wo rumiwa u lavhelesa mushumo uyu ya vhiga murahu kha Khabinethe nga ṅwaha Khabinethe yo ṱanganedza u ya phanḓa u dzudzanywa ha IMC ine ya ḓo lavhelesa khaedu dzo angalalaho dza maḓi dzine mimasipala minzhi ya khou ṱangana nadzo. Tshipikwa na miraḓo ya IMC zwi ḓo ḓivhadzwa hu si kale.C.    Vhuṱambo vhune ha khou ḓa 1.    Madalo a Free State1.1.    Muphuresidennde Vho Ramaphosa nga Ḽavhuṱanu ḽa 28 Shundunthule 2021 vha ḓo ṱanganedza Muhulisei Muphuresidennde Vho Emmanuel Macron vha Republic of France kha madalo avho ngei Union Building kha ḽa Pretoria.1.2.    Madalo a u thoma a Muphuresidennde Vho Macron fhano Afrika Tshipembe kha thambo ya Muphuresidennde Vho Ramaphosa o lavhelesa kha u maanḓafhadza tshumisano yo teaho vhukati ha mashango aya mavhili, ye ya itwa ya ndeme nga vhunzhi ha thendelano dza mashango aya kha masia manzhi a tshumisano.1.3.    Madalo a ḓo lavhelesa kha thaidzo dzi kwamaho zwine ḽifhasi ḽa khou ita kha COVID-19 khathihi na phindulo kha ikonomi, mutakalo, ṱhoḓisiso na mveledziso kha dwadze ḽine ḽa vha hone zwino u ya nga hu sa fheli. 1.4.    Vharangaphanḓa avha vha ḓo dovha hafhu vha haseledza nga ha mbambadzo i vhuedzaho u fana na zwikhala zwa vhubindudzi. Afrika Tshipembe ndi mushumisani muhulwane na France wa zwa mbambadzo kha dzhango ḽa Afrika ngeno France ḽi mushumisani wa vhuvhili wa mbambadzo wa Afrika Tshipembe vhukati ha buḽoko ya zwa mbambadzo ya Mbumbano ya Yuropa.2.    Madalo a Minisṱa Muhulwane wa Sudan  2.1.     Minisṱa Muhulwane wa Republic of the Sudan, Vho Dr Abdalla Hamdok, kha thambo ya Muphuresidennde Vho Ramaphosa, vha ḓo fara Madalo a Mushumo a u ḓa kha ḽa Afrika Tshipembe nga Ḽavhuṋa, ḽa 17 Fulwi 2021. 2.2.     Nga tshifhinga tsha madalo, vharangaphanḓa avha vhavhili vha khou lavhelelwa u haseledza nḓila dza u khwaṱhisa vhushaka vhukati ha aya mashango na u haseledza mihumbulo malugana na thaidzo dzine dzhango ḽa khou ṱangana nadzo. 3.    Kiḽaba ya u Vhala nga Vidio ya Muphuresidennde3.1.     Khabinethe yo humbela Maafrika Tshipembe uri vha dzhenele tshipiḓa tsha vhurathi tsha Kiḽaba ya u Vhala nga Vidio ya Muphuresidennde nga Ḽavhuṋa, ḽa 27 Shundunthule 2021 u thoma nga 16:30 u swika nga 18:30. Izwi zwi ḓo itea nga kha Zoom zworalo vhadzheneli vha re na dzangalelo vha nga ḓiṅwalisela u dzhenela tshipiḓa itshi kha www.nrc.org.za. Tshipiḓa itshi tshi ḓo haseledza bugu ya Vho Frantz Fanon ya maitele a u bva kha vhukoḽoni, ine ya vhidzwa The Wretched of the Earth. 3.2.     Khabinethe i khou ṱuṱuwedza Maafrika Tshipembe uri vha tikedze mvelele ya zwa u vhala nahone ndi tshikili tsha mutheo tshine ngudo dziṅwe dzoṱhe dza fhaṱela na uri i sika tshikhala kha tswikelo ya zwikhala zwa mabuḓo. D    Milaedza 1.    U fhululedzaKhabinethe yo livhisa maipfi a ndivhuwiso dzayo kha: Phurofesa Vho Pitika Ntuli, muvhaḓi, murendi na muṅwali wa Afrika Tshipembe we a thuba pfufho ya “You-2”, iṅwe ya pfufho dza people’s choice Awards dza ṅwaha wa vhusumbe dza Global Fine Art Awards ngei Paris, kha ḽa France. Melrose Gallery ngei Johannesburg yo fara ṱano ḽa kha inthanethe ḽa Phurofesa Vho Ntuli ḽa bone sculptures, Azibuyele Emasisweni (U vhuya hayani). Mubishopho Mufumakadzi Vho Naledzani Sikhwari, nga murahu ha u vhewa sa Mubishopho wa u thoma wa mufumakadzi wa Kereke ya Northern Diocese Evangelical Lutheran Church ngei Tshipembe ha Afrika nga murahu ha maḓana a rathi ya vhabishopho vha vhanna. U tholwa ha Mubishopho Vho Sikhwari kha u ranga phanḓa kereke ya miṅwaha ya 503 ndi tshiga tsha ndingano ya mbeu na tshanduko vhukati ha tshitshavha.  Mufumakadzi Vho Nolitha Fakude, nga murahu ha u tholwa sa Muphuresidennde wa mufumakadzi wa Khoro ya minerala ya Afrika Tshipembe kha miṅwaha ya 131. Khabinethe i khou tamela Mufumakadzi Vho Fakude, vhane vha dovha hafhu vha vha Mudzulatshidulo wa Anglo American South Africa, zwoṱhe zwivhuya kha ndavheleso yavho ya u khwaṱhisedza uri zwa migodi zwi khou shela mulenzhe nga nḓila yavhuḓi kha u vha tshiṱuṱuwedzi tsha nyaluwo ya ikonomi kha shango ḽashu.2.    Ndiliso Khabinethe yo livhisa milaedza ya ndiliso kha vha muṱa na khonani dza:  Vho Emmanuel Mojalefa ‘Mjokes’ Matsane, vhe vha fhira fhano shangoni nga khombo ya goloi nga Swondaha, ya ḽa 23 Shundunthule 2021, nga murahu ha u ita vhuṱolo ngei Soweto. Sa muraḓo wa Tshigwada tsha iconic Kwaito group, Trompies, vho vha vhe tshipiḓa tsha tshigwada tshe tsha sika muzika u takadzaho u sa fani na miṅwe u itela Afrika Tshipembe. Phurofesa Vho Stanislaus (Stan) Skumbuzo Mzilankatha Sangweni (87), Vhe vha fhira fhano shangoni nga ḽavhuvhili, ḽa 18 Shundunthule 2021. Vho kumedzela vhutshilo havho kha nndwa ya u lwela mbofholowo, vha fhedza miṅwaha ya 30 vha tshi khou dzula vhuthubwani kha mashango o fhambanaho. Vho dovha hafhu vha shuma sa Mulangi mufareli wa Khomishini ya Ikonomi ya Yuno nahone kha u vhuya havho Afrika Tshipembe, vho ḓo tholwa sa Mudzulatshidulo wa Khomishini ya Tshumelo ya Tshitshavha.Muvhuso na vhathu vha Democratic Republic of the Congo zwi tshi tevhela u thuthuba ha thavha ya Nyiragongo nga Mugivhela, wa ḽa 22 Shundunthule 2021. Vhathu vha 15 hu tendwa kha ḽa uri vho vhulawa nahone vha zwigidi vho kombetshedzwa u pfuluwa nga u thuthuba ha thavhandubi. Muḓinḓa Vho Ismael Coovadia, muḓinḓa wa kale wa Israel, vhe vha fhira fhano shangoni nga Musumbuluwo, wa ḽa 24 Shundunthule 2021. Vho shela mulenzhe zwihulwane kha nndwa ya u lwela mbofholowo ya Afrika Tshipembe.  E    U tholwa U tholwa hoṱhe hu fhira nga fhasi ha ndingo na u ṱanzwiwa dzina ho fanelaho.1.    Mufumakadzi Vho Elizabeth Rhulani Ngwenya sa Muthusa Mulangi Muhulwane (DDG): wa zwa Ndangulo ya Tshumisano kha Muhasho wa Vhuendelamashango. 2.    Mufumakadzi Vho Irene Nomalungelo Mpolweni sa DG wa Muhasho wa Mmbi ya Maswole. Mbudziso:Mufumakadzi Vho Phumla Williams – Muambeli wa Khabinethe Luṱingo: 083 501 0139"
"Tshiṱatamende tsha Muṱangano wa Khabinethe wa Ḽavhuraru , ḽa 9 Fulwi 2021",10 Jun 2021,https://www.gov.za/speeches/statement-cabinet-meeting-9-june-2021-10-jun-2021-0000,https://www.gov.za/ve/speeches/tshi%E1%B9%B1atamende-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-9-fulwi-2021-10-jun-2021-0000,"1.    Mafhungo a zwino kha Shango1.1.    Ṋetshedzo ya khaelo ya Vhulwadze ha Tshitzhili tsha Corona (COVID-19) Khabinethe yo ṱanganedza mvelaphanḓa kha u haela COVID-19 he nga Ḽavhuvhili ḽa 8 Fulwi 2021 ha swikelelwa tshivhalo tsha 1, 524, 589 na u haela nga Ngaelo ya Mathomo ya Pfizer  ho pfuka miḽioni nthihi kha 1, 045, 245, zwine zwa vha zwa ḽiga ḽa vhuṱhogwa vhukuma. Zwiṅwe hafhu, vhathu vha fhiraho miḽioni tharu vho ṅwaliswa kha Sisiṱeme ya Zwidodombedzwa zwa Muhaelo ya Eḽekiṱhironiki, zwine zwa ita uri vha ri pembele kha nndwa yashu yo khwaṱhaho ya u lwa na u phaḓalala ha vairasi. 1.2.    Tshumisano na sekhithara ya phuraivethe kha u haela na mbekanyamushumo dza COVID-19 dzoṱhe nga u angaredza zwi khwaṱhisa vhuḓidini ha lushaka lwashu kha u khwaṱhisedza uri khaelo dza u vhulunga matshilo na mulaedza wa maga a vhutsireledzi kha u lwa na dwadze ḽa COVID-19 zwi swika kha vhathu vhanzhi.1.3.    Khabinethe i dovha hafhu ya ṱanganedza khwaṱhisedzo ya u shumiswa ha khaelo ya COVID-19 ya Sinovac kha tshiimo tsha shishi nga Dzangano ḽa Mutakalo ḽa Ḽifhasi, zwine zwa konisa Maanḓalanga a Ndangulo ya Zwibveledzwa zwa Mutakalo zwa Afrika Tshipembe u ṱanganedza nga u ṱavhanya tshumiso ya Sinovac.1.4.    Khabinethe i khou humbudza Maafrika Tshipembe u dzula vho ṱalifha na u tevhedza nyiledzo nga fhasi ha Ḽeveḽe ya 2 ya Tsivhudzo ya muvalelo wa lushaka. Gabelo ḽa vhuraru ḽi khou swika nahone ri na maanḓa a u langa u kavhiwa. Kha ri dzhie vhuḓifhinduleli ha u ambara masiki ri fhethu ha nnyi na nnyi, u tevhedza maitele a u vha kule na muṅwe muthu nga tshikhala tsha mithara dza 1.5, u dzulela u ṱamba zwanḓa nga tshisibe na maḓi kana u shumisa sanithaiza ya zwanḓa ine ya vha aḽikhohoḽo i linganaho 70%, na u ṱutshela u vha fhethu ha nnyi na nnyi na maguvhangano mahulwane.2.    Ṱhoḓisiso ya zwa Mishumo ya Kotara iṅwe na iṅwe (QLFS)2.1.    Khabinethe yo vhona mvelelo ya QLFS ya kotara ya u thoma ya 2021 ine ya sumbedza uri tshivhalo tsha vhathu vha shumaho a tsho ngo shanduka u bva kha 15,0 miḽioni, hu na u tsela fhasi nyana nga 28 000 kha kotara ya u thoma ya 2021. Tshivhalo tsha vhathu vha sa shumi na tshone a tsho ngo tou shanduka zwi vhonalaho u bva kha 7,2 miḽioni hu tshi vhambedzwa na kotara ya vhuṋa ya 2020 (yo gonya nga 8 000). Tshivhalo tsha vho kuleaho nungo ya u ṱoḓa mushumo tsho gonya nga 201 000 (6,9%) vhukati ha kotara mbili, hu na tshivhaloguṱe tsha 164 000 ya vhathu vhane vha khou dzhenela kha zwa ikonomi yashu.2.2.    Tshanduko ṱhukhu idzi dzo vhanga uri phimo ya vhushayamushumo ya tshiofisi i gonye nga phesenthe ya 0,1 u bva kha 32,5% kha kotara ya vhuṋa ya 2020 u ya kha 32,6% kha kotara ya u thoma ya 2021 – ine ya vha ya nṱhesa u bva mathomoni a QLFS kha ṅwaha wa 2008. Phimo ya vhushayamushumo u ya nga ṱhalutshedzo yo ṱanḓavhuwaho ya vhushayamushumo yo gonya nga 0,6 ya phesenthe kha 43,2% kha Kotara ya u thoma ya 2021 i tshi vhambedzwa na Kotara ya vhuṋa ya 2020.2.3.    Phimo ya vhushayamushumo ya tshiofisi vhukati ha vhaswa (vha miṅwaha ya 15-34) yo vha i 46,3% kha Kotara ya u thoma ya 2021. Phimo yo vha i 9,3% vhukati ha vho khunyeledzaho pfunzo dza nṱha. Mishumo ya sekhithara yo dzudzanywaho yo gonya nga 79 000 ngeno dziṅwe sekhithara dzo tshenzhema u tsela fhasi kha u thola nga kotara ya u thoma ya 2021. Mishumo kha sekhithara i si ya fomaḽa yo tsa nga 19 000 (0,8%); muṱani une ha shuma muthu muthihi yo tsa nga 70 000 (5,8%), na mishumo kha zwa Vhulimi yo tsa nga 18 000 (2,2%).2.4.    Dziṅwe nḓowetshumo dzo sika mishumo ngeno dziṅwe dzo lozwa mishumo vhukati ha Kotara ya vhuṋa ya 2020 na Kotara ya u thoma ya 2021, zwe zwa vhanga u tsa kha tshivhaloguṱe tsha 28 000 tsha mishumo yo ṱangana yoṱhe. Mishumo yo engedzea nga maanḓa kha zwa Masheleni (u swika kha 215 000) dziṅwe nḓowetshumo dze dza engedza mishumo dzi katela Tshumelo dza Matshilisano na Tshitshavha (16 000), zwa Masipala (16 000), Maini (12 000) na zwa U maga (7 000). Ndozwo ya mishumo yo vhonala kha zwa U fhaṱa (87 000), Mbambadzo (84 000), Muṱani une ha shuma muthu muthihi (70 000), Vhuendi (40 000) na Vhulimi (18 000).3.    Mvelelo dza Zwibveledzwaguṱe zwa fhano hayani (GDP)3.1.    Ikonomi ya Afrika Tshipembe yo aluwa nga 1,1% kha kotara ya u thoma ya 2021 (Phando-Ṱhafamuhwe), zwa pindulelwa kha phimo ya nyaluwo yo rekanywaho sa phimo ya ṅwaha ya 4,6%. Hezwi zwi ḓa nga murahu ha u gonya ha 1.4% ho sedzuluswaho (yo rekanywaho sa phimo ya ṅwaha: 5,8%) kha GDP ya vhukuma kha kotara ya vhuṋa ya 2020.3.2.    Nḓowetshumo dza zwa masheleni, zwa mimaini na dza mbambadzo dzo vha zwone zwiendedzi zwihulwane zwa mveledzo (ṋetshedzo) kha sia ḽa zwa ikonomi, ngeno tshumiso ya masheleni miṱani na tshanduko ya zwiṱoko zwa thundu zwo thusa u ṱuṱuwedza nyaluwo kha sia ḽa tshinyalelo. 3.3.    Nga nnḓa ha uri izwi ndi kotara ya vhuraru nga u tevhelelana ya nyaluwo yavhuḓi, ikonomi ya Afrika Tshipembe yo ṱukufhala nga 2,7% i tshi vhambedzwa na kotara ya u thoma ya 2020. 4.    Tsireledzo ya Muḓagasi4.1    Khabinethe i a pfesesa u hanganea ha Maafrika Tshipembe nga ha u khauwa ha muḓagasi hu no khou dzulela u vha hone nga vhanga ḽa u kundelwa ha netiweke dza themamveledziso ya muḓagasi dza Eskom. Khabinethe i dzula yo ḓikumedzela kha mathomo a mushumo wa Pulane ya Zwiko yo Ṱanganelaho ya 2030, yo livhiswaho kha ṱhanganyiso ya muḓagasi yo fhambanaho ine ya ḓo fhungudza vhufulufheli kha tshiko kana zwiko zwa u thoma zwa mveledziso ya muḓagasi.4.2    DMRE yo dovha ya vula Bid Window 5 ya Mbekanyamushumo ya Thengo ya Muḓagasi nga Mubveledzi o Imaho nga eṱhe wa Fulufulu ḽi Vusuludzeaho ine ya ḓo renga 2 600 megawatsi dza muḓagasi wa soḽa na muya u tikedza giridi ya lushaka. Mvusuludzo dza ndangulo ya muḓagasi na dzone dzo konisa mimasipala ine ya vha na nḓadzo u renga muḓagasi wayo u bva kha vhaṅwe vhabveledzi vha muḓagasi. Hezwi zwi ḓo fhungudza mutsiko kha giridi ya muḓagasi ya Eskom.5.    Migwalabo 5.1. Khabinethe yo sasaladza migwalabo ya khakhathi ya zwenezwino ngei Soweto ye ya ita uri hu si vhe na tshi no tshimbila tshitshavhani na u humbela vhagwalabi uri vha dzike na u tenda u langea. 5.2. Naho pfanelo ya u gwalaba nga mulalo i ya ndeme kha tshitshavha tsha dimokirasi, hu fanela u itwa hu tshi khou tevhedzwa mulayo nahone hu sa kandekanywe pfanelo dza vhaṅwe. 5.3. Muvhuso wo ḓiimisela u shuma na zwitshavha u mona na shango u khwiṋisa tshiimo tsha matshilo azwo. 6    Thivhelo ya vhugevhenga6.1. Khabinethe i khoḓa mushumo wa thimu yo ṱanganelaho ya masia manzhi ye ya dzhiulula 800kg ya khokheini ya vhukuma yo gadelwaho ine mutengo wayo wa anganyelwa u vha R400 miḽioni arali i tshi nga rengiswa lu si lwa mulayo.6.2. Khabinethe yo sumbedza u vhilaedzwa nga u gonya ha milandu yo vhigwaho ya u ṱhavhiwa ha mathaela a dzigoloi kha bada khulwane dza shango na dzibada dzine dzi sa anzele u shumiswa nga nnyi na nnyi, zwe zwa ita uri hu vhe na u ṱangulwa na mabulayo a vhaṅwe vhareili vha mimoḓoro. I ita khuwelelo kha mazhendedzi a khombetshedzo ya mulayo uri a khwaṱhise ndingedzo dzao dza u fara vhaiti vha vhugevhenga uvhu. 6.3.    Khabinethe i ita khuwelelo kha miraḓo ya tshitshavha uri i vhige vhugevhenga, hu tshi katelwa na zwiito zwi elanaho na u shumiswa ha zwidzidzivhadzi, kha mapholisa na uri vha songo dzhia mulayo vha u vhea zwanḓani zwavho kana u ita zwa u ḓilwela nga tshitshavha.7.    Komiti ya Vharangaphanḓa vha Afrika vha Muvhuso vha nga ha Tshanduko ya Kilima (CAHOSCC)7.1.    Muphuresidennde Vho Ramaphosa, kha vhuimo havho sa Mukonanyi wa CAHOSCC, vho shela mulenzhe kha muṱangano wayo nga vidio nga Ḽavhuvhili ḽa 8 Fulwi 2021. Muṱangano wo ṱanganedza Muvhigo wa Vhakonanyi vha CAHOSCC nga ha vhuṱhogwa ha Afrika kha ndugiselo ya Khonifarentsi ya vhu26 ya Mashango ane a vha tshipiḓa tsha Buthano ḽa Muhanga wa Mashangombumbano nga ha Tshanduko ya Kilima (UNFCCC COP26), mvelaphanḓa kha mushumo wa mbekanyamushumo dza Tshanduko ya Kilima ya Afrika, khathihi na Mbekanyamushumo ya Zwiṱuṱuwedzi zwa Ikonomi i bveledzaho kha Mupo ya Afrika. 7.2.    Samithi yo khwaṱhisedza hafhu uri tshitshavha tsha dzitshaka tshi fanela u engedza lu vhonalaho vhuḓidini hatsho, u gonyisa ḽeveḽe ya tswikelelo ya nṱha na u tikedza zwine mashango ane a kha ḓi bvelela nga thuso ya u kona u thoma mishumo ya kilima ho sedzwa vhuḓifhinduleli hashu ho fhambanyiswaho. Mashango oṱhe a Afrika a ṱoḓa thikhedzo u bva kha vhashumisani vha dzitshaka nahone tshikhala tsha mveledziso tshashu tshi fanela u ṱhonifhiwa u itela u swikela zwipikwa zwa kilima zwashu na vhuhovheleli, ngeno ri tshi khou ṋetshedza zwine ra kona kha vhuḓidini ha ḽifhasi.7.3.    Muṱangano wo khwaṱhisedza ṱhoḓea ya ṱhanganedzo ya nyimele dza lushaka dzo fhambanaho dzashu na nḓadzo sa i zwi zwi sa konadzei u lavhelela Afrika u swikela zwifhinga zwo tiwaho zwi fanaho u nga mashango o bvelela u shandukisa ikonomi dzashu na u sa tsha bindudza kha fulufulu u bva kha mupo. Hezwi ndi zwa vhuṱhogwa, nga maanḓa musi ho sedzwa ḽeveḽe dza nṱha dza vhushayandingano, vhushayamushumo na ṱhoḓea dza mveledziso u mona na Dzhango ḽashu, nga maanḓa vhukati ha vhafumakadzi na vhaswa. Zwiṅwe hafhu, ri fanela u rumela mulaedza u pfalaho wa uri mathomo a mushumo na vhuhovheleli zwi shuma nga nḓila i linganaho kha phungudzo, ṱhanganedzo na thikhedzo. 8.    Ḽikumedzwa ḽa Khoro ya Pfanelo ya Vhathu ya Mashangombumbano (UN) nga ha Mikano ya Palestina8.1. Khabinethe i ṱanganedza u dzhiiwa ha Ḽikumedzwa ḽa Khoro ya Pfanelo dza Vhathu ya UN ḽa nga ha u khwaṱhisedza ṱhonifho ya mulayo wa pfanelo dza vhathu na milayo ya vhuphalalavhathu kha mikano ya Palestina, hu tshi katelwa na Vhubvaḓuvha ha Jerusalema na ngei Israel.8.2. Ḽikumedzwa ḽi dovha ḽa ita khuwelelo ya u thoma nga u ṱavhanyedza khomishini ya  ṱhoḓisiso ya dzitshaka yo imaho nga yoṱhe u itela u ṱoḓisisa mavharivhari oṱhe a u kandekanywa ha pfanelo dza vhathu. Khabinethe yo ombedzela vhuṱhogwa ha thandululo ya vhukuma ya tshifhinga tshilapfu kha khuḓano vhukati ha Palestina na Israel yo ḓitikaho u vha hone ha mivhuso mivhili. B.    Tsheo dza Khabinethe1.    Nyengedzedzo ya Tshiimo tsha Tshiwo tsha Lushaka1.1.    Khabinethe yo tendela nyengedzedzo ya Tshiimo tsha Tshiwo tsha Lushaka tsha tsha COVID-19 u swikela ḽa 15 Fulwana 2021. Nyengedzedzo ndi u ya nga Khethekanyo ya 27(5)(c) ya Mulayo wa Ndangulo ya Tshiwo, 2002 (Act 57 of 2002). 1.2.    Nyengedzedzo i ḓo konisa shango u bvela phanḓa na thusedzo dzine dzi sa vhe dza mushonga u lwa na COVID-19.  2.    Mivhigo ya mvelaphanḓa kha mathomo a mushumo wa Muhanga a Tshiṱirathedzhi a Vhukati ha Ṅwaha (MTSF)2.1.    Khabinethe yo tendela mivhigo ya kushumele kha mathomo a mushumo wa MTSF 2019-2024 we wa dzudzanywa nga Muhasho wa Vhupulani, U vhea Iṱo na U ela.   2.2.    Dwadze ḽa COVID-19 ḽo kwama mathomo a mushumo wa MTSF, tshivhalo tsha zwipikwa kha sia ḽa zwithu zwa ndeme tshi dzula tshi nḓilani yone nga tshifhinga tshine tsha khou sedzuluswa, naho hu na u lenga hu vhonalaho kha zwiṅwe zwipikwa zwa kushumele ndi nga vhanga ḽa u dzudzanya mugaganyagwama nga huswa u ya nga zwithu zwa ndeme. 2.3.    Mivhigo ya kushumele i ḓo anḓadzwa tshitshavhani na tshigwada tsha Dziminisṱa tshi ḓo fara miṱangano ya minyeṱulo ya nyanḓadzamafhungo u itela u ṱalutshedza nga vhuḓalo mivhigo nga ha tswikelo na thusedzo dzi re kati dza u khwiṋisa kushumele.3.    Ḽiṅwalo ḽa Muhanga nga ha Madzangalelo a Lushaka lwa Afrika Tshipembe3.1.    Khabinethe yo tendela Ḽiṅwalo ḽa Muhanga nga ha Madzangalelo a Lushaka a Afrika Tshipembe kha nyambedzano yawo ya mafhungo a fhano hayani na a dzitshaka. Ḽiṅwalo ḽa muhanga ḽi bva kha Mulayotewa wa Riphabuḽiki ya Afrika Tshipembe wa 1996 na NDP.3.2.    Ḽiṅwalo ḽi sumbedzisa vhukati ha zwiṅwe vhuimo ha shango kha maanḓa aḽo a vhuvhusi ha lushaka na ndaela ya Mulayotewa, tsireledzo na mutakalo wa vhadzulapo vhaḽo; lupfumo lwaḽo kha zwa ikonomi na nḓila ya kuitele ya shango ya u fhaṱa Afrika ḽa khwiṋe na ḽifhasi ḽa khwiṋe.3.3.    Ḽiṅwalo ḽi ḓo wanalea nga tshitshavha nga kha webusaithi ya muvhuso na iyo ya Muhasho wa Vhushaka ha Dzitshaka na Vhushumisani. C.    Vhuṱambo vhune ha khou ḓa1.    Muṱangano wa Vharangaphanḓa vha G7   1.1.    Khabinethe i na fulufhelo ḽa uri vhushelamulenzhe ha Afrika Tshipembe kha Samithi ya Vharangaphanḓa vha G7 ngei United Kingdom u bva nga ḽa 11 u swika nga13 Fulwi 2021, yo rangwa phanḓa nga Muhulisei Muphuresidennde Vho Cyril Ramaphosa, ndi tshikhala tsha u amba nga ha thaidzo dza shango ḽashu na dza dzhango.1.2.    Maguvhangano a fanaho na Samithi ya Vharangaphanḓa vha G7 ndi tshikhala tsha vhuṱhogwa tsha Afrika Tshipembe tsha u ṱuṱuwedza muhumbulo waḽo wa ḽifhasi ḽa mulalo ḽi sa dzhii sia. Afrika Tshipembe ḽi ḓo sumbedzisa mutshinyalo wa zwa ikonomi na matshilisano wo vhangwaho nga tshiwo tsha dwadze na u dovha ḽa  ṱalutshedza uri ri khou bvisa hani kha mutshinyalo uyu nga vhanga ḽa kuhumbulele kwao kha zwa masheleni kwa tshifhinga tshi ḓaho na mbekanyamaitele dza zwa matshilisano. 1.3.    Afrika Tshipembe ḽi ḓo dovha ḽa shumisa Samithi ya Vharangaphanḓa vha G7 u ṱuṱuwedza ṋetshedzo kha Thendelo nga ha Masia a Elanaho na Pfanelo dza Ndaka ya Muhumbulo kha Dzangano ḽa Mbambadzo ḽa Ḽifhasi u khwaṱhisedza tswikelelo i linganaho kha khaelo dza COVID-19. Hezwi zwi ḓo konisa mashango u bveledza khaelo dzao one aṋe na u lugisela nḓila ya mveledziso ya nḓowetshumo ya u bveledza zwa mishonga kha shango ḽashu na kha dzhango.D.    Milaedza 1.    U fhululedzaKhabinethe i fhululedza: •    Vho Pitso Mosimane (Mugudisi Pitso), kha u fhufhisela nṱha fuḽaga ya Afrika Tshipembe nga u ranga phanḓa kiḽabu ya bola ya milenzhe ya nṱhesa kha dzhango, Al Ahly, musi i tshi wina tshiphuga tsha African Super Cup. Mulanguli wa kale wa thimu ya Mamelodi Sundowns vho ḓiwanela tshiphuga tsha vhuṋa na thimu ya Al Ahly u bva tshe vha thoma u shuma na kiḽabu i re ngei Cairo, Egypt lwa miṅwedzi ya rathi fhedzi yo fhelaho.2.    NdilisoKhabinethe i livhisa ndiliso dzayo kha muṱa na khonani dza: •    Vho MacDonald Ndodana Mathunjwa, mutambi zwa zwiṱori vhe vha vha tshi ḓivhiwa nga vhuimo he vha vhu tamba kha Home Affairs, Generations, Soul City, Intsika na Bones of Bones. •    Vho Mabi Gabriel Thobejane, vhe vha vha vhe muṅwe wa vhaimbi vha muzika wa jazz a ḓivheaho vhukuma kha shango ḽashu.•    Vho Ben Kruger, mutambi wa zwiṱori wa kale, muṅwali na mubveledzi vhe vha vha tshi ḓivhiwa nga vhuimo he vha vhu tamba kha Binnelanders. •    Vho Shaleen Surtie-Richards, mutambi o swikelelaho zwithu zwinzhi vhe vha vha  vha tshi ḓivheswa nga vhuimo he vha vhu tamba kha fiḽimu ya 1988 ya Fiela se Kind, na kha vhuimo he vha tamba kha Egoli: Place of Gold na 7de Laan.•    Vho Ivy Cikizwa Gcina, vhe vha shuma kha zwiimo zwinzhi nga tshifhinga tshavho vha tshi khou lwa na muvhuso wa tshiṱalula, hu tshi katelwa na u shuma kha Dzangano ḽa Vhadzulapo vha Vharema ḽa Port Elizabeth na u vha muraḓo wa kale wa Phalamennde ya demokirasi ya u thoma (1994 – 1999).E.    U tholiwa U tholwa hoṱhe ho fhira nga fhasi ha khwaṱhisedzo ya ndalukano na u ṱanzwiwa dzina ho teaho.1.    Vho Nhlanhla Michael Mabaso sa Tshanḓa tsha Mulangi Muhulwane: kha zwa Tshumelo dza Mafhungo kha Muhasho wa zwa Muno.2.    U tholiwa ha miraḓo ya Bodo ya Tshiimiswa tsha Ndaulo tsho Imaho nga tshoṱhe tsha Vhasedzulusi lwa miṅwaha miṱanu;a.    Vho Fulvio Tonelli;b.    Mufumakadzi Vho Ruth Benjamin-Swales;c.    Mufumakadzi Vho Thabiso Kutumela;d.    Mufumakadzi Vho Nalini Maharaj;e.    Vho Prostas Phili;f.    Mufumakadzi Vho Zine Mshengu;g.    Vho Eugene Zungu;h.    Mufumakadzi Vho Chuma Mjali;i.    Vho Richard Hawkins; naj.    Mufumakadzi Vho Naidene Ford-Hoon.3.    Muphuresidennde vho thola Vho Hlengani Mathebula sa Mudzulatshidulo wa Bodo ya Vhalangi vha Zhendedzi ḽa Mveledziso ya Nyanḓadzamafhungo na Daivesithi. Mbudziso: Mufumakadzi Vho Phumla Williams – Muambeli wa Khabinethe Luṱingo: 083 501 0139 "
"Tshitatamennde tsha Muṱangano wa Khabinethe wa Ḽavhuraru, ḽa 30 Fulwi 2021.",1 Jul 2021,https://www.gov.za/speeches/statement-cabinet-meeting-30-june-2021-1-jul-2021-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-30-fulwi-2021-1-jul-2021-0000,"A.    Mafhungo a zwino kha shango1.    Ḽeveḽe ya Vhuṋa ya Tsivhudzo yo khwiṋiswaho1.1.    Khabinethe i khou khwaṱhisedza u sudzuluselwa ha shango kha Ḽeveḽe ya vhuṋa sa zwo ḓivhadzwaho nga Muhulisei Muphuresidennde Vho Cyril Ramaphosa nga Swondaha ya, 27 Fulwi 2021 sa ḽiga ḽo teaho kha u lwa na gabelo ḽa vhuraru ḽa dwadze ḽa COVID-19 kha ḽa Afrika Tshipembe.1.2.    U khwaṱhiswa ha nyiledzo zwi ḓo khwaṱhisa vhukoni hashu kha u thivhela u engedzea ha u kavhiwa hune zwa ḓo fhungudza muhwalo kha sisiṱeme ya ndondolamutakalo yo no hoṱefhalaho.1.3.    Maṅwe maga a nyiledzo nyengedzedzwa aḓo sedzuluswa nga murahu ha maḓuvha a 14 na u fhungudza masiandaitwa a zwa ikonomi sa tshipiḓa tsha u isa phanḓa na u ḓisa ndinganyelo ya ṱhoḓea ya u vhulunga matshilo khathihi na vhuḓitshidzi.1.4.    Khabinethe yo khwaṱhisedza hafhu uri tshivhumbeo tsha vhulwadze   tsha Delta tshi a fhiriselea u ṱavhanya u fhirisa zwiṅwe zwivhumbeo zwo fhiraho, nahone tshi ṱoḓa vhuronwane kha matshilisano ashu a ḓuvha na ḓuvha ngauri vhunzhi ha vhathu vho kavhiwaho nga COVID-19 avha sumbedzi na tsumbadwadze na nthihi.1.5.    Tsumbamaitele dzo Ṱanganyiswaho dza Tsireledzo ya zwa Mutakalo Mishumoni dzo sikwaho nga Minisṱa wa zwa Mishumo na Vhashumi dzi ṋetshedza tsumbanḓila dzi khwaṱhisedzaho ṱhoḓea ya uri mabindu a dzule o vula fhedzi hu tshi khou dovha ha khwaṱhisedzwa uri muṅwe na muṅwe u na mutakalo na hone o tsireledzea mushumoni.1.6.    Nga tshifhinga itshi tsha khombo, zwi a eletshedzwa nahone zwa dovha hafhu zwa vha zwa ndeme u vhulunga matshilo nga u ṱutshela kule na fhethu ha nnyi na nnyi, u tevhedzela Milayo i Langulaho Tshiimo tsha Tshiwo tsha COVID-19 khathihi na u tevhedzela maga a tsireledzo ya mutakalo ane a sa vhe a mushonga u fana na u ambara masiki musi ri fhethu ha nnyi na nnyi, u ṱamba zwanḓa misi yoṱhe nga tshisibe na maḓi kana u shumisa sanithaiza ine ya vha na aḽikhohoḽi i linganaho 70%, u sia tshikhala tsha 1,5 wa mithara vhukati hau na muṅwe tshifhinga tshoṱhe.2.    U ṋetshedzwa ha khaelo dza COVID-192.1.    Shango ḽa Afrika Tshipembe ḽi khou isa phanḓa na u khwaṱhisa u Mbekanyamushumo ya Ṋetshedzo ya Khaelo ya COVID-19 hu u itela u tsireledza vhadzulapo kha masiandaitwa a vhavhaho a tshitzhili. Kha ḽa 30 Fulwi 2021, vhathu vha paḓaho 3 miḽioni (3, 026, 636) vho no haeliwa nahone khavho hu katelwa Vhashumi vha ndondolamutakalo, vhathu vha miṅwaha ya 60 ucya nṱha, khathihi na vhadededzi. Hezwi zwi katela na vhadededzi vha 238 315 vhe vha haeliwa.2.2.    Khabinethe yo fhululedza muhasho wa Mutakalo na wa Pfunzo dza Fhasi kha u shumana nga nḓila yo teaho na ṱhoḓea dza vhadededzi na vhaṅwe vhashumi vha nḓowetshumo ya zwa pfunzo ya muvhuso na ya phuraivethe nga u ṋetshedza mbekanyamushumo ya muhaelo yo ṱanganelanaho.2.3.    U haelwa ha vhashumi vha tsireledzo zwone zwi ḓo thoma nga Musumbuluwo, wa ḽa 5 Fulwana 2021 hune ha ḓo thomiwa nga miraḓo ya SAPS, nga Ḽavhuna, ḽa 8 Fulwana 2021 hu ḓo tevhela miraḓo ya Mmbi ya Vhupileli ya ḽa Afrika Tshipembe.2.4.    U ḓinwalisela u haeliwa kha EVDS zwo vulwa uri vhathu vha miṅwaha ya 50 na uya nṱha vha ḓiṅwalise, nahone u haelwa havho zwo dzudzanyelwa u thoma nga Ḽavhuna, ḽa 15 Fulwana 2021. Vhathu vha miṅwaha heyi vha khou ṱuṱuwedzwa u ḓiṅwalisa nga u dzhena kha https://vaccine.enroll.health.gov.za kana nga WhatsApp kha: 0600 1234562.5.    Datumu dza u haela vhashumi vha sekhithara dzi bveledzisaho ikonomi u fana na migodi, vhashumi vha mavhengeleni khathihi na vhaṅwe dzi ḓo ḓivhadzwa nga IMC wa Khaelo ine yo rangwa phanḓa nga Muthusa Phuresidennde.3.    Ḓuvha Ḽa Vhaswa3.1.    Khabinethe yo livhuwa vhadzulapo vhoṱhe vha Afrika Tshipembe kha u dzhenela mabembela a Ḓuvha ḽa Vhaswa nga Ḽavhuraru, ḽa 16 Fulwi 2021 nga fhasi ha thero ine ya ri: “Ṅwaha wa Vho Charlotte Mannya Maxeke: U engedzedza u tholwa ha vhaswa hu u itela lushaka lwo ṱanganelanaho na lwo khwiṋiseaho.”3.2.    Muphuresidennde Vho Ramaphosa vho rwela ṱari zwiteṅwa zwa u guda nga kha inthanethe na zwikhala zwa mishumo, Tshiimiswa tsha SA Youth na tsha mPowa, zwine zwo pika kha u sika zwikhala zwa thikhedzo ya masheleni na mishumo kha vhathu vhaswa nga u vha ṱumanya na vhatholi khathihi na vhaṋetshedzi vha masheleni. Vhaswa vha nga ṅwala ṱhaluso yavho, vha sedza zwikhala zwa u guda na u kona u wana masheleni, na u wana thikedzo nga kha nḓila nnzhi kha zwiteṅwa izwo.3.3.    Kha vha dalele http://SAYouth.mobi kana vha rwele luṱingo nomboro ya mahala ya: 0800 72 72 72 u itela u swikele zwikhala zwinzhi  na thikhedzo nga kha Thusedzo ya Mishumo ya Vhaswa ya Muphuresidennde.B.    Tsheo Dza Khabinethe1.    Muvhigo wa Muvhuso Wapo1.1.    Khabinethe yo rera nga tshiimo tsha muvhuso wapo zwi tshi laedzwa nga mivhigo u bva kha Muhasho wa Tshumisano ya Mavhusele na Mafhungo a zwa Sialala (CoGTA), Muhasho wa Gwama khathihi na Muṱola-Mbalelano wa Afrika Tshipembe.   1.2.    Khabinethe yo dzhiela nṱha tshiimo tshi shushaho tsha miṅwe mimasipala na uri kha dziṅwe nyimele, muvhuso wa lushaka u ḓo tea u dzhenelela zwo khwaṱha u itela u khwiṋisa nḓisedzo ya tshumelo khathihi na vhukoni ha miṅwe mimasipala zwi tshi elana na mbetshelwa dza Tshiteṅwa tsha 139(7) tsha Ndayotewa ya ḽa Afrika Tshipembe ya 1996.1.3.    Nga nṱha ha zwenezwo, muvhuso wa lushaka wo rangwa phanḓa nga CoGTA, Muhasho wa Gwama khathihi na mihasho i sedzanaho na u ṋetshedzwa ha tshumelo I ḓo khwaṱhisa thikhedzo dzayo kha mimasipala zwi tshi yelana na Kuitele kwa Mveledziso yo ḓitikaho nga Tshiṱiriki (DDM) khathihi na vhuḓifhinduleli hayo sa zwo randelwaho kha Tshiteṅwa tsha 154 tsha Ndayotewa.2.    U Dzhenelela ha Tshitshavha tsha Mveledziso tsha Mashango a Tshipembe ha Afrika (SADC) kha ḽa Mozambique.2.1.    Khabinethe yo ṱanganedza tsheo dza Guvhangano ḽo Khetheaho ḽa Vharangaphanḓa vha Mashango na Muvhuso wa SADC ḽo farelwaho Maputo, kha ḽa Mozambique nga Ḽavhuraru, ḽa 23 Fulwi 2021.2.2.    Guvhangano iḽo ḽo tendela u shela mulenzhe ha mashango are miraḓo kha thikhedzo ya u dzhenela uri huvhe na vhudziki kha ḽa Mozambique. Sa tshipiḓa tsha SADC, Afrika Tshipembe na ḽone ḽi ḓo dzhenela kha vhuḓidini uvhu ho pikaho kha u vhuedzedza vhudziki kha dzingu.3.    U fara vhuṱambo ha vhu21 ha Ḽifhasi ha AIDS na maṅwe Malwadze a Pfukhelaho a Vhudzekani (STIs) kha ḽa Afrika (ICASA)3.1.    Khabinethe yo tenda uri Afrika Tshipembe ḽi farelwe khaḽo ICASA ya vhu21, ine ya ḓo farelwa Durban u bva nga ḽa 6 u swika ḽa 11 Nyendavhusiku 2021.3.2.    U farelwa ha ICASA kha ḽa Afrika Tshipembe zwi ḓo ṋea ḽino shango tshikhala tsha u sumbedza vhuḓiimiseli haḽo kha u fhindula kha zwipikwa zwa Mbumbano ya Mashango zwaa 90-90-90 zwa dzilafho u itela u thusa u fhelisa dwadze ḽa AIDS. Afrika Tshipembe ḽo no swikela mvelaphanḓa kha u lwa na HIV na AIDS, fhedzi hutshe na zwinzhi zwine zwa kha ḓi tea u itwa u itela u fhungudza u kavhiwa huswa.3.3.    Guvhangano iḽi ḽi ḓo dovha hafhu ḽa ṋetshedza tshikhala tsha u ambedzana na zwikhala zwa u guda malugana na nḓila dza u thivhela HIV na STIs musi ro livhana na dwadze ḽa COVID-19.4.    Maipfi a ndiliso kha vhadzulapo vha Zambia4.1.    Khabinethe yo livhisa maipfi a ndiliso kha vha muṱa na vhadzulapo vha Zambia kha u fhira fhano shangoni ha Muphuresidennde wa u thoma wa Republic of Zambia, Dokotela Vho Kenneth “KK” Kaunda (97), nga Ḽavhuṋa, ḽa 17 Fulwi 2021. Dokotela Vho Kaunda vho vha vhe muṅwe wa vhalwela pfanelo dza vhadzulapo vha Afrika, vha dovha vha vha ntende kha zwa u lwa na vhupuli, u lwela u vhona dzhango ḽa Afrika ḽine ḽa vha na vhuthihi na u bvelela.4.2.    Musi vha tshi khou vha hulisa, Muphuresidennde Vho Ramaphosa vho rwela ṱari maḓuvha a 10 a u lila u thoma nga Ḽavhuṱanu, ḽa 18 Fulwi 2021 u swika vhusiku ha Swondaha, ya ḽa 27 Fulwi 2021, ane khao ho vha ho katelwa u fhefheḓiswa ha fuḽaga zwiṱitshini zwoṱhe zwa dzifuḽaga.4.3.    Vhutshilo havho hoṱhe, Dokotela Vho Kaunda vho shuma vha sa neti vha tshi lwela mvelaphanḓa ya dzhango ḽa Afrika kha zwa ikonomi, matshilisano na poḽotiki, nahone vho dovha hafhu vha vha muhaga wa u Lwela dzhango ḽa Afrika uri ḽi vhofhololwe kha vhupuli na muvhuso wa tshiṱalula. Vho ranga phanḓa vhuthihi ha vhadzulapo vha ḽa Afrika, nahone vha ḓo humbulwa nga vhurangaphanḓa havho vhu tamisaho kha u thomiwa ha dzangano ḽa Non-Aligned Movement (dzangano ḽo ḓiimisaho nga ḽoṱhe) ḽe ḽa vha Organisation of African Unity (Dzangano ḽa Vhuthihi ha Afrika), ḽine zwa zwino ḽa vho ḓivhea sa African Union (Mbumbano ya Afrika).4.4.    Khabinethe yo tendela mbekanyamushumo yo rangwaho phanḓa nga Muhasho wa zwa Mitambo, Vhutsila na Mvelele ya uri hu humbulwe vhutshilo na mishumo ya Dokotela Vho Kaunda kha u lwela mbofholowo shangoni ḽavho na kha dzhango nga vhuphara, zwihulwanesa dzingu ḽa Tshipembe ha Afrika. Muphuresidennde Vho Ramaphosa vha ḓo dzhenelela mbulungo ine ya ḓo farelwa Lusaka nga Ḽavhuṱanu, ḽa 2 Fulwana 2021.C.    Milayotibe1.    Mulayotibe wo Dzudzanyululwaho wa u Ṅwalisa Ṱhanziela dza vhuṋe1.1.    Khabinethe yo tendela u anḓadzwa ha Mulayotibe wo Dzudzanyululwaho wa u Ṅwalisa Ṱhanziela dza vhuṋe uri vhathu vha kone u swikisa vhuḓipfi havho nga hawo. Mulayotibe uyu u khou shandukisa Mulayo wa u Ṅwaliswa ha Ṱhanziela dza vhuṋe wa 1937 (Mulayo wa vhu47 wa 1937), une wo fhelelwa nga tshifhinga kha maitele awo.1.2.    Nga nnḓa ha u dzudzanyulula maitele a kushumele kwa ofisi ya u Ṅwalisa Ṱhanziela dza vhuṋe, Mulayotibe uyu u khou dovha wa ṋetshedza sisiṱeme ya eḽekiṱhironiki ya u shumana na khumbelo, ine ya ḓo khwiṋisa maitele a u shumela vhaṋe vha Ndaka khathihi na tshitshavha nga u angaredza. U dovha hafhu wa dzinginya uri hu tholwe Muṅwalisi wa Ṱhanziela dza vhuṋe, Muthusa Muṅwalisi wa Ṱhanziela dza vhuṋe khathihi na Muthusi wa Muṅwalisi wa Ṱhanziela dza vhuṋe.   2.    Mvetomveto ya Mulatibe wa Koporasi ya Khasho ya Afrika Tshipembe wa 20202.1.    Khabinethe yo ṱanganedzwa u anḓadzwa ha Mulayotibe wa SABC wa 2020 u itela uri vhathu vha kone u bvisa mihumbulo yavho nga hawo khathihi na u ambedzana nga hawo. Musi wo no phasiswa u vha mulayo, Mulayotibe u ḓo ita uri hu shandukiswe Mulayo wa zwino wa Khasho, wa 1999 (Mulayo wa 4 wa 1999). U khou ṱoḓa u khwaṱhisa mashumele avhuḓi a khasho ya tshitshavha.2.2.    Mulayotibe u dzinginya, vhukati ha dziṅwe tshanduko, u dzudzanyululwa ha Bodo ya SABC, ine ya ḓo khwaṱhisa vhuḓifhinduleli hayo . U dovha hafhu wa dzinginya tshanduko kha nḓila dza u ṋetshedza masheleni dza SABC khathihi na sisiṱeme ya ḽaisentse dza theḽevishini (TV).D.    Vhuṱambo vhune ha khou ḓa1.    Ṅwedzi wa Vho Nelson Mandela1.1.    Ṅwaha muṅwe na muṅwe nga ḽa 18 Fulwana, Vhadzulapo vha Afrika Tshipembe na vhaṅwe u mona na ḽifhasi vha hulisa Muphuresidennde washu wa kale ane a dovha a vha muhali wa ḽifhasi – Dokotela Vho Nelson Rolihlahla Mandela – nga u pembelela ḓuvha ḽa Dzitshaka ḽa Vho Nelson Mandela.1.2.    Kha tshifhinga tshino tsha u lingedza, ri ḓitika nga muya wa lushaka wa vhuthihi na vhuthu sa zwo sumbedzwaho nga Vho Madiba u vhona uri ri kone u thusana nga tshashu. Nga kha u elelwa Vho Madiba, Khabinethe i khou ṱuṱuwedza vhadzulapo vha Afrika Tshipembe uri vha takuwe vha imedzane kha khaedu na u tikedzana avho vhadzulapo nga riṋe vho ṱhaselwaho nga masiandaitwa a COVID-19. Ri nga kona u kuvhatedza mvumbo ya Vho Madiba ra dovha ra hulisa zwivhuya zwavho zwe vha sia nga kha matshilisano mavhuya khathihi na u tikedza avho vhane vho huvhadzwa zwihulu nga masiandaitwa a tshitzhili.2.    Khalaṅwaha ya Muthelo2.1.    Khalaṅwaha ya muthelo ya 2021 i khou vula nga Ḽavhuṋa, ḽa 1 Fulwana 2021 u swika Ḽavhuvhili, ḽa 23 Ḽara 2021. Vhatheli vha khou ṱuṱuwedzwa u ḓadza zwidodombedzwa zwavho zwa muthelo kha eFiling (www.sars.gov.za) kana kha App ya South African Revenue Service Mobi-App (App ya Tshumelo ya Muthelo ya Afrika Tshipembe).2.2.    Uno ṅwaha vhatheli vhanzhi vha ḓo dovha hafhu vha ṱhaṱhuvhiwa nga khomphuyutha u itela u leludza maitele. U humisa muthelo nga tshifhinga na hone nga u fulufhedzea zwi ita uri vhatheli vha dzule vha khou tevhedzela ndaela khathihi na u thusa muvhuso uri u kone u ṋetshedza tshumelo kha vhadzulapo vha Afrika Tshipembe vhane vha khou i ṱoḓesa.E.    Milaedza1.    U fhululedza     Khabinethe i khou fhululedza:Vho Nicholas Dlamini, murema wa u tou thoma wa u gidima mbambe ya Tour de France wa Afrika tshipembe.Thimu ya Kaizer Chiefs FC kha u kona u swikela makhaulatshele a Vhugweṋa ha Tshiphuga tsha CAF ano ḓo farelwa kha ḽa Morocco nga Mugivhela, wa ḽa 17 Fulwana 2021, khathihi na mugudisi Vho Pitso kha u ranga phanḓa thimu ya Ahl Aly ya Egypt kha makhaulatshele a muṱaṱisano wonoyo.Vho Lesetja Kganyago, muluvhisi wa Bannga ya Vhukati ya Afrika Tshipembe (SARB), vhe vha ṋetshedzwa tshiphuga tsha Muluvhisi wa Bannga ya Vhukati wa Ṅwaha kha zwiphuga zwa Bannga dza Afrika dza uno ṅwaha wa 2021. Nga fhasi ha vhurangaphanḓa havho, vha SARB vho dzhia tsheo nga nḓila yavhuḓi kha u lwa na masiandaitwa a COVID-19 kha ikonomi.Dokotela Vho Ngwako Stephen Sebopetsa, Ṱhoho ya tshikolo tsha Fhasi tsha Rathaga kha Sekhethe ya 1 ya Rakwadu, Tshiṱirikini tsha Mopani Vhubvaḓuvha, Limpopo, kha u ṱanganedza Pfufho ya Ḽifhasi ya Vharangaphanḓa vha zwikolo kha kushumele kwavhuḓisa sa murangaphanḓa, mushumo wa nṱhesa khathihi na u shela mulenzhe kha sia ḽa zwa pfunzo.SARB, kha u pembelela miṅwaha yavho ya ḓana ye vha i fara nga Ḽavhuraru, ḽa 30 Fulwi 2021. Bannga yo thoma u shuma nga ḽa 30 Fulwi 1921 na hone ndi yone bannga ya vhukati ya kalesa dzhangoni ḽa Afrika. SARB ina mushumo muhulwanesa we ya tetshelwa nga ndayotewa u vhona uri huna vhudziki kha mitengo hu tshi itelwa nyaluwo ya ikonomi yo dzikaho na hone yo khwaṱhaho. Bannga yo bvisa tshelede ya tsimbi ya R5 ya u pembelela miṅwaha yayo ya 100.  2.    NdilisoKhabinethe yo swikisa maipfi a ndiliso kha vha muṱa na vhangana vha:Dokotela Vho Jabu Mabuza (63), ramabindu wa Afrika Tshipembe na murangaphanḓa wa mabindu vhe vha shuma sa Muofisiri Mulangi Muhulwane (CEO) wa khamphani ya Tsogo Sun Holdings, Mudzulatshidulo wa Bodo ya Eskom khathihi na u vha Murangaphanḓa wa Business Unity South Africa (Vhuthihi ha Mabindu a ḽa Afrika Tshipembe).Muphrofesa Vho Mzilikazi Khumalo (89) na mufumakadzi wavho Mufumakadzi wavho Vho Rose Khumalo (88). Prof Vho Khumalo vho vha vhe muthu wa ndeme kha zwa pfunzo kha ḽa Afrika Tshipembe, muḓivhi wa zwa mvelele na kudzudzanyele kwa vhathu. Vho dovha hafhu vha ḓivhea sa mudzudzanyi wa bvumo wa zwidade, muṅwali wa nyimbo dza khwairi na mulanguli wa khwairi. Vho thusa u vhekanya opera ya u thoma ya Tshizulu, Princess Magogo kaDinuzulu.  Muphrofesa Vho Khumalo vha ḓivhea zwihulu kha u vha tshipiḓa tsha komiti ye ya ṱanganyisa thabelo ya Nkosi Sikelel’ iAfrika khathihi na luimbo lwa lushaka lwa muvhuso wa tshiṱalula, Die Stem, uri hu kone u sikiwa Luimbo Lwa Lushaka Lwa Afrika Tshipembe nga murahu ha muvhuso wa tshiṱalula. F.    U tholwaU tholiwa hoṱhe ho fhira nga fhasi ha khwaṱhisedzo ya ndalukano na u ṱanzwiwa dzina ho teaho..  1.    Mufumakadzi Vho Tirhane Alinah Fosi sa CEO wa Mishumo ya Khanḓiso ya Muvhuso, lwa miṅwaha miṱanu.Mbudziso:Mufumakadzi Vho Phumla Williams – Muambeli wa KhabinetheLuṱingo: 083 501 0139"
"Tshitatamennde tsha Muṱangano wa Khabinethe nga vidio wa Ḽavhuraru, 4 Ṱhangule 2021",5 Aug 2021,https://www.gov.za/speeches/statement-cabinet-meeting-4-august-2021-5-aug-2021-0000-0,https://www.gov.za/ve/speeches/statement-cabinet-meeting-4-august-2021-5-aug-2021-0000-0,"A.    Mafhungo a zwino kha Shango1.    U ṋetshedzwa ha khaelo ya Vhulwadze ha Tshitzhili tsha Corana (COVID-19)1.1.    Mbekanyamushumo ya muhaelo ya lushaka ya Afrika Tshipembe i khou tshimbila nga luvhilo nahone sekhithara ya mutakalo (ya phuraivethe na ya muvhuso) i khou haela vhathu vha swikaho miḽioni nthihi nga maḓuvha mararu. U swika zwino, Maafrika Tshipembe vha fhiraho miḽioni dza malo vho no haelwa. Nga luvhilo ulwu lwa zwino, Muphuresidennde hu si kale vha ḓo ḓivhadza datumu ntswa ine ngayo shango ḽa khou lavhelela u swikela khaelo ya vhunzhi ha vhadzulapo fhano shangoni.1.2.    Khabinethe i isa phanḓa na u ita khuwelelo kha Maafrika Tshipembe vhoṱhe uri vha haelwe, sa i zwi i tshone tshishumiswa tshashu tshi shumaho vhukuma kha nndwa ya u lwa na COVID-19. Zwazwino vhathu vha a kona u sokou ya vhuponi vhuṅwe na vhuṅwe ha muhaelo vho fara maṅwalo avho a vhuṋe, naho vha songo ranga u ita ndangano, vha swika vha ḓiṅwaliswa vha konaha u haelwa.1.3.    Khabinethe i khou ṱanganedza nḓisedzo ya khaelo dza Pfizer dza 5.6 miḽioni vhege ino dze dza lambedzwa nga vha muvhuso wa shango ḽa Amerika, dzine dza ḓo ita uri hu vhe na  khaelo dzo eḓanaho u itela u khwaṱhisa  mbekanyamushumo yashu ya u ṋetshedzwa ha muhaelo. 1.4.    Nga ḽa 1 Khubvumedzi 2021, vhathu vha vhukale ha miṅwaha ya 18 na 34 vha ḓo vha vho lugela u wana muhaelo.1.5. Khabinethe yo dzhiela nṱha  zwa u tsela fhasi huhulwane ha zwiṅwe zwiwo zwiswa zwa u kavhiwa fhano Afrika Tshipembe nga murahu ha musi shango ḽo fhira maṱhakheni a luṱa lwa vhuraru. Honeha, mavundu maṋa  – Kapa Vhukovhela (naho ḽi kha ḓi bva u ḓivhadza uri ḽo swika maṱhakheni), Devhula ha Kapa, Devhula Vhukovhela na  Free State – o vha a khou ḓi dzulela u rekhoda u engedzea ha tshivhalo tshiswa tsha vho kavhiwaho nga ḓuvha. 1.6. Khabinethe i khou dovholola hafhu u ita khuwelelo yayo kha vhathu vhoṱhe vha Afrika Tshipembe ya uri vha bvele phanḓa na u tevhedza maitele a tsireledzo ane a vha U ambara maski, U ṱamba zwanḓa, U sia tshikhala tsha mithara dza 1,5 vhukati hau na muṅwe muthu khathihi na u ṱutshela maguvhangano mahulwane. 2.    U vulwa ha zwikolo  2.1.    Khabinethe yo ṱanganedza zwa u vulwa ha zwikolo ho tshimbilaho zwavhuḓi, nga maanḓa zwa u humela kha zwa dzikiḽasi dza ḓuvha na ḓuvha ha vhana vha phuraimari. Khabinethe i khou ṱuṱuwedza zwikolo zwoṱhe uri zwi bvele phanḓa na u shuma zwi tshi tevhedza maitele a mutakalo o tiwaho a COVID-19.  2.2.    Tsheo ya u humisela vhana vhoṱhe vha phuraimari kha zwa dzikiḽasi dza ḓuvha na ḓuvha yo dzhiwa ho sedzwa madzangalelo a ndeme kha vhana nahone i ḓo thusa kha u vhuisa murahu tshifhinga tsha u guda tshe tsha lwozwea nga tshifhinga tsha nyiledzo dza u tshimbila dza lushaka.3.    Thendelano ya miholo kha Tshumelo dza muvhuso3.1.    Khabinethe yo livhuwa vhashumeli vha muvhuso na avho vhane vha kwamea kha nyambedzano dza miholo nge vha vhea phanḓa shango ḽashu na vhathu vhaḽo u thoma, nga murahu ha u sainiwa ha zwenezwino ha thendelano nga vhoṱhe dza nga ha u engedzedzwa ha miholo kha Tshumelo dza Muvhuso.3.2.    Khabinethe yo takalela uri masia oṱhe o sumbedza vhurangaphanḓa ha u farisana khathihi na tsheo yo khwaṱhaho ya u lwela u wana thandululo ine ya vhuedza vhashumeli vha muvhuso khathihi na vhadzulapo, na uri i khou ita khuwelelo kha muṅwe na muṅwe uri a bvele phanḓa nga muya hoyu u fanaho wa vhushumisani na vhulwelahaya.4.    Mafhungo maswa nga ha tshiimo tsha tsireledzo4.1.    Khabinethe yo ṱanganedza vhuḓidini he ha sumbedzwa nga vha mazhendedzi a khombetshedzo ya mulayo kha u ṱavhanyedza u vhuedza vhudziki kha Mavundu a  KwaZulu-Natal na Gauteng. 4.2.    Khabinethe yo dovha ya livhuwa mazhendedzi a khombetshedzo ya mulayo kha mvelaphanḓa ine a khou i ita kha u fara avho vhe vha ṱuṱuwedza khakhathi nahone ri tama u fulufhedzisa Maafrika Tshipembe uri a ri nga ḓo sia tombo nṱha ha ḽiṅwe musi ri tshi tea u fara avho vhane vha vha na vhuḓifhinduleli ha dzikhakhathi dze dza bvelela kha aya mavunḓu mavhili.4.3.    U swika zwino, vhahumbulelwa vha rathi vho farwa vha dovha vha ḓivhonadza  khothe dzo fhambanaho kha milandu ya u ṱuṱuwedza dzikhakhathi tshitshavhani nahone mazhendedzi a khombetshedzo ya mulayo khathihi na vha Maanḓalanga a Vhutshutshisi a Lushaka vhe kati na u vhona hu khou vha u sengiswa nga nḓila yo fhelelaho. 4.4.    Khabinethe yo dzhiela nṱha uri tshivhalo tsha mpfu dzo vhangwaho nga khakhathi idzi tsho shandukiswa tsha vho swika henefha kha 354, ngeno tshivhalo tsha mpfu dzo vhigwaho dzi ṱumanywaho na dzikhakhathi ngei Gauteng tshi songo shanduka tshi kha ḓivha 79 na 275 ngei KZN u swika ḓuvha ḽa mulovha, ḽa 4 Ṱhangule 2021.4.5.    Kha tshivhalo tsha mpfu dzo vhigwaho ngei KZN, Ḓorobo khulwane ya eThekwini ndi yone ine ya vha na tshivhalo tshihulwane tsha 122. Kha mpfu dzo vhigwaho ngei eThekwini, dza 36 dzo vhigwa ngei Phoenix (mabulayo a 29 na ṱhoḓisiso dza sumbe dza zwivhangi zwa mpfu, nahone u swikela zwino, ho no farwa vhahumbulelwa vha 22 kha mabulayo aya a ngei Phoenix vhane vho fhedza nga u ḓivhonadza khothe.4.6.    Khabinethe i khou ṱuṱuwedza zwitshavha zwa ngei KZN uri zwi shumisane khathihi na u tikedza vhuḓidini ha muvhuso kha u tandulula thaidzo dza khuḓano nga muvhala khathihi na mahevhehevhe ane a ḓisa  mishushedzo  ine ya nyadza mikhwa ye vhokhotsi vhe vha tumbula Afrika Tshipembe ḽa demokirasi,  ḽi si na tshiṱalula nga muvhala nahone ḽine khaḽo vhathu vhoṱhe vha lingana, vha ṱutshela mbofholowo yavho na matshilo avho vha tshi itela ḽone. 5.    U fhaṱa hafhu ikonomi nga huswa5.1.    Khabinethe yo ṱanganedza masheleni a linganaho R36 biḽioni ya thikhedzo ya ṱhaḓulo ya zwa ikonomi u bva kha muvhuso sa ṋetshedzo ya vhuvhili ya thusedzo ya u ita uri shango ḽi vhuyelele ngonani nga murahu ha masiandaitwa a dwadze ḽa Covid-19 e a ṋaṋiswa nga dzikhakhathi na u tshinyadzwa ha zwifhaṱo zwa mabindu zwe zwa bvelela ngei KwaZulu-Natal, Gauteng na kha zwiṅwe zwipiḓa zwa Mpumalanga (naho zwi songo tou vha zwinzhi). 5.2.    Vhunzhi ha ṱhaḓulo iyi vhu khou ḓo livhiswa kha Ṱhaḓulo ya zwa Matshilisano  ya Magavhelo a zwa Vhushai ya masheleni a linganaho R350 u itela u fhelisa vhushai na nḓala vhukati ha vhathu vho shayesaho kha tshitshavha khathihi na masheleni a thikhedzo dza vhashumi na mabindu. Muvhuso u isa phanḓa na u ṱoḓa maṅwe masheleni a thikhedzo u itela  mvusuludzo ya ikonomi nga u ṱavhanya zwi tshi elana na Pulane ya Mvusuludzo na Mbuedzedzo ya Ikonomi.5.3.    Mushumo wa u fhaṱa hafhu ikonomi nga huswa ndi wa Maafrika Tshipembe vhoṱhe. Khabinethe yo ita khuwelelo kha mudzulapo muṅwe na muṅwe khathihi na sekhithara ya phuraivethe uri vha ḓidzhenise kha ndingo dzashu dza lushaka dza uri ri fhaṱisane hafhu nga huswa, nga nḓila ya khwine nahone nga u ṱavhanya u itela Afrika Tshipembe ḽa khwine, ḽine khaḽo vhathu vhoṱhe vha lingana nahone ḽa vha na mvelaphanḓa.6.    Fulufulu6.1.    Khabinethe yo ṱanganedza u fhela u fhaṱwa ha Tshiṱitshi tsha Muḓagasi tsha Medupi  hune yunithi dzoṱhe dza rathi dzi bveledzaho muḓagasi dza vha kha giridi. Hezwi zwi ḓo thusa vhukuma u fhungudza mutsiko kha giridi nahone muvhuso u kha ḓi vha wo ḓiimisela kha u vhona uri hu khou vha na nḓisedzo ya muḓagasi. 6.2.    Khabinete i tama u fhululedza mufumakadzi Vho Zandi Shange, Mulangi wa Thandela ya Tshiṱitshi tsha Muḓagasi tsha Medupi  kha u ita uri tshiimiswa itshi tsha muḓagasi tshihulwane ngaurali tshi kone u shuma nga nḓila yo fhelelaho. Musi ḓivhazwakale ya vhuinzhiniara ha zwa vhufhaṱi i tshi khou ṅwaliwa, vhafumakadzi vha shango ḽashu vha ḓo vha vho imelwa nga nḓila yo fhelelaho sa izwi Vho Shange vhe vhone mufumakadzi wa Murema wa u tou thoma u ṋetshedza thandela ya vhuhulu vhungafha.6.3.    Muvhuso wo ṱuṱuwedza vhalanguli na vhashumi vha ESKOM uri vha bvele phanḓa vho khwaṱha kha u bveledza zwiṱitshi zwa muḓagasi zwa maimo a nṱha khathihi na zwiko zwa fulufulu ḽi vusuluseaho.7.    Vhuimo ha U vha Mulavhelesi ha Israele kha Khomishini ya Mbumbano ya Afrika (AUC)7.1.    Khabinethe i khou hanedza tshoṱhe na tsheo i songo teaho nahone ya muthu muthihi nga Mudzulatshidulo wa AUC ya u ṋea Israele vhuimo ha u vha mulavhelesi kha AU. AU ndi muimeli a re mulayoni wa mashango oṱhe a Afrika ane a vha miraḓo ane a tea u kwamiwa nga ha tsheo dzo raloho. 7.2.    AU i katela madzangalelo a Maafrika vhoṱhe nahone i hwala tshiga tsha fulufhelo kha vhurangaphanḓa hayo ha vhathu vha Afrika. Ngauralo, i fanela u lingedza u dzhia tsheo dzine dza sa kuḓane na milayo ya Thendelanomviswa ya AU..7.3.    Zwa u bvela phanḓa na u govhelwa ha vhupo ha Palestina nga shango ḽa Isreale zwi kha ḓi vha zwithu zwi songo teaho nahone zwi shonisaho u swika zwino, nahone zwi dzhiela vhathu vha Palesitina pfanelo dzavho dza vhuthu. Tsheo iyi ya muthu muthihi i khou vha hone nga murahu ha ṱhaselo dzi songo teaho dza zwenezwino kha vhathu vha Palestina vha si na mulandu nga Maisraele ngei Vhubvaḓuvha ha Jerusalema na Gaza.7.4.    Khabinethe i khou ita khuwelelo kha AU ya uri i sedzuluse hafhu tsheo yayo ya muthu muthihi ya u ṋetshedza Israele vhuimo ha  u vha mulavhelesi kha AU.  I kha ḓi vha yo  ḓiimisela hu si na u timatima kha  vhuḓidini ho livhiswaho kha u vusuludza maitele a zwa poḽotiki ane a ḓo swikisa kha u fhaṱwa ha shango ḽa Palestina ḽine ḽa shuma zwavhuḓi, henefho tsini na tsini nga mulalo na shango ḽa Israele. B.     Tsheo dza Khabinethe1.    Vhuṱambo ha u pembelela Ṅwedzi wa Vhafumakadzi 1.1.    Khabinethe yo tendela thero na mishumo ya vhuṱambo ha u pembelela Ṅwedzi wa Vhafumakadzi ha ṅwaha uno, vhune ha fhululedza vhafumakadzi vha fhiraho  20 000 vhe vha matsha vha tshi ya fhaḽa Union Buildings ngei Pretoria nga ḽa 9 Ṱhangule 1956 vha tshi khou gwalabela zwa u katelwa havho kha  Milayo ya Dzibasa. 1.2.    Vhuṱambo ha uno ṅwaha vhu ḓo pembelelwa nga fhasi ha thero: “Ṅwaha wa Vho Charlotte Maxeke: U Swikela Pfanelo dza Vhafumakadzi.” Thero iyi i elana na vhuṱambo ho fhedzaho ṅwaha woṱhe ha anivesari ya miṅwaha ya 150 ya Mulwelambofholowo Vho Charlotte Mannya Maxeke. 1.3.    Zwiito izwi zwa vhuhali zwa vhafumakadzi avha zwi ri ṱuṱuwedza uri ri fhaṱe lushaka lwashu hafhu nga huswa uri lu khwaṱhe nga murahu ha khakhathi dza tshitshavha dzine dza kha ḓi bva u bvelela ngei KwaZulu-Natal na Gauteng, khathihi na kha masiandaitwa a COVID-19 kha zwa matshilisano na ikonomi na mutakalo. Hezwi zwiwo zwo ri sumbedza uri musi ri tshi ima roṱhe sa lushaka lu funaho mulalo nahone lu tevhedzaho mulayo, ri nga kona u kunda khaedu iṅwe na iṅwe ine ya ri kwama.1.4.    Naho hu na uri lushaka lwashu lwo no vha na mvelaphanḓa khulwane kha zwa pfanelo dza vhafumakadzi, hu kha ḓi vha na zwinzhi zwine zwa kha ḓi tea u itwa u itela u ombedzela ndinganyiso ya mbeu khathihi na u lwa na samba ḽa khakhathi dzo ḓisendekaho nga mbeu na u tambudzwa ha vhafumakadzi zwitshavhani zwashu. 1.5.    Khabinethe yo ita khuwelelo kha sekhithara dzoṱhe dza tshitshavha uri dzi ite uri mbekanyamaitele dzashu dza ndinganyiso ya mbeu dzi bveledzwe khathihi na u dzhia vhukando ha u lwa na khakhathi dzi itelwaho vhafumakadzi nga u vhiga vhaiti vha vhutshinyi uvhu kha tshiṱitshi tsha mapholisa tsha tsinisa.2.    Muvhigo wa Ṱhoḓisiso ya Komiti ya Vhukati ha Dziminista (IMC) kha Tshikimu tsha Thusedzo ya Masheleni a Matshudeni tsha Lushaka  (NSFAS) 2.1.    Khabinethe yo tendela u bviswa ha muvhigo wa Ṱhoḓisiso ya IMC kha NSFAS. Komiti yo tholiwa nga ṅwedzi wa Shundunthule 2020 uri i sedzese kha maitele a bindu, sisiṱeme na mashumele a NSFAS kha u bveledza mushumo wayo. 2.2.    Ṱhoḓisiso yo sedzesa kha vhubvo ha zwivhangi zwa thaidzo dzine dza khou ṱanganiwa nadzo kha NSFAS khathihi na u thoma u shuma ha tshikimu tshiswa tsha basari u bva tsha ṅwaha wa 2018. Ṱhoḓisiso yo ṋetshedza themendelo dza ndeme dzo livhiswaho kha u khwinifhadza mashumele a NSFAS.  2.3.    Khabinethe i livhuwa uri dziṅwe dza themendelo idzi dzo no ḓi thoma u shumiswa. Muvhigo u nga wanala kha webusaithi ya Muhasho wa Pfunzo dza Nṱha na Vhupfumbudzi: www.dhet.gov.za.3.    Pulane ya Themamveledziso ya Lushaka (NIP) ya 20503.1.    Khabinethe yo tendela u anḓadzwa ha NIP ya  2050 u itela vhupfiwa ha tshitshavha. Pulane iyi ndi yone i tshimbidza fulo ḽa vhubindudzi ha themamveledziso ya shango, ḽine ḽa ṱanganyisa ikonomi dza Afrika nga kha dziṅwe dza thandela dzaḽo dza dzingu..3.2.    Nga nnḓa ha u ṱuṱuwedza nyaluwo ya ikonomi, i ḓo dovha hafhu ya sedza kha masiandaitwa a tshayavhulamukanyi ha zwa vhupo nga mulandu wa khethululo. Yo ḓitika kha u shela mulenzhe ha muvhuso, mabindu, mabindu a muvhuso na vhadzulapo. 3.3.    Sekhithara dzayo dza ndeme dzi katela fulufulu, zwiendedzi zwa thundu, maḓi na vhudavhidzani ha didzhithala. NIP 2050 hu si kale i ḓo anḓadzwa kha gurannḓa ya muvhuso u itela vhukwamani na tshitshavha. 4.    Ṱhanganyo ya Zhendedzi ḽa Masheleni a Mabindu Maṱuku (SEFA) na Zhendedzi ḽa Mveledziso ya Bannga dza Mabinduṱhanganelo (CBDA) uri zwi vhumbe Zhendedzi ḽa Mveledziso ya Mabindu Maṱuku  (SEDA) 4.1.    Khabinethe yo ṱanganedza u ṱanganywa ha  SEFA na CBDA dza vha SEDA. Ṱhanganyo ya zwiimiswa izwi i ḓo ita uri hu vhe na thikhedzo ya muvhuso yo ṱanganelaho ya u tikedza mabindu maṱuku, a vhukati na mahulwane khathihi na mabinduṱhanganelo u bva nga ḽa 1 Lambamai 2022. 4.2.    Zhendedzi ḽithihi ḽine ḽa khou dzinginywa ḽi ḓo ṋetshedza thikhedzo ya zwa masheleni na ine ya si vhe ya masheleni kha mabindu aya. Nga u kuvhanganya zwiko zwoṱhe, zhendedzi iḽi ḽi ḓo kona u shuma zwavhuḓi na u kona u swikelea kha zwiṱiriki zwoṱhe na ḓorobo khulwane. 4.3.    Ṱhanganyo iyi yo tendelwaho i ḓo swikisa kha u khethekanywa nga huswa ha SEDA (hune ha ḓo ṋewa dzina nga murahu) u ya nga Mulayo wa Ndangulo ya Masheleni a Muvhuso, wa 1999 (Act 1 of 1999) u bva kha tshiimiswa tsha Sheduḽu ya  3A u ya kha Sheduḽu ya 2.4.4.    Khabinethe yo tendela u engedzwa ha tshifhinga tsha  Bodo ya SEFA u swikela nga ḽa 31 Ṱhafamuhwe 2022 u itela uri zwi elane na mathomo a nzudzanyo dza tshifhinganyana. 5.    Maitele na zwilinganyi zwa kushumele kwo tsireledzeaho kwa zwa vhuendelamashango nga tshifhinga tsha COVID-19 na zwiṅwe zwiwo zwa madwadze. 5.1.    Khabinethe yo tendela Maitele na Zwilinganyi zwa kushumele kwo tsireledzeaho kwa Sekhithara ya Vhuendelamashango ho sedzwa COVID-19 na zwiṅwe zwiwo zwa madwadze.5.2.    Maitele na zwilinganyi zwi ṋetshedza maga a fhasisa a fanaho a vhutsireledzi na mutakalo ane a ḓo khwaṱhisedza maitele a fanaho kha sekhithara yoṱhe ya vhuendelamashango. Zwi ḓo katela tshumelo dzi fanaho na vhudzulo, zwiḽiwa, vhadzudzanyi vha madalo, dzikhasino, minyanya ya mbingano na vhuṅwe vhuṱambo vhu fanaho.5.3.    Zwazwino ri khou lingana na mimaraga ya ḽifhasi nahone zwi ḓo ita uri sekhithara i kone u vulela tshoṱhe na vhaendelamashango vha dzitshaka.6.    Khoniferentsi ya Lushaka nga ha Mupfuluwo na Vhuḓorobiso fhano Afrika Tshipembe6.1.    Khabinethe yo tendela Khoniferentsi ya Lushaka nga ha Mupfuluwo na Vhuḓorobiso fhano Afrika Tshipembe ye ya farwa nga vidio u bva nga ḽa 26 Fulwana u swika ḽa 30 Fulwana. Mupfuluwo na  vhuḓorobiso zwo ḓi dzulela u vha tshipiḓa tsha zwipikwa zwiṋa zwa ndeme zwa Mbekanyamaitele ya Vhadzulapo ya Afrika Tshipembe u bva tsha ṅwaha wa 2015.6.2.    Khoniferentsi yo dzhiela nṱha mafhungo ane a vha hone, nḓivho na zwidodombedzwa nga ha maitele a mupfuluwo na  vhuḓorobiso fhano shangoni. Mafhungo ayo a shuma sa vhuṱanzi ha mveledziso ya mbekanyamaitele na mbekanyamushumo, hu tshi katelwa na u pulana kha masia oṱhe a muvhuso vhuraru hao.6.3.    Khoniferentsi yo vha yo dzudzanywa nga tshumisano ya mihasho ya muvhuso yo teaho, tshitshavha tsha zwa ṱhoḓisiso khathihi na vhadzulapo.6.4.     Khoniferentsi yo swika magumoni nga u vhumbiwa ha Foramu ya Ṱhoḓisiso na Zwidodombedzwa zwa Mupfuluwo na Vhuḓorobiso uri i shume sa tshiko tsha nḓivho u itela u tikedza mushumo wa mupfuluwo na  vhuḓorobiso.  7.    U khethwa ha Afrika Tshipembe sa Senthara ya Dzingu yo tiwaho ya Mutsho wa Tshikhalani ya  Dzangano ḽa zwa Vhufhufhi ha Vhadzulapo ḽa Ḽifhasi (ICAO)7.1.    Khabinethe yo tendela na u ṱanganedza u tiwa ha Afrika Tshipembe sa Senthara ya Mutsho wa Tshikhalani  ya ICAO. Hezwi zwo ḓivhadzwa nga murahu ha musi Afrika Tshipembe ḽo ṱanganedza mvelelo dzavhuḓi vhukuma dza odithi u bva kha ICAO. 7.2.    Afrika Tshipembe nga kha Zhendedzi ḽa Tshikhalani ḽa Lushaka ḽa Afrika Tshipembe, ḽo tetshelwa u ṋetshedza zwidodombedzwa zwa mutsho wa tshikhalani  une zwazwino wo no vha tshilinganyi tsho no ṱanganedzwaho nga vha ICAO hu tshi itelwa ṱhoḓea dzoṱhe dza zwa vhufhufhi. 7.3.    Afrika Tshipembe ḽo ṋewa miṅwaha miraru uri ḽi khwinise mashumele aḽo a zwino ane a kha ḓi ṱahela uri a kone u swikela ṱhoḓea dza dziICAO. Ṱhoḓea idzi dzi ṱoḓa mishumo ya awara dza 24 kha maḓuvha a sumbe na thimu yo thomiwaho ya vhavumbamutsho vho pfumbudzwaho na vhaṱoḓisisi vha zwa tshikhalani vha re vhomakone. Ḽo dovha hafhu ḽa ṋewa thendelo ya u shumisana na Pan-European Consortium Aviation Space Weather User Service.7.4.    Uhu u tiwa hu ṋetshedza Afrika Tshipembe tshikhala tsha u aluwa kha sia ḽa zwa saintsi na thekhinoḽodzhi ya vhuinzhiniara na sekhithara ya vhutumbuli, khathihi na u vhea shango kha mapa sa mushelamulenzhe ḽifhasini nga vhuphara kha zwa saintsi ya tshikhalani.8.    Thendelano ya Vhushumisani ha Dzingu ḽa Afrika kha zwa Ṱhoḓisiso, Mveledziso na Vhupfumbudzi zwi elanaho na Saintsi ya Nyukiḽia na Thekhinoḽodzhi (AFRA)8.1.    Khabinethe yo tendela u rumelwa Phalamendeni ha thendelano (AFRA) yo sedzuluswaho lwa miṅwe miṅwaha miṱanu. AFRA ndi thendelano ya vhukati ha mivhuso ye ya thomiwaho nga mashango ane a vha miraḓo ya Afrika u itela u khwaṱhisa hafhu na u engedza zwa u shela mulenzhe ha saintsi ya nyukiḽia na thekhinoḽodzhi kha mveledziso ya ikonomi na matshilisano kha dzhango ḽa Afrika.8.2.    Afrika Tshipembe ḽo vha muraḓo o fhelelaho wa AFRA nahone ḽi shumisana na maṅwe mashango ane a vha miraḓo u itela u ṱuṱuwedza zwipikwa dza thendelano kha dzhango ḽa Afrika. 9.    Mbekanyamaitele ya Lushaka ya U rea Khovhe Lwanzheni na Milamboni na Madamu (nga ngomu shangoni) 9.1.    Khabinethe yo tendela Mbekanyamaitele ya Lushaka ya U rea Khovhe Lwanzheni na Milamboni na Madamu (nga ngomu shangoni) uri i thome u shuma. Mbekanyamaitele i ṋetshedza sisiṱeme ya vhulangi i shumaho kha sekhithara ya vhureakhovhe kha maḓi a re nga ngomu shangoni. I dovha hafhu ya ita uri mishumo ine zwazwino ya si vhe mulayoni nahone i sa dzhielwiho nṱha  ya mabindu maṱuku a vhureakhovhe i vhe mulayoni. 9.2.    Mbekanyamaitele iyi, vhukati ha zwiṅwe, i ita uri hu vhe na u thomiwa ha zwiimiswa zwa vhuvhusi ha mveledziso ya vhureakhovhe;  thikhedzo kha mveledzo na nḓisedzo ya vhureakhovhe ine ya khou aluwa ya nga ngomu shangoni, ndangulo ya u vhureakhovhe ha nga ngomu shangoni vhune ha ḓo vha ha tshifhinga tshilapfu khathihi na u tandulula thaidzo dza ndinganyiso na tshandukiso ya sekhithara..10.    Datumu ya thangelamviswa ye ya dzinginywa ya nga ha u anḓadzwa ha mbalombalo dza zwa vhugevhenga kha ṅwaha wa muvhalelano wa  2021/22 10.1.    Khabinethe yo tendela datumu ya thangelamviswa ine ya khou dzinginywa ya nga ha u anḓadzwa ha mbalombalo dza zwa vhugevhenga dza nga kotara  kha ṅwaha wa muvhalelano wa  2021/22. Datumu ya thangelamviswa yo salaho ine ya khou dzinginywa ya nga ha u anḓadzwa ha mbalombalo dza zwa vhugevhenga  ndi ṅwedzi wa Ṱhangule 2021 hu tshi itelwa kotara ya u thoma na ṅwedzi wa Lara 2021 hu tshi itelwa kotara ya vhuvhili. Mbalombalo dza zwa vhugevhenga dza kotara ya vhuraru na ya vhuṋa dzi ḓo bviswa nga ṅwedzi wa Luhuhi na wa Shundunthule 2022 nga u sielisana. C.    Milayotibe 1.    Mulayotibe wa Khwiniso wa nga ha Vhaaluwa wa 20211.1.    Khabinethe yo tendela u rumelwa ha Mulayotibe wa Khwiniso wa nga ha  Vhaaluwa wa 2021 uri u swikiswe Phalamenndeni. Mulayotibe uyu u khwinisa Mulayo wa nga ha Vhaaluwa wa 2006 (Act 13 of 2006) wa zwino. 1.2.    Khwiniso dzi ṱoḓa u khwaṱhisa maga ane a tsireledza vhaaluwa. U khwinisa tshumelo dzine dza ṋetshedzwa vhaaluwa u fana na thikhedzo ya zwa matshilisano, mutakalo, ndondolo tshitshavhani na kha fhethu ha vhudzulo.  1.3.    Mulayotibe une wa khou dzinginywa u khou ḓivhadza zwa maitele a u ela na u lavheleswa ha tshumelo dzine dza ṋetshedzwa vhaaluwa. U dovha hafhu wa vha na mbetshelwa dza u bviswa ha vhaaluwa vha re na vhuholefhali kha vhupo vhune ha si vhe havhuḓi kana vhu si na mutakalo wavhuḓi hu songo ranga u wanwa Ndaela ya Khothe.2.    Mvetamveto ya Mulayotibe wa Khwiniso ya Madzangano a sa shumeli Malamba (NPO) wa 2021 2.1.    Khabinethe yo tendela u anḓadzwa ha mvetamveto ya Mulayotibe wa Khwiniso ya NPO u itela u wana vhupfiwa ha tshitshavha. Mulayotibe u khwinisa Mulayo wa NPO wa 1997 (Act 71 of 1997) u re hone zwino. Mulayo wo vha wo itelwa u bveledza nyimele yo teaho ine khayo hu nga kona u vhumbwa dziNPO nahone dza kona u shuma zwavhuḓi. Nga murahu ha tshifhinga, ho kona u vhonala vhuṱudzeṱudze, nga maanḓa kha dziNPO ṱhukhu na kha madzangano wanalaho zwiitshavhani.2.2.    Khwiniso ine ya khou dzinginywa i tandulula khaedu dzine dziNPO ṱhukhu dza khou livhana nadzo; ya lwa na zwa u sa tshimbidzwa zwavhuḓi ha dziNPO khathihi na u leludza maitele a tswikelelo. I dovha hafhu ya dzinginya u thomiwa ha Ridzhisiṱara ya NPO u itela u khwaṱhisa zwa mashumele, u vhewa iṱo na u ṱuṱuwedza zwa u vha khagala khathihi na vhuḓifhinduleli kha dziNPO.D.    Vhuṱambo vhu ḓaho1.    Ḓuvha ḽa Vhafumakadzi 1.1.    Muphuresidennde Vho Cyril Ramaphosa vha ḓo ṋetshedza mulaedza wa Ḓuvha ḽa Vhafumakadzi nga vidio  nga Musumbuluwo wa ḽa 9 Ṱhangule 2021 sa tshipiḓa tsha u pembelela Ṅwedzi wa Vhafumakadzi kha shango ḽashu nga fhasi ha thero: “Ṅwaha wa Vho Charlotte Maxeke: U swikela Pfanelo dza Vhafumakadzi”.E.    Milaedza1.    U fhululedzaKhabinethe i fhululedza na u tamela mashudu : Vho Tatjana Schoenmaker, kha u wina medala wa musuku wa u thoma wa Afrika Tshipembe ngei kha Oḽimpiki dza Tokyo, kha ḽa Japan nga murahu ha u dzhenela  makhaulatshele a muṱaṱisano wa breaststroke ya 200m ya vhafumakadzi he vha vunḓa rekhodo ya ḽifhasi. Vho thoma nga u wina medala wa silivhere kha muṱaṱisano wa breakstroke ya 100m.Vho Bianca Buitendag, kha u wina medala wa silivhere kha makhaulatshele a muṱaṱisano  wa surfing. Haya mashumele avhuḓi ngaurali ngei kha mitambo ya Tokyo Olympics o ita uri shango ḽashu ḽi vhe na mimedala miraru. 2.    Ndiliso Khabinethe i swikisa ndiliso kha muṱa na khonani dza: Vho Shona Ferguson (47), mubveledzi wa fiḽimi na thelevishini  (TV)  na mutambi wa zwiṱori vhe vha longa tshanḓa zwihulwane vhukuma kha mveledziso ya nḓowetshumo ya fiḽimu fhano shangoni. Vho Clive Scott (84), ḽizhakanḓila na mutambi wa kale wa zwiṱori zwa TV vhe ra vha ṱalela kha theḽevishini dzashu lwa miṅwaha minzhi.   Vho Pandelani Jonathan Mudziwa  Makhado (99),  ḽizhakanḓila na mulwelambofholowo vhe vha vha muṅwe wa vharangaphanḓa vha fulo ḽa u lwa na zwa u tshimbila wo fara basa nga ṅwaha wa 1960, na u dovha vha kumedzela vhutshilo havho kha nndwa ya u lwela demokirasi na mbofholowo.Vhomme Vho Thalitha Monica Lebea-Mampuru (87), vhe vha lwela mbofholowo ya ḽino shango vha sa neti khathihi na u lelwa Afrika Tshipembe ḽo vhofholowaho kha zwa khethululo nga muvhala na khethululano ya mbeu. Vho vha vhone Meṱironi wa u thoma wa Solomon Mahlangu Freedom College (SOMAFCO).Vho Geoff Makhubo (53), Ṋeḓorobo Muhulwane wa Ḓorobo ya  Johannesburg; murangaphanḓa a shumaho nga maanḓa nahone a sa ḓiṱoḓeli zwawe we a ranga phanḓa nḓisedzo ya tshumelo. Vho vha vhe Mudzulatshidulo wa Dzingu wa African National Congress.Vho Luthendo Benedict Sigogo (49), Muhaṱuli O farelaho wa Khothe Khulwane ya Mpumalanga na Mukhomishinari wa Khomishini ya Tshumelo ya zwa Vhuhaṱuli, vhe vha vha vhe na vhukoni ha nṱhesa kha buḓo ḽa zwa milayo,  vha dovha vha vha ngweṋa yo ḓikumedzela kha zwa tshanduko. Vho dovha hafhu vha shuma sa muphuresidennde wa Dzangano ḽa Vhoramilayo vha Vharema.Muṱa na mashaka a miraḓo ya Phalamennde vhe vha ri sia zwenezwinoF.    U tholiwaU tholwa hoṱhe ndi hune ha ḓo khunyeledzwa nga murahu ha tsenguluso ya ndalukano na u ṱanzwiwa dzina ho teaho.1.    Muambeli Vho Nomalanga Petronella Sithole sa Mulanguli Muhulwane wa tshiimiswa tsha Vhulangi ha Fulufulu ḽa Lushaka ha Afrika Tshipembe.2.    Mufumakadzi Vho Danile Nyakale sa muimeli wa Koporasi ya Mveledziso ya zwa Nḓowetshumo kha Bodo ya  Vhavhambadzi vha Daimane vha Muvhuso. 3.    Bodo ya Vhulanguli ha Bodo ya zwa Mavu: (i)    Mufumakadzi Vho Lusanda Nomasongo Netshitenzhe (Mudzulatshidulo);(ii)    Vho Masopha Moshoeshoe; (iii)    Muambeli Vho Anthonie Viviers; (iv)    Dokotela Vho James Fraser Bourhill; na(v)    Mufumakadzi  Precious Hlengiwe Makoe.4.    Vhaṅwe miraḓo ya Bodo ya Vhulanguli ha tshiimiswa tsha  Ndangulo ya Daimane na Mutale u Penyelelaho tsha Afrika Tshipembe (South African Diamonds and Precious Metals): (i)    Vho Virendra Gangaram Magan; na(ii)    Vho Ndivhuho Munyai. Mbudziso: Mufumakadzi Vho Phumla Williams – Muambeli wa Khabinethe Luṱingo: 083 501 0139"
"Tshiṱatamennde tsha Muṱangano wa Khabinethe nga kha vidio wa Ḽavhuraru, ḽa 18 Ṱhangule 2021",19 Aug 2021,https://www.gov.za/speeches/statement-virtual-cabinet-meeting-wednesday-18-august-2021-19-aug-2021-0000,https://www.gov.za/ve/speeches/statement-virtual-cabinet-meeting-wednesday-18-august-2021-19-aug-2021-0000,"A.  Mafhungo a zwino kha shango1.  Mundende wa Phalalo ya Tshitshavha (SRD) kha Tsikeledzo ya Vhulwadze ha Tshitzhili tsha corona (COVID-19) 1.1  Khabinethe i a ḓivha nga ha vhuleme he ha vhangwa nga dwadze ḽa COVID-19 na khakhathi dza tshitshavha dza zwenezwino kha zwiṅwe zwipiḓa zwa vunḓu ḽa KwaZulu-Natal na ḽa Gauteng. Kha fhungo iḽi, yo humbudza Maafrika Tshipembe uri khumbelo dza Mundende  wa COVID-19 SRD wa shango u tikedzaho vhathu vha si na mbuelo dzo vula nga Ḽavhuṱanu, ḽa 6 Ṱhangule 2021. 1.2   Vha Zhendedzi ḽa Vhutsireledzi ha Matshilisano ḽa Afrika Tshipembe (SASSA) vho vula nḓila ntswa dzine khumbelo dza nga rumelwa nga khadzo, dzi nga rumelwa nga kha app ya govchat.app na nga kha nḓila ya u rumelana milaedza ya Facebook Messenger, zwiṅwe hafhu na nga kha webusaithi yaḽo ya: https://srd.sassa.gov.za kana nga kha WhatsApp kha 082 046 8553.1.3  Vhathu vha miṅwaha ya vhukati ha 18 na 60 vhane vha si vhe na thikhedzo ya zwa masheleni iṅwe na iṅwe vha fanela u ṅwalisa. Mundende wa R350 nga ṅwedzi ndi thikhedzo ya vhuṱhogwa kha miṱa ine ya nga vha yo hanganea nga vhusiwana na vhushayamushumo.2.  Muḓagasi 2.1  Khabinethe yo ṱanganedza u anḓadzwa ha milayo ine ya engedza tshikalo tsha muḓagasi tshine tsha tea u bveledzwa tsho randelwaho kha mveledziso ṱhukhu dza muḓagasi u bva kha megawatt (MW) nthihi ine ya vha hone u ya kha 100 MW. Nga ṅwedzi wa Fulwi 2021, Muphuresidennde Vho Cyril Ramaphosa vho ḓivhadza khwiṋiso ya Nzudzanyo ya 2 ya Mulayo wa Ndaela ya Muḓagasi wa 2006 (Mulayo 4 wa 2006) u itela u engedza tshikalo tsha muḓagasi une wa tea u bveledzwa  tsho randelwaho nga tshiimiswa tsha Ndangulo ya Muḓagasi tsha Lushaka tsha Afrika Tshipembe u itela thandela dza mveledziso ṱhukhu ya muḓagasi uri dzi tendele mveledziso nnzhi ya muḓagasi ya phuraivethe.2.2  Dzikhamphani kha sekhithara dzi shumaho nga muḓagasi zwazwino dzi ḓo kona u bveledza muḓagasi wadzo dzone dziṋe hu si na ṱhoḓea ya ḽiṅwalo ḽa thendelo (ḽaisentsi). Vhukoni ha mveledziso ya muḓagasi vhuswa vhu ḓo engedza tsireledzo ya muḓagasi nga u fhungudza u ḓitika tshoṱhe nga giridi ya muḓagasi na u vulela vhubindudzi vhuhulwane ha sekhithara ya phuraivethe. 3.  Masheleni o dzudzanyelwaho U tikedza Mvusuludzo ya Ikonomi3.1  Khabinethe yo ita khuwelelo kha mabindu oṱhe o teaho e a kwamea nga khakhathi dza zwenezwino kha ḽa KwaZulu-Natal na ḽa Gauteng uri a ite khumbelo ya thikhedzo ya khadzimiso ya masheleni ane a humela murahu hu si na nyingapfuma, nga fhasi ha tshikwama tsha Masheleni o dzudzanyelwaho U tikedza Mvusuludzo ya Ikonomi a linganaho R3.75 biḽioni e a ṋetshedzwa nga muvhuso.   3.2  Muhasho wa zwa Mbambadzo, Nḓowetshumo na Vhuṱaṱisani (dtic) khathihi na zwiimiswa zwawo zwa mveledziso ya masheleni – Dzangano ḽa Mveledziso ya zwa Nḓowetshumo na Tshikwama tsha u Maanḓafhadza tsha Lushaka, zwo dzudzanya masheleni a u tikedza mvusuludzo ya mabindu o fhambanaho. Hezwi zwi katela u fhaṱululwa ha themamveledziso, zwishumiswa, ndaka nga ngomu ha zwifhaṱo, tshiṱoko na masheleni ane a khou shumiswa zwino. Tshikwama itshi tshi ḓo thusa u fhelisa khaedu dza zwa matshilisano a ikonomi dzo livhanwaho nadzo nga mabindu e a kwamea nga khakhathi. 3.3  Khabinethe yo dovha ya ṱanganedza na u ombedzela nḓivhadzo nga Vho JP Morgan ya u ṋetshedza thikhedzo ya zwa masheleni na i si ya zwa masheleni kha nzudzanyo ya R340 miḽioni nga kha Mbekanyamushumo ya Vhubindudzi ya Khaṱhulokwayo ya Abadali (EEIP). Mbekanyamushumo i katela Tshikwama tsha Abadali – Tshikwama tsha Nyaluwo ya Mabindu a Vharema na Mundende wa Abadali (zwine zwa vha R40 miḽioni).   3.4  Maitele aya a vhurangeli a ḓo tikedza nyaluwo ya ikonomi i katelaho na tsiko ya mishumo kha mabindu maṱuku na a vhukati, nga maanḓesa kha sekhitara dza vhubveledzi na ikonomi ya zwibveledzwa na zwiko zwa mupo. 4.  U shandukiswa ha dzina4.1 Khabinethe yo ṱanganedza u shandukiswa ha dzina ḽa Brandfort ngei kha ḽa Free State ḽa vha Winnie Mandela, hu tshi khou huliswa Mulwelambofholowo a ḓivheaho vhukuma we a shakuliswa  ḓoroboni iyo nga tshifhinga tsha vhudzivha ha muvhuso wa tshiṱalula. 5.  Tshihumbudzo tsha Marikana  5.1.  Khabinethe yo ṱanganela na shango ḽoṱhe kha u humbula tshiwo tshe tsha itea ngei Marikana vunḓuni ḽa Devhula Vhukovhela nga ṅwedzi wa Ṱhangule 2012, na u dovha hafhu ya vhona vhuṱungu vhune ha khou pfiwa nga vhashumi, miṱa yavho na shango nga u angaredza. Sa shango ri khou khwaṱhisedza uri tshiwo tshi fanaho na itsho a tshi tsha ḓo dovha hafhu tsha itea. 5.2  Mvelaphanḓa khulwane yo itwa nga vha Tshumelo ya Mapholisa ya Afrika Tshipembe (SAPS) ine ya vha ya u thoma u shumisa themendelo dza Khomishini ya Farlam ya Ṱhoḓisiso. Hune dziṅwe dzadzo dzi ḓo thoma u shumiswa lwo fhelelaho zwenezwo musi milayo i elanaho na zwenezwo ya SAPS yo no khwiṋiswa Phalamenndeni. 5.3  Mushumo wa u khwiṋisa matshilo a vhashumi vha migodini u khou bvela phanḓa. U fhaṱwa ha madzulo a vhathu khathihi na u vhuedzedzwa nḓilani ha nḓowetshumo vhuponi uho zwi khou bvela phanḓa, nga tshumisano na sekhithara ya phuraivethe. 5.4  Khabinethe yo dovha hafhu ya takadzwa nga mvelaphanḓa yavhuḓi ye ya itwa kha zwa u ṋetshedzwa ha ndiliso kha vhapondwa vha tshiwo khathihi na vha miṱa yavho. Ofisi ya Ramilayo wa Muvhuso a imelaho tshitshavha yo no tshimbidza vhunzhi ha mbilo, he mbadelo ya u fhedzisela ya vha nga ṅwedzi wa Fulwi 2021. Mbilo dzine a dzi athu badelwa dzo lindela ṋetshedzo ya maṅwalo oṱhe o teaho u ṋetshedzwa.  5.5  Khabinethe i khou ṱuṱuwedza tshigwada tsha vhaimeleli vha vhapondwa uri tshi shume nga u ṱavhanya uri vha khunyeledze mbilo dzo salaho. Ofisi ya Ramilayo wa Muvhuso ndi tshiimiswa tsha vhukati tshine tsha khou fhedzisa mbilo idzi.  6.  Muṱangano wa Tshitshavha tsha Mveledziso ya Tshipembe ha Afrika (SADC) 6.1  Muphuresidennde Vho Ramaphosa vho rangaphanḓa u dzhenela ha Afrika Tshipembe kha Muṱangano Zwawo wa vhu41 wa Vhahulwane vha Muvhuso na Muvhuso we wa farwa nga ḽa 17 na ḽa 18 Ṱhangule 2021 ngei Lilongwe, kha ḽa Malawi nga fhasi ha thero ine ya ri: “U khwaṱhisedza vhukoni vhu vhuedzaho  nga tshifhinga tsha Dwadze ḽa COVID-19 u itela Tshandukiso ya Ikonomi na ya Nḓowetshumo i katelaho na i Bvelaho phanḓa"".6.2  Muṱangano wo sedzulusa mvelaphanḓa yoṱhe ye ya itwa kha u ṱuṱuwedza na u engedza u fulufhedzea ha dzingu zwi tshi ya na nga Pulane ya Dzingu i Sumbedzaho Ḽiano ḽa Mveledziso ya SADC ḽa 2020-2030.6.3  Khabinethe yo khwaṱhisedza vhuḓiimiseli ha Afrika Tshipembe kha ṱhanganyo ya dzingu na mveledziso ya nḓowetshumo, nga maanḓesa u tikedza mvusuludzo ya SADC u bva kha dwadze ḽa COVID-19. Nga tshumisano, dzingu ḽa tshipembe ha Afrika ḽi ḓo vhuya nga maanḓa mahulu musi ri tshi khou kuvhunganya sekhithara dzashu dza nḓowetshumo u itela u fhaṱa nga huswa ikonomi dzashu.B.  Tsheo dza khabinethe 1.  Khoro ya Ndaela ya Tshitshili tsha Corona Lushaka ya (NCCC)1.1  Khabinethe yo ṱanganedza muvhigo u bva kha vha NCCC u sumbedzaho zwa uri khaelo dzi fhiraho miḽioni dza ṱahe dzo no shumiswa fhano Afrika Tshipembe u swika zwino, vhathu vha fhiraho miḽioni dza sumbe vho no haelwa lwa u thoma ngeno vha miḽioni nṋa vho no haelwa lwo fhelelaho. 1.2  Khabinethe yo ṱanganedza pulane ya ṋetshedzo ya khaelo uri i engedz mushumo wa u ṋetshedza khaelo, nga maanḓesa kha mavunḓu e a sumbedza u fhungudzea ha u ṋetshedzwa ha khaelo. Sa tshipiḓa tsha u engedza mbekanyamushumo ya ṋetshedzo ya khaelo, Khabinethe yo tendela muhaelo wa vhathu vha miṅwaha ya vhukati ha 18 na 35 uri vha thome u haelwa u thoma nga ḽa 20 Ṱhangule 2021. 1.3  Vhuṱanzi ha zwa saintsi vhu khwaṱhisedza zwa uri vhathu vho haelwaho vha vha vhe na tshikhala tsha khwiṋe tsha u ponya COVID-19 u fhira vha songo haelwaho. Ngauralo, roṱhe ri fanela u thudzela kule mafhungo a si na vhuṱanzi na tshimbevha tshi xedzaho vhathu nga ha khaelo ra nanga vhutshilo nga u haelwa. 1.4   Khabinethe yo dovha ya tendela u dzudza shango nga fhasi ha Milayo yo Khwiṋiswaho ya Ḽeveḽe ya vhuraru ya Tsivhudzo ya muvalelo wa lushaka, u ya nga ngeletshedzo dza Komiti ya Vhueletshedzi ha Minisṱa. Khabinethe i khou ṱuṱuwedza vhathu vhoṱhe vha songo haelwaho Afrika Tshipembe uri vha haelwe ngauri khaelo dzi ri tsireledza kha vhulwadze ha COVID-19 ho kalulaho dza dovha hafhu dza vhulunga matshilo. 1.5  U haelwa zwo leluwa; kha vha dalele fhethu ha muhaelo ha tsinisa navho vho fara basa yavho u itela u ṅwaliswa khathihi na u haelwa. Vha nga kona u wana fhethu ha muhaelo hune ha vha tsinisa navho kha fhethu ha muhaelo hu linganaho 3 000 u mona na shango kha: www.sacoronavirus.co.za/active-vaccination-sites.C.  Vhuṱambo vhune ha khou ḓa1.    Ṱano ḽa Ḽifhasi ḽa 20201.1  Afrika Tshipembe ḽi ḓo dzhenela Ṱano ḽa Ḽifhasi ḽa 2020 ḽi khou ḓaho. Khabinethe yo tendela u dzhenela uho nga ṅwedzi wa Nyendavhusiku 2019. Vhuṱambo ho pfukiselwa phanḓa nga mulandu wa vhulwadze ha COVID-19. Vhu ḓo itwa nga nḓila ya vidio na maṱano a itelwaho hanengei kha ḽa Dubai, United Arab Emirates u bva nga ḽa 1 Tshimedzi u swika nga ḽa 31 Ṱhafamuhwe 2022.  1.2  Vhuṱambo ha tshaka nnzhi, vhune ha farwa kha miṅwaha miṱanu miṅwe na miṅwe mashangoni o fhambanaho, vhu ṋetshedza maraga muhulu nahone u kungaho wa u sumbedza thundu na tshumelo zwa Afrika Tshipembe vhathu vha ḽifhasi. Vhege i ḓaho Dtic i ḓo fara munyeṱulo wo fhelelaho nga kha nyanḓadzamafhungo u itela u sumbedza vhushelamulenzhe ha Afrika Tshipembe kha Ṱano ḽa Ḽifhasi ḽa 2020.D.  Milaedza1.  U fhululedzaKhabinethe i khou rumela milaedza ya u fhululedza na u tamela mashudu kha: Vhadzimi vha mililo khathihi  na vhalanguli vhavho vha 109 vhe vha rumelwa nga Muhasho wa zwa Maḓaka, Vhureakhovhe na Mupo une wa khou shuma kha Mbekanyamushumo ya zwa Mulilo uri vha thuse kha ndingedzo dza u lwa na u dzima mililo vunḓuni ḽa Manitoba ngei Canada.Mufumakadzi Vho Tatjana Schoenmaker, kha u thuba mendele wa siḽivhele khathihi na wa musuku kha muṱaṱisano na Mufumakadzi Vho Bianca Buitendag kha u thuba mendele wa siḽivhere kha muṱaṱisano wa u tala nṱha ha magabelo (surfing) nga u shumisa bodo ya u tala ngayo, kha mitambo ya Olympic games ye ya farelwa ngei kha ḽa Tokyo, Japan. Vho takulela fulaha ya Afrika Tshipembe nṱha.Vho Brad Binder, mutshaeli wa baisigira, kha u takulela fulaha ya Afrika Tshipembe nṱha nga u wina muṱaṱisano wa MotoGP Austrian Grand Prix wa 2021. 2.    Ndiliso Khabinethe yo livhisa maipfi a ndiliso kha vha muṱa na khonani dza: Vho Dan Sechaba Montsitsi (67), muṅwe wa vharangaphanḓa vha migwalabo ya Soweto ya ḽa 16 Fulwi 1976, vhe vha lwela mbofholowo na demokirasi vha sa neti, vha dovha hafhu vha shuma sa Muraḓo wa Phalamennde.Vho Dokotela Johan van Zyl (63), Mudzulatshidulo Muhulwane wa khamphani ya Zwiendedzi zwa Toyota ya Afrika Tshipembe (Toyota South Africa Motors), vha humbulwa nga vhurangaphanḓa havho na u bvelela ha khamphani ya Zwiendedzi zwa Toyoya ya Yuropa (Toyota Motor Europe). Mbudziso:Mufumakadzi Vho Phumla Williams – Muambeli wa Khabinethe  Luṱingo: 083 501 0139"
"Tshiṱatamennde tsha Muṱangano wa Khabinethe nga kha vidio wa Ḽavhuraru, ḽa 1 Khubvumedzi 2021",2 Sep 2021,https://www.gov.za/speeches/statement-cabinet-meeting-2-september-2021-2-sep-2021-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wa-khabinethe-nga-kha-vidio-wa-%E1%B8%BDavhuraru-%E1%B8%BDa-1-khubvumedzi,"A. Mafhungo a zwino kha shango1. Ṋetshedzo ya khaelo ya Vhulwadze ha Tshitzhili tsha Corona (COVID-19)1.1. Khabinethe yo ḓivhadzwa nga ha mvelaphanḓa ya Mbekanyamushumo ya Ṋetshedzo ya Khaelo nga Muhasho wa Mutakalo, ine yo katela epidemiology (davhi ḽa zwa mishonga ḽine ḽa lavhelesana na vhuhone, phaḓaladzo na ndango i konadzeaho ya vhulwadze na zwi elanaho na mutakalo) na ndavheleso. Khabinethe yo dzhiela nzhele u tsela fhasi ha zwiwo zwo vhigwaho zwa u kavhiwa huswa, u ṱanganedzwa vhuongeloni khathihi na zwa mpfu. 1.2. Khabinethe naho zwo ralo yo dzhiela nzhele u gonyela nṱha ha tshivhalo tsha u pfukiselana tshitzhili tshitshavhani. Muhasho wa Mutakalo wo fulufhedzisa Khabinethe zwa uri mushumo munzhi u khou itwa u itela u pfesesa na u langa ṱhaho ya vhulwadze zwikoloni, nga maanḓesa kha vunḓu ḽa Kapa Vhubvaḓuvha. 1.3. Zwazwino, Khabinethe i khou humbela vhabebi, vhagudiswa na bodo dza ndangulo ya tshikolo uri vha khwaṱhisedze u tevhedzwa nga vhuronwane ha maga a u ambara masiki, mvulelamufhe, u vha kule na muṅwe na u ṱamba zwanḓa. U tevhedza nga vhuronwane maga a tsireledzo ya mutakalo ane a si vhe a mushonga zwi kha ḓi vha nḓila i shumaho ya u lwa na u phaḓalala ha tshitzhili.1.4. Nga ḽa 31 Ṱhangule 2021, phimamushonga dzi fhiraho 12 568 525 dza khaelo dza COVID-19 dzo shumiswa u mona na shango, Tshivhalo tsho engedzeaho tsha fhethu ha muhaelo, nyengedzeo ya maḓuvha a muhaelo na ṋetshedzo ya zwiendedzi zwa mahala zwa u ya fhethu ha muhaelo nga mavunḓu, zwi ḓo livhisa kha u engedzea huhulwane ha tshivhalo tsha vhathu vhane vha ḓo vha vho haelwa lwo fhelelaho.1.5. Khabinethe i khou ṱuṱuwedza vhathu vha songo haelwaho shangoni ḽashu, nga maanḓesa vhahulwane na avho vhane vha vha kha khomboni khulwane ya u lwala lwo kalulaho, uri vha haelwa nga u ṱavhanya.1.6. Khaelo dzi na mbuelo dzavhuḓi kha mutakalo washu sa musi dzi tshi thivhela vhulwadze ho kalulaho, u valelwa vhuongeloni na u lovha nga vhanga ḽa vhulwadze. Kha ri lwe na tshitzhili ri roṱhe nga u phaḓaladza mafhungo o khwaṱhisedzwaho nga ha khaelo o ṋetshedzwaho nga Muhasho wa Mutakalo na Dzangano ḽa Mutakalo wa Ḽifhasi.2. Tsedzuluso ya zwa Vhashumi yanga Kotara (QLFS)2.1. Mvelelo dza zwenezwino dza QLFS dze dza bviswa nga vha Mbalombalo ya Afrika Tshipembe dza kotara ya vhuvhili ya 2021 dzi sumbedza uri phimo ya vhushayamishumo yo gonya nga phoindi dza 1.8% u bva kha 32.6% ye ya rekhodiwa nga kotara ya u thoma ya ṅwaha wa 2021 u ya kha 34.4% kha kotara ya vhuvhili. 2.2. Mvelelo idzi dzi si dzavhuḓi dzi bvela phanḓa na u ita uri zwi vhe zwa vhuṱhogwa kha sekhithara dzoṱhe dzi shumisanaho na muvhuso u khunyeledza mathomo a u shumisa Pulane ya Mbuedzedzo na Mvusuludzo ya Ikonomi (ERRP) u itela u lavhelesana na masiandoitwa a COVID-19.  ERRP i vhudzivhani ha ndingedzo dza muvhuso dza u vusuludza na u shandukisa ikonomi nga kha u sika mishumo minzhi, nga maanḓesa hu tshi itelwa vhaswa.2.3. Khabinethe i khou ṱuṱuwedzwa nga dziṅwe dza sekhithara dzi fanaho na dza zwa u fhaṱa, mbambadzo na vhuendedzi dze dza sika mishumo miswa nga tshifhinga tsha u ṱolisisa. Thendelano ya tshitshavha ya u vusuludza na u vhuedzedza ikonomi yashu sa tshipiḓa tsha vhuḓifhinduleli ha muṅwe na muṅwe i ḓo khwaṱhisedza uri ri khou vhuelela nga u ṱavhanya sa shango.3. Khakhathi dzo ḓitikaho nga mbeu na mabulayo a vhafumakadzi (GBVF)3.1. Khabinethe yo livhisa ndiliso dzayo kha vha miṱa yoṱhe khathihi na khonani dza vhafumakadzi vhe vha vhulawa lwa tshiṱuhu zwenezwino. Hafha hu katelwa Mufumakadzi Vho Nosicelo Mtebeni; Mufumakadzi Vho Palesa Maruping, Mufumakadzi Vho Pheliswa “Dolly” Sawutan na vhaṅwe vhafumakadzi vhanzhi vha si na mulandu vhane vha nga vha vha songo vhigwa nga nyanḓadzamafhungo.3.2. Vhugevhenga uvhu ha tshiṱuhu ho itwa nga tshifhinga tsha u pembelela Ṅwedzi wa Vhafumakadzi nga Ṱhangule, une wo vha u ṅwedzi wa u pembelela maga ane ro no a ita kha u khaula tshayandingano ya mbeu kha tshitshavha tshashu. 3.3. Vhugevhenga uvhu ho humbudza roṱhe uri GBVF i kha ḓi vha khaedu khulwane ine shango ḽo livhana nayo. I khou ṱoḓa roṱhe ri tshi shumisana nga maanḓa u itela u khwiṋisa tsireledzo ya vhafumakadzi.3.4. Khabinethe yo ita khuwelelo kha mazhendedzi a khombetshedzo ya mulayo ya u khwaṱhisedza uri hu vha na khaṱhulo kwayo na vhulamukanyi u itela vhafumakadzi avha na vha miṱa yavho.3.5. Muvhuso wo ṋetshedza masheleni a linganaho R21 biḽioni a u tshimbidza mathomo a Pulane ya Vhuṱali ya Lushaka nga ha GBVF, yo lavhelesaho kha u fhelisa samba iḽi. Thikhedzo dza tshivhalo dzo dzudzanywa u itela u khwiṋifhadza sisiṱeme yashu ya vhulamukanyi ha zwa vhugevhenga. Hezwi zwi katela u engedza khothe dzo lavhelesanaho na zwenezwo dza dzingu uri dzi livhane na milandu ya zwa vhudzekani, na u khwiṋisa milayo yashu ya milandu ya zwa vhudzekani na u ṋetshedza mapholisa vhashu zwikili zwi khou ṱoḓeaho u itela u shuma zwavhuḓi na milandu yo raloho. Zwifhaṱo zwinzhi zwa muvhuso zwo shandulwa u itela uri zwi vhe madzulo a vhafumakadzi vhane vha vha kha mutsiko.3.6. Khabinethe i khou ita khuwelelo kha riṋe roṱhe uri ri farisane kha u sikela vhafumakadzi vhupo ho tsireledzeaho kha shango. U itela u wana thuso khathihi na ngeletshedzo malugana na mafhungo a GBVF, kha vha founele Senthara ya Thuso ya zwa GBVF kha 0800 428 428 (0800 GBV GBV). Vhafouneli vha nga kona u humbela uri mushumelavhapo a vha founele murahu nga u rwela luṱingo kha *120*7867# (mahala) kha luṱingothendeleki luṅwe na luṅwe.4. Fulo ḽa zwa u lwa na zwiito zwa tshanḓanguvhoni4.1. Khabinethe yo ṱanganedza u farwa ha vhahumbulelwa vha sumbe zwi tshi kwamana na bulayo ḽa Mufumakadzi Vho Babita Deokaran, Mulanguli Muhulwane o Farelaho wa Muvhalelano wa Masheleni kha muhasho wa mutakalo wa Gauteng.  Mufumakadzi Vho Deokaran vho vha vhe mushumeli wa tshitshavha o ḓiimiselaho we a ima o khwaṱha kha u lwa na zwiito zwa tshanḓanguvhoni a dovha hafhu a vha ṱhanzi ya ndeme kha ṱhoḓisiso ya Yunithi ya Ṱhoḓisiso yo Khetheaho nga ha thengo dza zwishumiswa zwa u ḓitsireledza nga maitele a vhufhura na zwiṅwe zwiito zwi siho mulayoni kha muhasho.4.2. Khabinethe yo ombedzela uri vhaambululi vha zwiito zwi siho mulayoni ndi vhaṱhogomeli vha ndeme vha demokirasi yashu na ndaulo yo kunaho, ya ṱuṱuwedza vhathu u bvela phanḓa na u ambulula khathihi na u vhiga zwiito zwa tshanḓanguvhoni na vhuḓifari vhu si havhuḓi vha sa ofhi kana u dzhia sia.B. Tsheo dza Khabinethe 1. Muvhigo wa Mushumo wa Tsenguluso ya u dzumbetshedza vhuṱala ha Masheleni o wanwaho nga Vhufhura (FATF)1.1. Khabinethe yo nyeṱulelwa mawanwa a tsenguluso ya Afrika Tshipembe nga ha maga aḽo a U lwa na maitele a U dzumbetshedza vhuṱala ha Masheleni o wanwaho nga vhufhura na U lwisa Ndambedzo ya zwiito zwa Vhutherorisi. 1.2. Tsenguluso yo itwa nga vha FATF, ḽine ḽa vha dzangano ḽa vhukati ha mivhuso nga ha tshivhumbeo tsha dzitshaka tsho sikwaho u itela u lwisana na u dzumbetshedza vhuṱala ha masheleni o wanwaho nga vhufhura na u lambedza zwiito zwa vhutherorisi. Afrika Tshipembe ḽo vha muraḓo wa FATF u bva nga ṅwaha wa 2003.1.3. Muvhigo wo fhelelaho u ḓo bviswa kha webusaithi ya FATF (www.fatf-gafi.org), nahone tshiṱatamennde tsho fhelelaho tshi sumbedzaho phindulo ya muvhuso kha masia a vhuṱudzeṱudze o sumbedzwaho kha tsenguluso na maga a u khwaṱhisa maga aḽo zwi ḓo sumbedzwa. Khabinethe yo takalela muvhigo.2. U fheliswa ha Bodo ya Khoro ya u Ṅwaliswa ha Vhafhaṱi vha Mahaya ya Lushaka (NHBRC)2.1. Khabinethe yo tendelana na tsheo ya Minisṱa wa zwa Madzulo a Vhathu Vho Mmamoloko Kubayi ya u fhelisa Bodo ine ya vha hone zwazwino ya NHBRC musi Muhasho wa zwa Madzulo a Vhathu u tshi khou fhedzisa maitele a u thola Bodo yo fhelelaho ine ya vha mulayoni. Themo ya Bodo ine ya vha hone zwazwino yo fhela nga ḽa 31 Fulwana 2021 fhedzi yo ḓo engedzwa nga ḽa 1 ḽa Ṱhangule 2021 u swika hu tshi tholwa bodo ntswa.2.2. Khabinethe yo dovha hafhu ya tendelana na zwa u tholiwa ha Vho Mphedziseni Alfred Radzilani sa Mulauli wa NHBRC.3. Nyengedzedzo ya Tshiimo tsha Tshiwo tsha Lushaka3.1. Khabinethe yo ṱanganedza nyengedzedzo ya Tshiimo tsha Tshiwo tsha Lushaka u swika nga ḽa 15 Tshimedzi 2021, u ya nga Khethekanyo ya 27(5) (c) ya Mulayo wa Ndangulo ya Tshiwo, wa 2002 (Mulayo 57 wa 2002).C. Vhuṱambo vhune ha khou ḓa1. Ṅwedzi wa Vhuendelamashango1.1. Shango ḽi ḓo pembelela Ṅwedzi wa Vhuendelamashango nga ṅwedzi wa Khubvumedzi na Ḓuvha ḽa Vhuendelamashango ḽa Ḽifhasi nga Musumbuluwo, wa ḽa 27 Khubvumedzi 2021 nga fhasi ha thero ine ya ri: “Vhuendelamashango u itela Nyaluwo i katelaho – Mvusuludzo nga murahu ha COVID-19 – U fhaṱa hafhu nga maitele a Khwiṋe.” 1.2. Ṅwedzi wa Vhuendelamashango wa uno ṅwaha u ḓo ṱuṱuwedza Maafrika Tshipembe u ita mushumo wavho kha u vhulunga mishumo nga u endela vhupo ha fhano hayani na u tikedza mvusuludzo ya vhuendelamashango zwi tshi ya nga Pulane ya Mvusuludzo  ya Sekhithara ya Vhuendelamashango, ine ya bvisela khagala thikhedzo u itela u tikedza mvusuludzo ya sekhithara.1.3. Khabinethe yo ṱuṱuwedza MaAfrika Tshipembe uri vha haelwe vha kone u tandula shango ḽashu ḽa manakanaka musi vha tshi khou tevhedza na maga a tsireledzo ya mutakalo oṱhe, hu tshi katelwa u ambara masiki wa tshifhaṱuwo musi vhe fhethu ha nnyi na nnyi, u ṱamba zwanḓa misi yoṱhe na u sia tshikhala vhukati hau na muṅwe muthu. D. Milaedza1. U fhululedzaKhabinethe yo rumela milaedza ya u fhululedza na u tamela mashudu khaThimu ya vhagidimi vha Miṅwaha ya fhasi ha 20 ya Afrika Tshipembe, kha matambele avho kha Tshiphuga tsha muṱaṱisano wa Vhagidimi vha Miṅwaha ya fhasi ha 20 wa Ḽifhasi we wa farelwa Nairobi, kha ḽa Kenya u bva nga ḽa 17 u swika nga ḽa 22 Ṱhangule 2021.Vha Team SA kha matambele avho kha miṱaṱisano ya Paralympics ye ya farelwa ngei Tokyo. Vho Ntando Mahlangu vho thuba mendele wa musuku kha mbambe ya Vhanna ya u Fhufha nzambo ya vhulapfu, vha ita rekhodo ntswa nga u fhufha tshikhala tshi linganaho 7.17 mitha. Vho Anrune Weyers vho thuba mendele wa musuku kha mbambe ya Vhafumakadzi ya u gidima 400 mitha. Mureili wa baisigira a re na vhuholefhali Vho Pieter du Preez na vhone vho thuba mendele wa musuku. Vho Louzanne Coetzee (na muthusi Vho Erasmus Badenhorst) vho thuba mendele wa siḽivhere kha mbambe ya Vhafumakadzi ya 1,500 mitha.?Mufumakadzi a tambaho matambwa Vho Thuso Mbedu, vhe vha thuba tshiphuga tsha TV Breakout Star Award nga mushumo wavho kha The Underground Railroad ngei kha zwiphuga zwa 2021 Hollywood Critics Association TV Awards.Muphuresidennde muswa we a khethwa wa Republic of Zambia, Vho Hakainde Hichilema. U bvelela ha khetho dza zwenezwino dza muphuresidennde hu ṋetshedza mutheo wa vhudziki vhu khou bvelaho phanḓa na mveledziso ngei Zambia, na kha dzingu ḽa Tshipembe ha Afrika.2. NdilisoKhabinethe yo livhisa maipfi a ndiliso kha vha muṱa na khonani dza:Vho Kebby Maphatsoe (59), Muthusa Minisṱa wa kale wa Vhalwi vha Mmbi ya Vhupileli na Muraḓo wa zwino wa Phalamennde. Vho vha vhe Mudzulatshidulo wa Lushaka wa Dzangano ḽa Vhalwi vha Mmbi ya uMkhonto we Sizwe (MK). Vho kumedzela vhutshilo havho kha mveledziso ya shango ḽino.Muimbi ane a dovha hafhu a vha muraḓo wa The Mahotella Queens original Mufumakadzi Vho Nobesuthu Mbadu. Muimbi makone o lovhela Thelle Mogoerane Regional Hospital ngei Vosloorus, kha ḽa Gauteng. Vho vha vhe na miṅwaha ya 76.E. U tholwa U tholwa hoṱhe ho fhira nga fhasi ha khwaṱhisedzo ya ndalukanyo na u ṱanzwiwa dzina ho teaho.1. Mufumakadzi Vho Andiswa Oyama Jass sa Muofisiri Muhulwane wa zwa Masheleni kha Muhasho wa zwa Maḓaka, Vhureakhovhe na zwa Mupo (DFFE).2. Muambeli Vho Portia Dube sa Mulanguli Muhulwane (DG) kha Ofisi ya Khomishini ya Tshumelo ya Tshitshavha.3. Mufumakadzi Vho Devinagie Bendeman sa Muthusa DG: kha mushumo wa zwa u Tevhedzwa ha Milayo na U vhea iṱo Sekhithara kha DFFE.Mbudziso:Mufumakadzi Vho Phumla Williams – Muambeli wa KhabinetheLuṱingo: 083 501 0139"
Tshiṱatamennde tsha muṱangano wo khetheaho wa Khabinethe nga kha vidio,20 Sep 2021,https://www.gov.za/speeches/statement-virtual-cabinet-meeting-14-september-2021-20-sep-2021-0000,https://www.gov.za/ve/speeches/tshi%E1%B9%B1atamennde-tsha-mu%E1%B9%B1angano-wo-khetheaho-wa-khabinethe-nga-kha-vidio-20-sep-2021-0000,"Muṱangano wo Khetheaho wa Khabinethe nga kha vidio wo itwaho phanḓa ha musi Khabinethe ya Lekgotla i tshi thoma.  A.    Tsheo dza Khabinethe1.    Nyengedzedzo ya Pulane yaZwibveledzwa zwinzhi zwa Gesemaḓi (HSRM)1.1.    Khabinethe yo ṱanganedza nyengedzedzo ya HSRM lwa miṅwaha ya 10 i ḓaho. HSRM i ṋetshedza tshumiso ya Ḽiano ḽa Gesemaḓi ḽa Afrika Tshipembe ḽe ḽa ṱanganedzwa nga Khabinethe nga ṅwaha wa 2007 u itela u lugisela shango kha ikonomi ya gesemaḓi. HSRM i fhaṱa kha zwe zwa swikelwa kha miṅwaha ya 10 yo fhiraho zwa u lugisela Afrika Tshipembe uri ḽi bve kha ṱhoḓisiso na mveledziso ḽi ye kha u bveledzisa na kha maitele a ndangulo.  1.2.    HSRM i ṱanganya zwavhuḓi thekhinoḽodzhi dzoṱhe dza zwa gesemaḓi sekhitharani dzo fhambanaho dza ikonomi ya dovha ya ṱuṱuwedza nyaluwo ya ikonomi i katelaho. I vhea Afrika Tshipembe sa fhethu hune ha vha na vhukoni vhu bvelaho phanḓa kha zwa ikonomi ya gesemaḓi na u engedza maraga ya thengiselonnḓa kha thekhinoḽodzhi dza gesemaḓi.  1.3.    Mveledziso yapo ya zwibveledzwa na zwipiḓa zwa gesemaḓi i ḓo shela mulenzhe kha tsiko ya mishumo na mveledziso ya zwikili, ya dovha hafhu ya khwaṱhisa tshanduko ya ikonomi ine ya ḓo vhuedza sekhithara ya tshitshavha ye tshfhinga tsho fhiraho ya vha yo thudzelwa thungo, nga maanḓesa tsha vhafumakadzi na vhaswa.1.4.    HSRM i dovha hafhu ya ṋetshedza thikhedzo dzine dza ḓo shela mulenzhe kha phungudzo ya muhasaladzo wagese i thivhelaho mufhiso i tshikafhadzaho mupo (GHG). Vhukati ha zwiṅwe, i ḓo khwaṱhisa nḓisedzo ya muḓagasi u vusuluseaho kha netiweke ya u tshimbidza muḓagasi u bva kha vhabveledzi u ya kha vhashumisi nahone i dzinginya thikhedzo kha sekhithara dza Nyendedzo ya Zwishumiswa Zwihulwane, ine ya vha iṅwe ya vhashelamulenzhe kha muhasaladzo wa GHG.  1.5.    Ḽiano ḽo pfuka kha nyambedzano khulwane na vhashumisani vhoṱhe vho teaho, hu tshi katelwa na mihasho ya muvhuso, zwiimiswa zwa pfunzo, sekhithra dza phuraivethe na khoro dza zwa saintsi. Ḽi ṋetshedza muhanga wa tshumisano u itela u khwaṱhisedza ṱhanganyo ya thekhinoḓodzhi dzoṱhe dza nga ha gesemaḓi khathihi na mveledziso ya zwikili ya shango. Ḽiṅwalo ḽi ḓo wanala nga kha webusaithi ya Muhasho wa zwa Saintsi na Vhutumbuli ya: www.dst.gov.za.2.    Thendelano yo Khwiṋiswahonga ha Maga a Tsireledzo ya  Tshishumiswa tsha Nyukiḽia (CPPNM)2.1.    Khabinethe yo ṱanganedzau rumelwa ha  CPPNM yo khwiṋiswaho kha Phalamennde u itela thendelo, u ya nga ha Tshiteṅwa tsha 231(2) tsha Ndayotewa ya Riphabuḽiki ya Afrika Tshipembe ya 1996, tshine tsha amba zwa uri: “Thendelo ya dzitshaka i vhofha fhedzi Riphabuḽiki nga murahu ha musi yo no tendelwa nga fhungo ḽikumedzwa kha Buthano ḽa Lushaka na Khoro ya Lushaka ya Mavunḓu”. 2.2.    Khwiṋiso dze dza itwa nga vha Zhendedzi ḽa Fulufulu  ḽi bvaho kha nyukiḽia ḽa Dzitshaka (IAEA) dzi maanḓafhadza maga a tsireledzo ya fhasisa ya ḽifhasi ya zwiimiswa na tshishumiswa tsha nyukiḽia tsho shumiswaho u itela zwipikwa zwa mulalo. Sa tshipiḓa tsha IAEA, Afrika Tshipembe ḽo saina thendelano iyi he nga murahu ḽa i ṱanganedzanga  2007.2.3.    Khwiṋiso kha thendelano dzi khwaṱhisa tsireledzo ya lushaka ya mivhuso ine ya vha miraḓo, hu tshi katelwa ṱhoḓea dza mada a tsireledzo kha zwiimiswa zwa nyukiḽia na tshishumiswa. 2.4.    I ṋetshedza mutevhe wa milandu i fanaho na ya u ṱunḓa na ya u rengisela nnḓa zwishumiswa zwa nyukiḽia hu songo ranga ha vha na thendelo. I khwaṱhisedza tshumisano vhukati ha miraḓo ya muvhuso kha zwa u kovhelana mafhungo malugana  na mishumo ine ya vha mulayoni ya tshishumiswa tsha nyukiḽia.3.    Tsudzuluso ya tshishumiswa tsha ṱhoḓisiso dza nyukiḽia tsha SAFARI-1 3.1.    Khabinethe yo ṱanganedza u dzudzanywa ha thandela ya tshishumiswa tsha mishumo minzhi tsha nyukiḽia uri tshi dzhene vhudzuloni ha tshishumiswa tsha ṱhoḓisiso dza nyukiḽia tsha SAFARI-1 tsha Dzangano ḽa Fulufulu ḽa Nyukiḽia ḽa Afrika Tshipembe (NECSA). Tshishumiswa itsho tsho shuma u bva nga ṅwaha wa 1995 nahone vhutshilo hatsho vhu khou ya magumoni nga ṅwaha wa 2030.3.2.    SAFARI-1 ndi iṅwe ya vhabveledzi vhaṋa vha khou rangaho phanḓa mveledziso ya khemikhaḽa i ḓisaho masana ḽifhasini ine ya shumiswa u ilafha vhalwadze vha dzimiḽioni nga ṅwaha. I dovha hafhu ya ṋetshedza shango thikhedzo kha ṱhoḓisiso dza zwa saintsi, mveledziso na vhutumbuli kha zwa mishonga, zwa vhulimi, ngudo dza zwa vhutshilo na ngudo dza zwa saintsi dzi lavhelesanaho na zwitshilaho.   3.3.    Tsudzuluso i ḓo khwaṱhisedza uri Afrika Tshipembe ḽi dzula ḽi ḽiṅwe ḽa mashango a khou rangaho phanḓa kha haya masia nahone ḽi khou vhuelwa kha thekhinoḽodzhi ntswa kha vhupo uvhu. Thandela i ḓo rangwa phanḓa nga tshivhalo tsha mihasho yo teaho na NECSA sa muthusiwa muhulwane.4.    Muvhigo wa vhuṋa wa Maswamaswa u bvaho nga murahu ha miṅwaha mivhili wa gese dza masana wa Afrika Tshipembe ( South Africa’s 4th Biennial Update Report)4.1.    Khabinethe yo ṱanganedza u ṋetshedzwa ha Muvhigo wa vhuṋa wa Maswamaswa u bvaho nga murahu ha miṅwaha mivhili wa gese dza masana – une wa ṋetshedza maswamaswa nga ha ndingedzo dza shango dza u fhungudza na u ḓowela tshanduko ya kilima – kha Thendelano ya Muhanga wa Mashango Mbumbano kha zwa Tshanduko ya Kilima (UNFCCC). 4.2.    Muvhigo u sumbedza mbekanyamaitele dzo shumiswaho khathihi na maga na zwe zwa itwa nga shango u fhungudza muhasaladzo wa GHG. U dovha hafhu wa ṋetshedza mafhungo maswa nga ha thikhedzo dzi shandukisaho kha ikonomi ya khaboni ya fhasi ye ya sumbwanḓila nga Muvhigo wo Khwiṋiswaho wa milayo yo pulanwaho nga ha (National Climate Change Response Policy White Paper) Ndivhadzamulayotibe ya Mbekanyamaitele ya Phindulo kha Tshanduko ya Kilima ya Lushaka.4.3.    Afrika Tshipembe ḽo lingedza u shela mulenzhe nga nḓila i pfalaho kha ndingedzo dza ḽifhasi dza u fhungudza muhasaladzo  wa GHG kha zwipikwa zwa mveledziso ya shango. Sa ḽiṅwe ḽa shango ḽo sainaho thendelano kha UNFCCC, Afrika Tshipembe ḽi khou lavhelelwa u ṋetshedza mivhigo iyi yo khwiniswaho tshifhinga tshoṱhe.5.    Maitele a Lushaka a Vhuḓiimiseli ha u Shela mulenzhe (NDC) kha tshanduko ya kilima5.1.    Khabinethe yo ṱanganedza phungudzo ya zwipikwa zwo fhambanaho zwa tshanduko ya kilima yo sedzuluswaho ya Afrika Tshipembe ya NDC ya 2030 u itela ṋetshedzo kha UNFCCC. Afrika Tshipembe ḽo sedzulusa zwipikwa zwaḽo zwo fhambanaho zwa ṅwaha wa 2025 u ya kha 398 u ya kha 510 na zwa ṅwaha wa 2030 u ya kha 350 – Metric tons dza 420 dza zwi fanaho na Carbon Dioxide (Mt Co2-eq). 5.2.    Nga fhasi ha Thendelano ya Paris madzangano oṱhe a lavhelelwa u shela mulenzhe kha NDC miṅwaha miṱanu miṅwe na miṅwe. Afrika Tshipembe ḽo shela mulenzhe kha NDC lwa u thoma na UNFCCC nga ṅwedzi wa Tshimedzi 2015, ḽo ḓiimisela u dzudza muhasaladzo wa GHG ya lushaka vhukati ha 398 u ya kha 614 Mt CO2-eq u itela ṅwaha wa 2025 na wa 2030. Thendelano ya Paris i dovha hafhu ya ṱoḓa u tsitsela fhasi thempheretsha dza ḽifhasi u swika  fhasi ha digirii mbili na u lwela u swikela kha digirii dza 1.5. 5.3.    Madzangano oṱhe a khou lavhelelwa u khwiṋisa zwipikwa zwao zwa ṅwaha wa 2015 nga ṅwaha wa 2020 u itela u khwaṱhisedza uri zwi khou tshimbilelana na saintsi ya zwenezwino. Mutevhe wa zwipikwa wo vusuluswaho u dzhiela nzhele mivhigo ya zwenezwino ya Phaneḽe ya Mivhuso ya dzitshaka ya Tshanduko ya Kilima, u dovha hafhu wa livhanywa na vhashumisani vhoṱhe vhane vha shela mulenzhe kha vhuḓidini ha shango.  B.    Milayotibe 1.    Mulayotibe wa Khwiṋiso ya Tshikafhadzo ya Zwikepeni (Thivhelo ya tshikafhadzo i bvaho kha Zwikepe) wa 20211.1.    Khabinethe yo ṱanganedza Mulayotibe wa Khwiṋiso ya Tshikafhadzo ya vhupo ha Zwikepeni (Thivhelo ya Tshikafhadzo i bvaho kha Zwikepe) wa 2021 u itela vhupfiwa ha tshitshavha. Mulayotibe wa Khwiṋiso u lingedza u khwiṋisa Mulayo wa Tshikafhadzo ya vhupo ha Zwikepeni (Thivhelo ya Tshikafhadzo nga u bva kha Zwikepe), wa 1986 (Mulayo 2 wa 1986) wa livhanya mulayo na Thendelano ya Dzitshaka yo vusuluswaho ya Thivhelo ya Tshikafhadzo i bvaho  kha Zwikepe (MARPOL). 1.2.    Afrika tshipembe ndi ḽiṅwe ḽa mashango o sainaho thendelano kha MARPOL, thikhedzo khulwane ya dzitshaka i katelaho thivhelo ya u tshikafhadzwa ha vhupo ha zwikepe nga zwikepe zwi tshi vhangwa nga mashumele kana zwo iteaho zwi songo lavhelelwa.1.3.    Mulayotibe wa Khwiṋiso u ḓo shela mulenzhe kha tsireledzo ya vhupo ha zwikepe nga u fhelisa zwa u tshikafhadza lwanzhe nga zwikepe zwi endedzaho ole na zwithu zwine zwa vha khombo. 1.4.    U dovha hafhu wa dzinginya ḽa uri zwikepe a zwi faneli u shumisa tshivhaswa tshine tsha vha na tsevhela i linganaho 0,50% kana u shumisa sisiṱeme dza ndingo ya tsevhela dzo tendelwaho.2.    Mulayotibe wa Khwiṋiso ya Dzikhamphani wa 20212.1.    Khabinethe yo ṱanganedza u anḓadzwa ha Mulayotibe wa Khwiṋiso ya Dzikhamphani wa 2021 u itela mihumbulo ya tshitshavha. Mulayotibe uyu u khwiṋisa Mulayo wa Dzikhamphani, wa 2008 (Mulayo wa 71 wa 2008). Khabinethe yo ṱanganedza Mulayotibe une wa vha hone zwazwino u itela vhukwamani na tshitshavha nga ṅwedzi wa Ṱhangule 2018 nahone mawanwa o fhedzisela o livhisa kha u ṅwalululwa ha khwiṋiso.  2.2.    Khwiṋiso dzo sedzululwaho dzi ṋetshedza kupfesesele kha vhunzhi ha mitaladzi ya Mulayotibe, une wa lingedza u fhungudza ndaulo ya muvhuso kha mabindu; u khwaṱhisa zwikhala zwa u lwa na zwiito zwa u wana masheleni nga vhufhura; u khwaṱhisa ṱhoḓea dza u dzumbulula na u khwiṋisa maanḓa a vhafaramikovhe kha khamphani.  3.    Mulayotibe wa Tshanduko ya Kilima wa Lushaka 3.1.    Khabinethe yo ṱanganedza u ṋetshedzwa ha Mulayotibe wa Tshanduko ya Kilima wa Lushaka kha Phalamennde. Mulayotibe u lingedza u ṋetshedza tshishumiswa kha zwa u thomiwa ha Mbekanyamaitele ya Phindulo kha Tshanduko ya Kilima ya Lushaka.  3.2.    U tendela u livhanywa ha mbekanyamaitele dzine dza ḓo ṱuṱuwedza phindulo ya shango kha zwa tshanduko ya kilima. U dovha hafhu wa tendela nzudzanyo dza tshandukiso ya shango uri ḽi sendele kha ikonomi ya khaboni ya fhasi na ikonomi i konaho u konḓelela kilima3.3.    Mulayotibe wo no fhira kha maitele a vhukwamani na tshitshavha ane a katela vhashumisani kana vhathu vha kwameaho vho teaho. C.    U tholwaU tholiwa hoṱhe ho fhira nga fhasi ha khwaṱhisedzo ya ndalukanyo na u ṱanzwiwa dzina ho teaho.1.    Vho Smunda Mokoena sa Mudzulatshidulo wa Tshiimiswa tsha Ndaulo ya Muḓagasi wa Lushaka tsha Afrika Tshipembe. 2.    Dokotela Vho Margaret Mkhosi-Motsaathebe sa Muofisiri Mulanguli Muhulwane wa Tshiimiswa tshi shumaho nga zwa U laṱwa ha  Mashika a Radioactive tsha Lushaka. Mbudziso:Mufumakadzi Vho Phumla Williams – Muambeli wa Khabinethe Luṱingo: 083 501 0139"
"Tshitatamennde tsha Muṱangano wa Khabinethe nga vidio wa Ḽavhuraru, ḽa 29 Khubumedzi 2021",30 Sep 2021,https://www.gov.za/speeches/statement-virtual-cabinet-meeting-wednesday-29-september-2021-30-sep-2021-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-%E1%B8%BDa-29-khubumedzi-2021-30,"A. Mafhungo a zwino kha Shango1. U ṋetshedzwa ha khaelo ya Dwadze ḽa Khoronavairasi (COVID-19)1.1. Khabinethe yo ṱuṱuwedzwa nga dzimiḽioni dza vhathu vha fhano Afrika Tshipembe vhe vha nanga u haelwa hu tshi itelwa dwadze ḽa COVID-19, zwe zwa ita uri hu kone u ṋetshedzwa phimamushonga dzi linganaho 17 miḽioni u swika zwino.1.2. Khabinethe yo livhuwa vha madzangano a zwa vhurereli, hu tshi katelwa na vha zwigwada zwa mitambo na vhutsila, kha u ḓidzhenisa havho kha mafulo a zwa muhaelo vha tshi itela u ṱuṱuwedza vhathu uri vha haelwe. 1.3. Arali vhathu vha tshi nga haelwa nga vhunzhi, zwi nga ita uri na shango ḽi kone u tsitsela fhasi nyiledzo dzine dza vha hone zwazwino ḽa vho vha kha Tshiimongafhadzi tsho Shandukiswaho tsha 2. Hezwi zwi ḓo ita uri hu vhe na u vulwa ha ikonomi nga nḓila yo fhelelaho zwine zwa ḓo ita uri i kone u aluwa khathihi na u sika mishumo ine ya khou ṱoḓea ngaurali.1.4. Khabinethe i khou dovha hafhu ya ita khuwelelo ya uri u itela uri ri kone u fhungudza zwiṅwe zwiwo zwiswa zwa u kavhiwa, ri tea uri roṱhe ri bvele phanḓa na u ambara maski yashu musi ri fhethu ha nnyi na nnyi, u ṱamba zwanḓa nga maḓi na tshisibe kana u shumisa sanithaiza ine ya vha na aḽikhohoḽi ya 70% khathihi na u vhona uri zwa u sia tshikhala tsho tsireledzeaho vhukati hashu na vhaṅwe vhathu zwi khou bvela phanḓa sa tshipiḓa tsha u khwaṱhisa maitele ane shango ḽa khou a shumisa kha u fhungudza huṅwe u kavhiwa huswa.2. Fulo ḽa Vooma Vaccination Weekend u bva nga ḽa 1 u swika ḽa 2 Tshimedzi 20212.1. Khabinethe i khou ṱuṱuwedza MaAfrika Tshipembe vha songo haelwaho khathihi na vhaṅwe vhathu vhane vha dzula fhano Afrika Tshipembe uri vha shumise hetshi tshikhala tsha fulo ḽa Vooma Vaccination Weekend ḽine ḽa ḓo farwa u mona na shango nga Ḽavhuṱanu, ḽa 1 na Mugivhela wa ḽa 2 Tshimedzi 2021.2.2. Fulo ḽa Vooma Vaccination Weekend ndi fulo ḽa lushaka ḽi katelaho vhathu vhoṱhe ḽine ḽa tikedzwa nga vhashumisani vhoṱhe kha zwa matshilisano, hu tshi katelwa na madzangano a zwa vhurereli, vharangaphanḓa vha sialala, madzangano a vhashumi na mabindu. Tshipikwa tsha haya mafhelo a vhege ndi u haela vhathu vha linganaho hafu ya miḽioni. 2.3. Hetshi ndi tshikhala tsha uri vhathu vhoṱhe vhane vha vha  vhaaluwa vha swike hune vha haelwa mahala nahone vha songo ranga u ita nzudzanyo henefho kha vhupo ha muhaelo ha muvhuso, ha phuraivethe na vhune wa sokou bvelela tshifhinga tshiṅwe na tshiṅwe.2.4. A vha tei u vha na ndindakhombo ya zwa mutakalo kana u vha muraḓo wa tshikimu tsha dzilafho uri vha kone u wana khaelo. Vharangaphanḓa vha muvhuso, mabindu, madzangano a vhashumi na a vhadzulapo vha ḓo kuvhanganya zwitshavha kha zwipiḓa zwoṱhe zwa shango vha tshi ita khuwelelo ya uri zwi shume zwo khwaṱha hu tshi itelwa tsireledzo ine ya ḓo vha hone nga murahu ha u haelwa.2.5. Vooma Vaccination Weekend i nga ri thusa kha u swikela gundo kha vairasi iyi ye ya ri tambudza lwa tshifhinga tshi fhiraho ṅwaha. A hu na muthu ane a tea u fhirwa nga tshikhala itshi. Kha ri Tsireledzee Roṱhe.3. Madalo a Phresidennde fhaḽa kha Buroho ya Msikaba3.1. Phresidennde Vho Cyril Ramaphosa vho ya vha ṱola mushumo une wa khou itwa kha themamveledziso ya Buroho ya Msikaba ine ya vha fhaḽa Lusikisiki, kha vunḓu ḽa Kapa Vhubvaḓuvha nga Ḽavhuṋa, ḽa 23 Khubvumedzi 2021. Heyi thandela ya themamveledziso ya masheleni a linganaho R1,65 biḽioni i vhumba tshipiḓa tsha thandela ya Bada ya N2 ya fhaḽa Wild Coast. Nga nnḓa ha u leludza zwa u enda ha vhathu nga u ṱumanya zwitshavha zwa vhupo ha mahayani na senthara dza dziḓoroboni u mona na shango, buroho iyi i ḓo dovha hafhu ya ṱuṱuwedza zwa vhubindudzi na nyaluwo.3.2. Netiweke ya bada ya N2 ya fhaḽa Wild Coast ndi iṅwe ya Thandela dzo Ṱanganelaho dza Ndeme dza muvhuso dzine dza ḓisa nyaluwo kha ikonomi ya lushaka, ya vunḓu na ikonomi yapo. Khabinethe yo dovha hafhu ya takadzwa nga mvelaphanḓa yo no itwaho kha fulo ḽayo ḽa u bindudza kha themamveledziso, zwine u swika zwino zwi kha ḓi tou vha yone thikho ya ndeme ya Pulane ya Mvusuludzo na Mbuedzedzo ya Ikonomi (ERRP), hune thandela dzi linganaho 88 dzi ḓuraho masheleni a linganaho R2.3 triḽioni dza vha kati zwazwino. 4. Vhushaka vhukati ha dzitshaka, mbambadzo na vhuendelamashango4.1. Khabinethe yo ṱanganedza tsheo nga muvhuso wa shango ḽa Germany ya u bvisa Afrika Tshipembe kha mutevhe waḽo wa vhupo ha khombo khulwane vhune a vhu ngo tea u dalelwa khathihi na pulane dza shango ḽa Amerika dza u ṱanganedza fhedzi vhaendi vho haelwaho lwo fhelelaho ngomu kha shango. 4.2. Khabinethe fhedziha, yo sumbedza u vhaiswa nga tsheo ya muvhuso wa United Kingdom (UK) ya u vhea Afrika Tshipembe kha mutevhe wa mashango ane o itelwa nyiledzo dza u enda. A hu tou vha na zwiitisi zwi pfalaho zwauri ndi ngani Afrika Tshipembe ḽo vhewa kha mutevhe uyu musi ho sedzwa mvelaphanḓa ine yo no itwa u swika zwino kha nndwa ya u fhelisa dwadze ḽa COVID-19, hu tshi sedzwa hafhu na tshikalo tsha u kavhiwa tshine tsha khou tsela fhasi nga luvhilo khathihi na mbekanyamushumo yashu ya muhaelo yo khwaṱhaho.4.3. Khabinethe yo dovha hafhu ya ḓivhadzwa nga ha mvelaphanḓa yo no swikelwaho kha u bviswa ha Afrika Tshipembe kha mutevhe wa mashango o swifhadzwaho nga vha Muhasho wa Vhushaka vhukati ha Mashango na Tshumisano. Khabinethe i na fulufhelo ḽa uri muvhuso wa UK u ḓo dovha hafhu wa lavhelesa iyi tsheo yawo ine ya si vhe yavhuḓi ine ya tou kwama fhedzi nḓowetshumo ya zwa vhuendelamashango nga nḓila ine ya si vhe yavhuḓi, fhedzi i dovha hafhu ya kwama na zwa mabindu vhukati ha aya mashango mavhili, miṱa na dziṅwe sekhithara dza ikonomi. 5. Mbuedzedzo ya ikonomi 5.1. Khabinethe yo ṱanganedza u thomiwa ha Business Loss Registration Portal ine ya vha phothaḽa ya u redzhisiṱara mabindu e a kwamea nga khakhathi dze dza bvelela vhukati ha ḽa 9 na ḽa 19 Fulwana 2021 ngei KwaZulu-Natal, Gauteng khathihi na kha vhuṅwe vhupo he ha kwamea.5.2. Phothaḽa iyi ya u redzhisiṱara i kuvhanganya mafhungo u bva kha mabindu o kwameaho uri hu kone u dzudzanywa maga a ṱhaḓulo nga nḓila ya khwine khathihi na uri hu kone u ḓivhiwa zwine zwa tea u itwa tshifhingani tshi ḓaho. I dovha hafhu ya shuma sa yone nḓila nthihi ine ngayo mabindu a nga kona u vha na tswikelelo kha muvhuso u itela uri a ḓo kona u sumbedzisa vhuhulu ha ndozwo dze a ṱangana nadzo. 5.3. Khabinethe yo ita khuwelelo kha vhaṋe vha mabindu oṱhe o kwameaho ya uri vha redzhisiṱare kha phothaḽa iyi kha www.relief4sa.co.za. Kana, nga nnḓa ha zwenezwo, vha tou founela kha 080 006 00850 uri vha kone u wana thuso vhukati ha awara ya 08:00 na 17:00 vhukati ha vhege.5.4. Nga kha Muhasho wa Mveledziso ya Mabindu Maṱuku, ho ṱanganedzwa tshivhaloguṱe tsha khumbelo dzi linganaho 192 dzo itwaho nga vhaṋe vha mabindu maṱuku na a vhukati e a kwamea nga khakhathi idzi. Khabinethe yo dovha hafhu ya fushea nga ḽa uri tshivhaloguṱe tsha masheleni a linganaho R54,2 miḽlioni ndi he a swika he a tendelwa uri a ḓo kovhanywa vhukati ha avha vhaṋe vha mabindu. 6. U dovha u shuma hafhu ha mabufho a Khamphani ya zwa Vhufhufhi ha Muyani ya Afrika Tshipembe (SAA)6.1. Khabinethe yo ṱanganedza zwa u thoma u shuma hafhu ha mabufho a ha SAA, ane a vha na tshumelo dza zwa vhufhufhi vhukati ha ḓorobo ya Johannesburg na ya Cape Town. Khamphani iyi ya zwa vhufhufhi ha muyani ya lushaka i khou ḓo ṋetshedza tshumelo na kha dziṅwe ḓorobo dzine dza vha misanda ya maṅwe a mashango a Afrika u fana na Accra (Ghana), Kinshasa (Democratic Republic of the Congo), Harare (Zimbabwe), Lusaka (Zambia) na Maputo (Mozambique), nahone hu kha ḓi ḓo dovha ha engedzwa huṅwe fhethu hune khamphani iyi ya ḓo hu swika zwenezwo musi tshiimo tsha zwa mimaraga tshi tshi khwinifhadzea. 6.2. Khabinethe yo ita khuwelelo kha MaAfrika Tshipembe vhoṱhe ya uri vha tikedze khamphani iyi ya SAA yo vusuluswaho nga huswa, zwine zwa vha mathomo a zwifhinga zwiswa kha zwa vhuendi ha muyani fhano Afrika Tshipembe.7. Yunithi  ya Thuso ya Thekiniki kha zwa Mikhwa, U Fulufhedzea na Vhuḓifari siani ḽa Ndangulo ya Muvhuso (PA-EID-TAU)7.1. Khabinethe yo ṱanganedza u thomiwa ha PA-EID-TAU, ine ya ḓo khwaṱhisa ndingedzo dza muvhuso dza u lwa na zwiito zwa vhuaḓa kha Tshumelo dza Muvhuso. 7.2. PA-EID-TAU i ḓo vha yone i lavhelesaho zwa u thoma u shumiswa ha mbekanyamaitele dza zwa mikhwa na dza u lwa na zwiito zwa vhuaḓa kha tshumelo dza muvhuso dzi fanaho na zwa u ita zwa mabindu na Muvhuso, zwa u shuma miṅwe mishumo ya nga thungo ine ya vha na malamba, ndangulo ya vhufulufhedzei khathihi na u thomiwa ha odithi dza maimo a kutshilele kwa vhathu. 7.3. Khabinethe i khou ita khuwelelo kha vhashumeli vha muvhuso ya uri vha dzule vho ḓiimisela tshoṱhe kha zwa u fhelisa zwiito zwa vhuaḓa. Nga u tou dzhia fhedzi vhukando ha u vhiga zwiito zwoṱhe zwi elanaho na vhuaḓa zwine zwa khou bvelela kha zwiimiswa zwa muvhuso, ri nga ita uri hu vhe na vhumatshelo ha khwine khathihi na u siela mirafho i ḓaho ifa ḽa tshifhinga tshilapfu. 8. Khetho dza Mivhuso Yapo dza 2021 (LGE)8.1. Khabinethe i khou fhululedza vhakhethi vha u tou thoma vha linganaho 1,7 miḽioni vhe vha  redzhisiṱara nga tshifhinga tsha mafhelo a vhege a u redzhisiṱara vhakhethi nga ḽa 18 na ḽa 19 Khubvumedzi. Heyi yo vha yone nḓila ye vhaswa vha sumbedza ngayo uri na vhone vha khou tama u vha shela mulenzhe kha demokirasi yavho nga u nanga vharangaphanḓa vhapo.8.2. Sa izwi vhaswa vha tshi vhumba tshipiḓa tshihulwane kha tshivhalo tshoṱhe tsha vhadzulapo vha shango ḽashu, dzangalelo ḽavho ḽa u vha tshipiḓa tsha maitele ashu a zwa khetho ndi zwithu zwine ra zwi ṱanganedza khathihi na u zwi ṱhonifha.  8.3. Khetho dza Mivhuso Yapo dza 2021 (2021 LGE) dze dza dzudzanyelwa u vha hone nga ḽa 1 Ḽara 2021, dzi ṋetshedza vhadzulapo vha Afrika Tshipembe tshikhala tsha u shumisa pfanelo dzavho u ya nga ndayotewa dza u khetha vhaimeli vha zwitshavha zwavho.8.4. Vhakhethi vhane vha sa ḓo kona u khetha nga Ḓuvha ḽa Khetho khathihi na avho vhane vha sa ḓo kona u ya zwiṱitshini zwa vhukhethelo nga mulandu wa malwadze kana vhuholefhali muvhilini, vha nga khetha nga u shumisa Vouthu yo Khetheaho maḓuvha mavhili phanḓa ha Ḓuvha ḽa Khetho. Zwa u ita khumbelo dza vouthu yo khetheaho zwo vula nga ḽa 20 Khubvumedzi 2021 nahone zwi ḓo vala nga ḽa  4 Tshimedzi 2021 nga awara ya 17:00. 9. Khakhathi dzo ḓitikaho nga mbeu na mabulayo a vhafumakadzi (GBVF)9.1. Khabinethe yo ṱanganedza tshigwevho tsha u dzula dzhele vhutshilo hau hoṱhe kavhili tshe tsha ṋetshedzwa kha Vho Sbusiso Nkosi (36) nga Khethekanyo ya Khothe Khulwane ya Mpumalanga nga Musumbuluwo, wa ḽa 13 Khubvumedzi 2021, kha mulandu wa u tshipa na u vhulaha Mufumakadzi Vho Nomcebo Simelane (23) nga ḽa 5 Khubvumedzi 2020. 9.2. Khothe yo ṋetshedza avha mutshipi na muvhulahi zwigevho zwivhili zwa u dzula vhutshilo havho hoṱhe ngomu dzhele khathihi na miṅwe miṅwaha miraru vhe ngomu dzhele kha mulandu wa u tswa zwine zwa ḓo tshimbila khathihi. 9.3. Hezwi zwi tou vha khaidzo yo khwaṱhaho kha vhathu vhoṱhe vhane vha ḓidzhenisa kha zwiito zwa GBVF ya uri vha ḓo farwa nahone vha ḓo dzhielwa vhukando ho khwaṱhaho nga mulayo. Nga tshumisano na mapholisa khathihi na maṅwe mazhendedzi a zwa mulayo, ri nga ita uri zwiṱaraṱa na zwitshavha zwashu zwi vhe fhethu ho tsireledzeaho kha vhathu vhoṱhe. 9.4. Kha vha vhige zwiwo zwoṱhe zwine zwa elana na mafhungo a GBVF kha mapholisa kana vha tou founela kha National GBVF Command Centre:0800 428 428 kana kha STOP Gender Violence Helpline: 0800 150 150/ *120*7867#10. U redzhisiṱariwa ha mbingano dza sialala10.1. Khabinethe yo dzhiela nzhele khaṱhulo ya Khethekanyo ya Khothe Khulwane ya ngei KwaZulu-Natal kha fhungo ḽine ḽa kwama muvhigi wa mulandu, Mufumakadzi Vho  Phumza Ethel Mankayi khathihi na vhahuwelelwa, Minisṱa wa Muhasho wa Muno, Mufumakadzi Vho Ntombizakhe Portia Miya na Muhaṱuli wa Khothe Khulwane ya Afrika Tshipembe. Muhaṱuli u khwaṱhisedza pfanelo dza vhathu vho malwaho nga fhasi ha Mulayo wa u Ṱanganedzwa ha Mbingano dza Sialala, 1998 (Mulayo 120 wa 1998).10.2. Khabinethe i khou ita khuwelelo kha vhathu vho malanaho uri vha ye vha redzhisiṱare mbingano dzavho dza sialala kha ofisi dza Muhasho wa Muno nga murahu ha tshifhinga tsha miṅwedzi miraru musi vha tshi kha ḓi bva u malana. Minisṱa vha Muhasho wa Muno vho engedza tshifhinga tsha u redzhisiṱara u vhuya u swika nga ḽa 30 Fulwi 2024. Hezwi zwo vha u itela u thusa avho vhane vha sa ḓo kona u redzhisiṱara mbingano dzavho kha tshifhinga itsho tsha miṅwedzi miraru. U itela uri vha kone u redzhisiṱara, vha tea u ḓa na vhuṱanzi ha nyambedzano dza mamalo kana luṅwalo na afidavithi ya vhathu vhane vha khou malana khathihi na ya ṱhanzi dzavho, ine ya sumbedza uri nangoho ho vha na thendelano ya mbingano kana vhuṱambo ha mbingano.10.3. U swikela zwino, hu tou vha na mbingano dza sialala dzi swikaho 99 491 fhedzi dzine dzo redzhisiṱariwa kha Muhasho wa Muno u bva tshe mulayo uyu wa thoma u shuma nga ṅwedzi wa Ḽara 2000.B. Tsheo dza Khabinethe1. Khoro ya Vhubindudzi ya Afrika Tshipembe (SAIC)1.1. Khabinethe yo ṱanganedza zwa u dzudzanywa ha muṱangano u tevhelaho wa SAIC une wa ḓo farwa nga ṅwedzi wa Ṱhafamuhwe 2022. Khoro i kha ṅwaha wayo wa vhuraru nahone i khou lavhelela u kunga vhubindudzi vhu linganaho R1,2 thriḽioni kha tshifhinga tsha miṅwaha miṱanu. Fulo iḽi ḽa vhubindudzi ḽi khou tou vha u bvela phanḓa ha ayo maṅwe mavhili a dziSAIC dza tshifhinga tsho fhelaho e a tshimbila zwavhuḓi. Zwidodombedzwa zwa khoro iyi na datumu ya hone zwi ḓo ḓivhadzwa nga murahu. 2. Mbekanyamushumo ya Mupfuluwo wa Khasho ya Didzhithaḽa (BDM)2.1. Khabinethe yo ḓivhadzwa nga ha mbekanyamushumo ya shango ya BDM. Ho no itwa mvelaphanḓa khulwane kha u pfulusa zwiṅwe zwipiḓa zwa shango u bva kha anaḽogo u ya kha puḽatifomo dza didzhithaḽa.2.2. Khabinethe yo ṱanganedza pulane yo ṱanganelaho yo shandukiswaho ya nga ha u thoma u dzimiwa ha anaḽogo, ine ya vha yone ine ya ḓo fhedzisa vhupo ho salaho nga ṅwedzi wa Ṱhafamuhwe 2022. Afrika Tshipembe ndi ḽiṅwe ḽa mashango manzhi ḽifhasini e a ḓiimisela u ita thandela ya u pfulutshela kha didzhithaḽa nga tshihaḓu, zwine zwa ḓo sia hu tshi vha na u dzimiwa ha anaḽogo lwa tshoṱhe nga ṅwaha 2022.2.3. Khabinethe yo khwaṱhisedza maitele a tshumisano e a dzhiiwa ho livhiwa kha u ita uri zwa u khunyeledzwa ha mupfuluwo wa shango ḽoṱhe u bva kha anaḽogo u ya kha didzhithaḽa zwi itwe nga u ṱavhanya.3. Mbekanyamaitele ya Lushaka ya Thivhelo na Ndangulo ya u Ḓihwala ha Vhagudi Zwikoloni3.1. Khabinethe yo ṱanganedza Mbekanyamaitele ya Lushaka ya Thivhelo na Ndangulo ya u Ḓihwala ha Vhagudi Zwikoloni. Heyi mbekanyamaitele ndi ine ya khou ṋea phindulo kha Khaṱhulo ya Khothe ya 2012 ye ya haṱula i tshi hanedzana na Muhasho wa Pfunzo dza Mutheo nga ha zwiṅwe zwiteṅwa zwe zwa vha zwi tshi khou kombetshedza vhagudi uri vha dzhie maḓuvha a u awela vha si ye tshikoloni lwa miṅwaha mivhili nga murahu ha u beba.  3.2. Mbekanyamaitele i ita uri hu vhe na nyimele yo teaho ya u tikedza vhagudi khathihi na u thivhela zwiito zwa khethululo kha vhagudi vho ḓihwalaho. I dovha hafhu ya ita uri hu vhe na tswikelelo ya zwidodombedzwa zwo fhelelaho zwa u thivhela u ḓihwala; u khantseḽiwa na maitele a ndondolo hu tshi katelwa na u vhumbiwa ha zwiimiswa zwa ndangulo ya mbekanyamaitele na matshimbidzele ayo.3.3. Mbekanyamaitele yo fhira nga fhasi ha maitele o khwaṱhaho a vhukwamani na vhashelamulenzhe vhoṱhe vha kwameaho nahone i elana zwavhuḓi na milayo yoṱhe yo teaho.4. U aluswa u vha muraḓo wa Dzangano ḽa Vhuthihi ha Dzitshaka kha zwa Pfunzo, Saintsi na Mvelele 2003(UNESCO), ho sedzwa Thendelano dza u Tsireledzwa ha Vhufa vhu sa Farei ha zwa Mvelele (ICH)4.1. Khabinethe yo ṱanganedza u aluswa ha Afrika Tshipembe kha u vha muraḓo wa UNESCO 2003 ho sedzwa Thendelano dza u Tsireledzwa ha ICH.  Thendelano idzi dzi ita uri hu vhe na u tsireledzwa havhuḓi, u vhulungwa na u ṱuṱuwedzwa ha vhufa vhu sa farei ha zwa mvelele (ICH) nga mashango ane a vha miraḓo u ya nga u fhambana hao. 4.2. ICH dzi katela mvelele dza zwitshavha, nḓivho, zwithu na zwivhumbwa zwa mvelele kana zwa ḓivhazwakale ya tshitshavha tshenetsho.4.3. Thendelano dzi kombetshedza mashango ane a vha miraḓo a tshi ṱalusa, u ṱalutshedza na u bveledza maga o teaho a u zwi vhulunga. Dzi dovha hafhu dza ṱuṱuwedza mashango uri a ṱanganedze maga a mulayo, maga a zwa thekiniki, a ndangulo na a masheleni u itela u tsireledza na u ṱuṱuwedza zwa vhufa vhu sa farei  ha zwa mvelele (ICH). U aluswa uhu hu ḓo ḓivhadzwa ngomu Phaḽamenndeni uri hu kone u vha na thendelano.5. Thendelano dza UN dza u lwa na Zwiito zwa Vhuaḓa (UNCAC)5.1. Khabinethe yo ṱanganedza u anḓadzwa ha Muvhigo wa Tsenguluso wa Afrika Tshipembe nga ha u thoma u shuma ha Thendelano. Afrika Tshipembe ḽo tendelana na UNCAC nga ṅwaha wa 2004. Mashango ane a vha miraḓo a sengulusana nga tshao hu tshi khou sedzwa u thoma u shumiswa ha thendelano idzi.5.2. Afrika Tshipembe ḽo thoma u senguluswa lwa u tou thoma nga ṅwaha wa 2012 kha zwa u thoma u shumiswa ha maga a zwa vhugevhenga na khombetshedzo ya mulayo, khathihi hafhu na kha zwa u tevhedza haḽo tshumisano dza vhukati ha dzitshaka. Muvhigo wa nga ha tsenguluso ya zwino wa 2019/20 wo sedzesa kha maga a u thivhela na u dzhiululwa ha ndaka murahu.5.3. Haya maitele a tsenguluso a ṱuṱuwedza tshumisano dzavhuḓi nga u ṋetshedza mbekanyamushumo dza thuso ya zwa thekiniki kha mashango ane a vha miraḓo. 6. Zwa u fhiriselwa phanḓa ha u farwa ha vhuṅwe Vhuṱambo ha nga Thungo ha Ḓuvha ḽa zwa Lwanzheni ḽa Ḽifhasi fhano Afrika Tshipembe (WMDPE)6.1. Dzangano ḽa zwa Lwanzheni ḽa Ḽifhasi ḽo dovha hafhu ḽa ṋetshedza Afrika Tshipembe thendelo ya u fhirisela phanḓa zwa u farwa ha vhuṱambo ha WMDPE nga mulandu wa dwadze ḽa COVID-19. Uhu u fhiriselwa phanḓa u bva nga ṅwedzi wa Tshimedzi 2021 u swika Tshimedzi 2022, ndi hune ha khou ḓa nga murahu ha uho ha u thoma he ha itwa nga ṅwaha wa 2020 nga mulandu wa dwadze iḽi. C. Milayotibe1. Mulayotibe wa nga ha GBVF wa Khoro ya Lushaka wa 2021 1.1. Khabinethe yo ṱanganedza u anḓadzwa ha Mulayotibe wa Khoro ya Lushaka nga ha GBVF wa 2021 kha Gurannḓa ya Muvhuso hu tshi itelwa vhupfiwa ha tshitshavha. 1.2. Mulayotibe uyu ndi une wa tou vha phindulo kha ndaela ya ndeme ya Pulane dza Ndeme dza Lushaka (NSP) dza nga ha GBVF dze dza ṱanganedzwa nga Khabinethe nga ṅwedzi wa Ṱhafamuhwe 2020. Mulayotibe u dzinginya zwa u thomiwa ha khoro ya vhuimeli yo ḓiimisaho nga yoṱhe ine ya ḓo langa Pulane dza Ndeme dza Lushaka (NSP) dza nga ha GBVF.2. Mulayotibe wa Khwiniso wa Mililo ya Ḓaka wa Lushaka (NVFFA) wa 20212.1. Khabinethe yo ṱanganedza zwa u ṋetshedzwa ha Mulayotibe wa Khwiniso wa Mililo ya Ḓaka wa Lushaka wa 2021 Phaḽamenndeni. Hoyu Mulayotibe wo thoma u ṋetshedzwa Phaḽamenndeni nga ṅwaha wa 2017 he wa fhedza nga u humiselwa murahu uri hu dovhe hu vhe na vhuṅwe vhukwamani na tshitshavha. 2.2. Mulayotibe u dovha hafhu wa vhumba zwiimiswa kha sekhithara ya muvhuso na kha zwitshavha zwine zwa ḓo shuma zwoṱhe u itela u fhungudza khombo dza mililo ya ḓaka, khathihi na u ṱuṱuwedza zwa u tevhedzwa na u kombetshedzwa ha milayo nga nḓila yo fhelelaho. 2.3. Mililo ya ḓaka ine ya sa khou langwa ndi yone ine ya vha na vhuḓifhinduleli ha u  tshinyadza mupo, u fhelelwa nga mishumo, u fhalala ha zwitshavha khathihi na u tshinyadzwa ha themamveledziso nga u angaredza, zwifuwo, vhudzulo na bayodaivesithi.D. Vhuṱambo vhune ha khou ḓa1. Simphoziamu ya Mveledziso ya Themamveledziso dza Tshifhinga Tshilapfu ya Afrika Tshipembe (SIDSSA)1.1. Muvhuso u khou ḓo fara SIDSSA ya ṅwaha wa 2021 nga Ḽavhuraru, ḽa 6 na Ḽavhuṋa, ḽa 7 Tshimedzi 2021. Simphoziamu iyi i ḓo dzhenelwa nga vhashelamulenzhe vho fhambanaho u itela u vusuluswa ha themamveledziso.1.2. Izwi zwa themamveledziso dza SIDSSA zwo livhiswa kha u shela mulenzhe kha zwa nḓowetshumo khathihi na u sika mishumo sa zwe zwa lavhelelwa kha ERRP na kha Pulane dza Nḓowetshumo dzo Vusuluswaho. Izwo zwa u dzhenelela ho ṱaluswaho ndi zwe zwa livhiswa kha u engedza ṱhoḓea khathihi na u ita uri hu vhe na u shumisana ho fhelelaho ha vhashelamulenzhe vhoṱhe vha zwa themamveledziso. Hu khou dovha hafhu ha lavhelelwa uri uhu u dzhenelela hu ḓo dovha ha shela mulenzhe kha u fhaṱwa ha ikonomi yo khwaṱhaho nga u ita uri hu vhe na nḓisedzo ya themamveledziso nga tshihaḓu. SIDSSA ya 2021 i khou farwa nga fhasi ha thero ine ya ri: “Themamveledziso ya maimo a nṱha, mbuedzedzo na nyaluwo i katelaho”.2. Ṅwedzi wa zwa Vhuendi wa 2021 2.1. Ṅwedzi wa Tshimedzi wo kumedzelwa kha u ita uri hu vhe na u lavheleswa nga vhuronwane ha mafhungo a zwa vhuendi fhano ngomu shangoni. Hoyu ndi ṅwaha wa vhu16 une shango ḽa khou dzhiela nṱha Ṅwedzi wa zwa Vhuendi. Khabinethe yo ṱanganedza thero ya uno ṅwaha ine ya ri:“Ri roṱhe, kha ri lugise mafhungo a zwa vhuendi”. Muano wa fulo iḽi ndi une wa ri “Brika Bova: Riding the wave to a better transport system for tomorrow”.2.2. Sekhithara ya zwa vhuendi ndi tshiteṅwa tsha ndeme tsha zwa matshilisano na ikonomi fhano Afrika Tshipembe. Uno ṅwaha fulo ḽi ḓo lavhelesa kha u vhea vhuendi sa tshone tshikonisi tsha ndeme tsha mvusuluso ya ikonomi; u tsivhudza na u funza nga ha tsireledzo ine ya tea u vha hone kha tshaka dzoṱhe dza vhuendi, khathihi na u sumbedza mvelaphanḓa dzo no itwaho kha sisṱeme ya zwa vhuendi.2.3. Muhasho wa Vhuendi u ḓo ḓivhadza vhadzulapo nga ha vhuṱambo ha nga ṅwedzi nahone zwidodombedzwa zwinzhi zwi khou wanala kha www.transport.gov.za.E. Milaedza1. U fhululedza Khabinethe i khou rumela milaedza ya u fhululedza na u tamela mashudu kha:•Thimu ya zwa mitambo ya Vhaholefhali ya Afrika Tshipembe nge vha fhefheḓisa fuḽaha ya Afrika Tshipembe nga murahu ha u wina mendele ya sumbe nga u angaredza – ine ya vha miṋa ya musuku, muthihi wa siḽivhere na mivhili ya buronzi. Vhawini vha mendele vha Thimu ya Afrika Tshipembe ngei Tokyo vho vha Vho Ntando Mahlangu (mendele mivhili ya musuku), Vho Pieter du Preez (mendele wa musuku), Vho Anrune Weyers (mendele wa musuku), Vho Louzanne Coetzee (mendele wa siḽivhere na wa buronzi) na Vho Sheryl James (mendele wa buronzi). • Mufumakadzi Vho Verity Price, tshiambi na mudzudzanyi wa phurofeshenaḽa, kha u wina Toastmasters World Champion of Public Speaking ya 2021. Vho vha mufumakadzi wa vhurathi u wina Vhugweṋa ha Ḽifhasi kha miṅwaha ya 80 yo fhelaho ya muṱaṱisano uyu vha dovha hafhu vha vha muwini wa u thoma u bva fhano kha dzhango ḽa Afrika.• Thimu ya Springbok Sevens, kha u wina havho thonamennde ya HSBC World Rugby Sevens Series ya vhuṋa musi vha tshi khunyeledza mitambo ya ngei NorthAmerica nga u wina mutambo wavho wa vhuvhili wa thonamennde idzi mbili dza HSBC Canada Sevens fhaḽa Edmond. 2. NdilisoKhabinethe yo rumela maipfi a ndiliso kha miṱa na dzikhonani dza: • Phrofesa Vho Hlengiwe Buhle Mkhize (69), Tshanḓa tsha Minisṱa ngomu kha Ofisi ya Muphresidennde o sedzanaho na mafhungo a zwa Vhafumakadzi, Vhaswa na Vhathu vha re na Vhuholefhali. Kha vhutshilo havho hoṱhe, vho ḓisumbedzisa sa mulwelambofholowo a sa neti nahone o ḓiimiselaho u lwa na zwa khethululo nga lukanda khathihi na u lwela pfanelo dza vhathu, vha dovha hafhu vha vha phangami kha zwa u fheliswa ha tshayandingano ya zwa mbeu.• Vho Karabo Gungubele (32), murwa wa Minisṱa ngomu kha Ofisi ya Muphresidennde,  Vho Mondli Gungubele. • Mufumakadzi Vho  Zanele kaMagwaza-Msibi (59), murangaphanḓa wa ḽihoro ḽa National Freedom Party vhe vha vha vhe Tshanḓa tsha Minisṱa wa Muhasho wa Saintsi na Thekhinoḽodzhi, vhe vha ḓikumedzela kha u shela mulenzhe nga nḓila i mangadzaho kha demokirasi yashu khathihi na tshitshavha nga u angaredza.  • Vho Jolidee Matongo (46), Ṋeḓorobo Muhulwane wa Ḓorobo khulwane ya Johannesburg,  vhe vha vha vho ḓiimisela kha u khwinifhadza nyimele khathihi na u bveledza zwikhala hu tshi itelwa vhathu vhoṱhe vha ḓorobo ya Johannesburg hu tshi katelwa na vhashelamulenzhe kha ikonomi ya uyu masipala muhulwane.F. U tholwaKhabinethe yo khwaṱhisedza u tholwa ha Mukhomishinari na Tshanḓa tsha Mukhomishinari wa Zhendedzi ḽa Ndangulo ya Mikaṋo (BMA):1. Dokotela Vho Nakampe Michael Masiapato sa Mukhomishinari wa BMA.2. Madzhoro-Dzheneraḽa Vho David Chilembe sa Tshanḓa tsha Mukhomishinari wa BMA.Khabinethe yo tendelana na zwa u tholwa ha miraḓo ya Bodo nga murahu ha musi ho ranga u vha na tsenguluso ya ndalukano khathihi na u ṱanzwa madzina ho teaho. 3. Bodo ya vhalangi vha Dziphakha dza Lushaka dza Afrika Tshipembe:(i)    Mufumakadzi Vho Pamela Bulelwa Yako;(ii)    Mufumakadzi Vho Gertrude Bulelwa Koyana;(iii)    Mufumakadzi Vho Nandi Nyameka Mayathula-Khoza;(iv)    Mufumakadzi Vho Yolan Friedmann;(v)    Mufumakadzi Vho Zukisa Millicent Ramasia;(vi)    Vho Jeoffrey Godfrey Mashele;(vii)    Vhamusanda Vho Livhuwani Lyborn Matsila;(viii)    Vho Lourence Bernad Mogakane;(ix)    Vho Fulufhelo Edgar Neluchalani;(x)    Vho Ntsako Brian Ngobeni; na(xi)    Mufumakadzi Vho Hulisani Helen Mushiane.4.    Bodo ya vhalangi vha Tshiimiswa tsha Bayodaivesithi tsha Afrika Tshipembe:(i)    Mufumakadzi Vho Joanne Yawitch;(ii)    Mufumakadzi Vho Beryl Delores Ferguson;(iii)    Dokotela Vho Pulane Elsie Molokwane;(iv)    Dokotela Vho Lesley Thulani Luthuli;(v)    Vho Paul Graeme Daphne;(vi)    Phrofesa Vho Azwihangwisi Edward Nesamvuni;(vii)    Dokotela Vho Mmaphaka Ephraim Tau; na(viii)    Dokotela Vho Reginald Sethole Legoabe.5. Mulangi Muhulu: Muhasho wa Pfunzo dza Nṱha na Vhugudisi Dokotela Vho  Nkosinathi  Sishi6. Muthusa Mulangi Muhulu: Vhuendi ha Maḓini kha Muhasho wa Vhuendi Vho Mthunzi Edmund Madiya7. Muthusa Mulangi Muhulu: Vhuendi ha Zwidimela kha Muhasho wa Vhuendi  Vho Ngwako Wilson MakaepaeaMbudziso: Mufumakadzi VhoPhumla Williams – Muambeli wa Khabinethe Luṱingothendeleki: 083 501 0139Ḓuvha: Ḽavhuṋa, 30 Khubvumedzi 2021Tsho ṋetshedzwa nga vha: Sisiṱeme ya Mafhungo na Vhudavhidzani ha Muvhuso (GCIS)www.gcis.gov.za; www.gov.za"
"Tshitatamennde tsha Muṱangano wa Khabinethe nga vidio wa Ḽavhuraru, ḽa 3 Lara 2021.",4 Nov 2021,https://www.gov.za/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-%E1%B8%BDa-3-lara-2021-4-nov,"A. Mafhungo a zwino kha Shango1. Khetho dza Mivhuso Yapo dza 2021 (LGE)1.1. Khabinethe i khou livhuwa vhakhethi vhoṱhe vhe vha vha vho tewa nga u khetha nge vha khetha kha Khetho dza Mivhuso Yapo dza 2021 nga Musumbuluwo, wa ḽa 1 Lara 2021. Hedzi dzo vha khetho dza u fhululedza miṅwaha ya 21 u bva tshe ha vhumbwa sisṱeme ya demokirasi ya mivhuso yapo fhano Afrika Tshipembe.1.2. Ri khou fhululedza u konḓelela, vhuḓifari havhuḓi na u vha na mbilu ndapfu he vhakhethi vha hu sumbedza nga Ḓuvha ḽa Khetho. Nḓila ye mahoro a zwa polotiki a dzhenela ngayo Khetho dza Mivhuso Yapo hu songo vha na khakhathi khathihi na u bvelela ha vhonkhetheni vhane vha kha ḓi vha vhathu vhaswa, nga maanḓa vha vhafumakadzi, zwo vha vhuṱanzi ha demokirasi yashu ine ya tshila nahone i shumaho zwavhuḓi. 1.3. Khabinethe yo fhululedza vha Khomishini ya zwa Khetho ya Afrika Tshipembe, mahoro oṱhe a polotiki, miraḓo ya tshitshavha khathihi na mazhendzedzi a khombetshedzo ya mulayo fhano shangoni kha tshumisano yavho ye ya ita uri hu vhe na khetho dza mulalo. Khabinethe yo dovha hafhu ya fhululedza vhoramafhungo kha mushumo wavho wa ndeme wa u ṋetshedza vhakhethi mafhungo o teaho e a vha thusa uri vha kone u ita pfanelo dzavho dza demokirasi dza u nanga vharangaphanḓa vhavho vha mivhuso yapo vhane vha vha takalela.1.4. Khabinethe yo dovha hafhu ya tsivhudza MaAfrika Tshipembe vhoṱhe uri vha khwaṱhise demokirasi yashu nga u shela mulenzhe nga nḓila yo fhelelaho kha dziforamu na zwiimiswa zwine zwa ḓo ita uri avho vho khethwaho vha vhe na vhuḓifhinduleli. Yo dovha hafhu ya ita khuwelelo kha vhaofisiri vhaswa vhane vha kha ḓi tou bva u khethiwa uri vha fulufhedzee kha miano yavho ye vha ita musi vha tshi khethiwa, khathihi na u shumela vhathu vhoṱhe nga nḓila i linganaho nahone i pfalaho.2. U haelwa2.1. Khabinethe yo fhululedza MaAfrika Tshipembe vhoṱhe vhe vha nanga u ḓitsireledza khathihi na u tsireledza vhafunwa vhavho nga u ya vha haelwa hu tshi itelwa Dwadze ḽa Khoronavairasi (COVID-19). Shango ḽashu ḽo no ṋetshedza phimamushonga dza khaelo dzine dza fhira 22 miḽioni u swika zwino.2.2. Vhathu vhararu kha vhathu vhaṱanu vhaṅwe na vhaṅwe vha miṅwaha i fhiraho 50 fhano shangoni ḽashu, ndi vhane u swika zwino vho no haelwa. Ri khou tea u fhedza ro swikela tshivhalo tsha vhathu vhoṱhe vhuṱanu havho vha tshigwada tshenetsho tsha vhathu vho haelwaho vha miṅwaha yeneyo nga tshifhinga tsha mafhelo a ṅwaha u itela u fhedza maanḓa luṱa lwa vhuṋa lune lwa khou lavhelelwa.2.3. Fulo ḽa mafhelo a vhege a Vooma Vaccination Weekend ḽine ḽa khou ḓo vha hone nga ḽa 12 u swika ḽa 14 Lara 2021, ndi tshikhala tsha uri avho vhane a vha athu haelwa, na vhone vha ḓidzhenise kha nndwa ya lushaka ya u lwa na COVID-19 nga u ya vha haelwa nga mahala kha vhupo vhuṅwe na vhuṅwe ha muhaelo u mona na shango.2.4. Khabinethe yo tsivhudza vhathu uri vha humbule u ya vha wana phimamushonga ya vhuvhili ya khaelo ya Pfizer uri vha kone u vha vho tsireledzeaho lwa tshoṱhe. Khaelo dzi thusa kha u thivhela u lwala nga nḓila yo kalulaho, u valelwa vhuongeloni kana u lovha nga mulandu wa COVID-19.3. Fulufulu3.1. Khabinethe i khou dzhiela nṱha u thithisea na u kanganyisea nga mulandu wa u dzulela u khauwa ha muḓagasi hune vhadzulapo vha Afrika Tshipembe vha khou ṱangana naho zwazwino. Muhasho wa Mabindu a Muvhuso u khou shumisana zwavhuḓi na vha Bodo ya Eskom khathihi na vha vhulanguli u itela u vhona uri hu khou fhungudzwa vhuhulu ha tshifhinga tshine muḓagasi wa vha wo khauwa ngatsho nga ḓuvha khathihi na tshifhinga tshine maga aya a ḓo tea u shumiswa.3.2. Muhasho wa Vhufaragwama ha Lushaka u khou shumisana na vha Eskom nga u vha ṋea thendelo yo teaho ya uri vha kone u wana zwiperephatsi zwine zwa ṱoḓea musi hu tshi tea u lugiswa zwiṱitshi khathihi na u zwi ṱhogomela. Eskom i khou dovha hafhu ya ita mvelaphanḓa khulwane kha zwa u tholwa hafhu ha vhashumi vha re na vhukoni – hu tshi katelwa vhalangi vha zwiṱitshi zwa muḓagasi – uri vha kone u thusa tshiimiswa itshi tsha muḓagasi kha u ita uri hu vhe na u khwinifhadzea ha zwithu kha zwiṱitshi zwa muḓagasi zwo fhambanaho khathihi na kha mishumo yo fhambanaho ya bindu.3.3. Kha tshenetshi tshifhinga tsha themo ya vhukati, muvhuso u khou thoma u shumisa maga o fhambanaho a u lingedza u tandulula khaedu dzashu dza zwa fulufulu nahone ri khou ita zwoṱhe zwine ra nga kona uri ri ḓise vhuṅwe vhubveledzi vhuswa ha muḓagasi nga tshifhinga tshiṱukuṱuku u ya nga hune zwa nga konadzea ngaho.3.4. Maga ayo ndi ane a katela:u engedza vhunzhi ha muḓagasi une khamphani dza tea u ḓibveledzela hu si na ṱhoḓea ya u tea u vha na ḽaisentsi u swika kha 100 megawathi (MW);u ḓivhadzwa ha vhawini vha khwevhophikisano vha fumithihi (11) vha Mbekanyamushumo ya u Wanwa ha Vhabveledzi vha Muḓagasi vho Ḓiimisaho nga Vhoṱhe ine ya Fhungudza Khovhakhombo; khathihi naBid Window Five ya mbekanyamushumo ya fulufulu ḽi vusuluseaho ya u wana 2 600 MW ya vhubveledzi vhuswa ha muḓagasi u bva kha thandela dza vhukati ha muya na masana a ḓuvha.3.5. Naho hu na uri Khabinethe i a zwi ḓivha uri khaedu dza zwa fulufulu dzine dza vha hone zwazwino dzi a kanganyisa dza dovha dza khakhisa nyaluwo ya ikonomi, i khou vha na fulufhelo ḽa uri tsheo dzi vhonalaho dzine muvhuso wa khou dzi dzhia u itela u dzudzanyulula na u khwaṱhisa sisṱeme yashu ya zwa muḓagasi, dzi ḓo fhedza dzo khwinifhadza vhukoni ha shango ḽashu ha u ṋetshedza fulufulu. 4. Vhubindudzi4.1. Afrika Tshipembe ḽi khou bvela phanḓa kha u vha fhethu havhuḓi ha zwa vhubindudzi, lune ḽa khou kona u kunga maṅwe a mabindu mahulwanesa ḽifhasini uri a engedze zwa vhubindudzi hao fhano shangoni.4.2. Khamphani ya zwa mimoḓoro ya ha Toyota fhano Afrika Tshipembe yo rwela ṱari ḽimaga ḽayo ḽa zwa vhubveledzi ha mimoḓoro ḽa masheleni a linganaho R2,6 biḽioni ngei Durban hune ha vha kha ḽa KwaZulu-Natal. Ḽimaga iḽi ḽi ḓo maga lushaka lwa u tou thoma lwa zwiendedzi zwa makwevho zwi shumisaho muḓagasi fhano Afrika Tshipembe. Hezwi ndi tshipiḓa tsha vhuḓikumedzeli kha pulane khulwane ya nḓowetshumo ya zwa mimoḓoro nga vha khamphani iyi vha tshi itela u engedza vhuhulwane ha vhubindudzi havho.4.3. Uhu u rwelwa ṱari hu khou vha hone ho tou salana murahu na nḓivhadzo nga vha khamphani ya u dzudzanya na u putela zwiḽiwa i ḓivheaho ḽifhasi ya ngei Sweden, ine ya ḓivhiwa sa Tetra Pak, he vha ḓivhadza uri vha ḓo bindudza masheleni a linganaho R500 miḽioni a u engedza vhuhulwane ha vhubveledzi havho kha ḽimaga ḽavho ḽa zwishumiswa zwa u panga zwiḽiwa khazwo.4.4. Khamphani ya Aspen Pharmacare yo vula davhi ḽiswa ḽa u bveledza tshidzikisavhuṱungu tsha Diprivan fhano hayani sa tshipiḓa tsha vhubindudzi ha masheleni a linganaho R3,2 biḽioni kha u fhaṱa tshiimiswa tsha vhubveledzi ha mishonga tsho kunaho nahone tsha maimo a nṱha khathihi na u shandukisa vhupo uho vhu re ngei Gqeberha hune ha vha kha vunḓu ḽa Kapa Vhubvaḓuvha ha fhedza nga u vha fhethu ha zwa mishonga ha khwinesa kha dzhango ḽoṱhe ḽa Afrika. Hetshi tshidzikisavhuṱungu ndi tshe u thomani tsha vha tshi tshi tou ṱunḓwa u bva kha mashonga a nnḓa nahone tshi shumiswa kha vhunzhi ha miaro yo ḓoweleaho ya zwa dzilafho kha maongelo a fhano Afrika Tshipembe, nahone tsho dovha hafhu tsha shumiswa na kha u lafha vhalwadze vha COVID-19 vhane vha vha kha mitshini ya tshithusamufemo ngomu kha wadi dza vhalwadze vhane vha khou lwalesa.4.5. Khabinethe yo dovha hafhu ya ṱanganedza vhubindudzi vhune ha kha ḓi bva u itwa zwenezwino nga vhamagi vha mimoḓoro, vha ha Isuzu Motors kha ikonomi ya shango.   Vha khamphani ya zwa mimoḓoro ya ha Isuzu Motors fhano Afrika Tshipembe vho rwela ṱari ḽimaga ḽa vhubveledzi ha mimoḓoro fhaḽa Struandale hune ha vha ngei Gqeberha. Vha ha Isuzu vha khou bindudza masheleni a linganaho R1.2 biḽiioni kha mbekanyamushumo yavho ya lushaka lu ḓaho lwa mimoḓoro ya luṱanḓala fhano Afrika Tshipembe vha tshi itela mimaraga ya fhano Afrika Tshipembe na ya mashango a re tshipembe ha soga ḽa Sahara.4.6. Ḽimaga iḽi ḽa vha ha Isuzu ḽi ḓo sika mishumo ya vhukuma i linganaho 1 000 kha mishumo ine ya ḓo vha i tshi khou itwa ngei Gqeberha na kha netiweke yavho ya vharengisi vha zwiendedzi zwenezwo vha fhano hayani na vha mashangoḓavha, khathihi na mishumo i linganaho 25 000 kha vharengisi vha zwiendedzi vha maḓana u mona na shango.4.7. Vhubindudzi uvhu vhuraru haho hoṱhe, vhu ḓo engedza kha mbekanyamushumo ya vhubveledzi ha fhano hayani ye ya ḓivhadzwa kha Pulane ya Mvusuludzo na Mbuedzedzo ya Ikonomi ye ya rwelwa ṱari nga Muhulisei Phresidennde Vho Cyril Ramaphosa nga ṅwedzi wa Tshimedzi 2020. Vhubindudzi hovhu vhu ḓo engedza masheleni a dzibiḽioni dza dzirannda a vhubveledzisi nga ṅwaha kha zwibveledzwa zwoṱhe zwa shango fhano Afrika Tshipembe. Vhuvhili ha vhubindudzi uvhu ndi he ha fulufhedziswa kha Muṱangano wa zwa Vhubindudzi wa Afrika Tshipembe wo fhiraho nahone mamaga aya ndi ane zwazwino o no thoma na mushumo wa vhubveledzisi zwine zwenezwo zwa khou sia ho vha na u sikwa ha mishumo miswa minzhi.5. Khumbelo dza Tshikimu tsha Thuso ya zwa Masheleni a Matshudeni tsha Lushaka (NSFAS) kha ṅwaha wa 2022   5.1. Khabinethe i khou tsivhudza vhagudi na vhaswa vhane vha sa tsha vha zwikoloni vha bvaho kha miṱa i shayaho na ya vhashumi vhane vha ḓitika nga muholo wa ṅwedzi uri vha rumele khumbelo dzavho dza zwa masheleni a u guda hu tshi itelwa ṅwaha wa u guda wa 2022. Khumbelo dza masheleni a u guda a NSFAS dzi ḓo vala nga Ḽavhuṱanu, ḽa 7 Phando 2022.5.2. Maitele aya a u ita khumbelo o vulelwa na kha matshudeni vhane zwazwino vho no ḓiṅwalisa kha zwiimiswa zwa pfunzo, fhedzi vha wanala vha si na masheleni a u guda ngeno vha tshi tewa nga u wana thuso ya zwa masheleni a u guda a NSFAS.5.3. U wana mafhungo nga vhuḓalo nga ha uri vha nga ita hani khumbelo dza thuso ya zwa masheleni a u guda, kha vha founele kha 08000 67327 kana vha dalele www.nsfas.org.6. Khakhathi dzo ḓitikaho nga mbeu na mabulayo a vhafumakadzi (GBVF)6.1. Khabinethe yo ṱanganedza tshigwevho tsha u valelwa dzhele vhutshilo hoṱhe kararu tshe tsha ṋetshedzwa kha muiti wa zwiito zwa u tshipa na muvhulahi Vho Mfanasibili Cornelius Mnisi (29) nga Khethekanyo ya Khothe Khulwane ya Mpumalanga ngei Mbombela zwenezwino. Hetshi tshigwevho tshi konḓaho ngaurali tshi tou vha tsumbo ya u sa konḓelela na luthihi zwiito zwa GBVF nga vha sisṱeme ya vhulamulanyi ha zwa vhugevhenga.6.2. Nga tshumisano na mapholisa khathihi na maṅwe mazhendedzi a khombetshedzo ya zwa mulayo, ri nga ita uri zwiṱaraṱa khathihi zwitshavha zwashu zwi vhe zwo tsireledzeaho kha vhoṱhe. Ri tea u fhaṱuwa roṱhe ra vhiga zwiwo zwoṱhe zwi elanaho na zwiito zwa GBVF kha mapholisa kana ri founele kha Senthara ya Ndangulo ya GBVF ya Lushaka kha 0800 428 428 kana kha Nomboro ya Luṱingo ya u Fheliswa ha Zwiito zwa Dzikhakhathi dzo ḓitikaho nga Mbeu kha 0800 150 150/*120*7867#.6.3. Muvhuso u ḓo shela mulenzhe kha vhuṱambo ha Maḓuvha 16 a Nndwa ya u Lwa na Zwiito zwa Dzikhakhathi zwi itelwaho Vhafumakadzi na Vhana – u bva nga ḽa 25 Lara (Ḓuvha ḽa Dzitshaka ḽa u Lwa na Zwiito zwa Dzikhakhathi zwi itelwaho Vhafumakadzi) u swika nga ḽa 10 Nyendavhusiku (Ḓuvha ḽa Pfanelo dza Vhathu ḽa Ḽifhasi) – u itela u engedza nḓivho nga ha thaidzo ya GBVF kha shango.7. Vhulamukanyi kha zwipondwa zwa mabulayo a tshifhinga tsha muvhuso wa khethululo7.1. Khabinethe yo ṱanganedza nḓivhadzo ya zwenezwino nga Minisṱa wa Muhasho wa Vhulamukanyi na Tshumelo dza Vhululamisi Vho Ronald Lamola ya u vhumbwa ha tshigwada tsho khetheaho tsha vhaṱoḓisisi na vhatshutshisi vha muvhuso tshine tsha ḓo tou sedzana na milandu ine a i athu tandululwa ya tshifhinga tsha Khomishini ya Ngoho na Vhupfumedzani. 7.2. Tshigwada itshi tsho khetheaho tshi ḓo ṋewa mushumo wa u sedzana na mabulayo ane a sa ṱanganedzee u ya nga mulayo e a itwa nga mapholisa vha zwa vhutsireledzi vha muvhuso wa khethululo. Maga aya a ḓo thusa kha u ita uri zwa u wana thandululo ya tshoṱhe hu tshi itwelwa miṱa ya zwipondwa zwa mabulayo aya a tshifhinga tsha muvhuso wa khethululo zwi itwe nga tshihaḓu.8. Tshiimo tsha zwa polotiki ngei kha Sango ḽa Eswatini8.1. Khabinethe yo dzhiela nṱha khathihi na u ṱanganedza zwa u dzhenelela ha Muhulisei Phresidennde Vho Ramaphosa – kha vhuimo havho sa Mudzulatshidulo wa Tshiimiswa tsha zwa Polotiki, Tshumisano kha zwa Vhupileli na Vhutsireledzi tshi re nga fhasi ha dzangano ḽa Tshitshavha tsha Mveledziso tsha Tshipembe ha Afrika (SADC) kha nyimele ya zwa polotiki afho kha Shango ḽa Eswatini.8.2. Muṱangano wa Phresidennde Vho Ramaphosa na Muṱhomphei Khosi Vho Mswati III nga Ḽavhuvhili ḽa 2 Lara 2021, ndi une wa khou tevhela madalo henefho Shangoni nga Vhurumelwa ho Khetheaho nga ḽa 21 na 22 Tshimedzi 2021. Phresidennde, kha vhuimo havho sa Mudzulatshidulo wa Tshiimiswa tsha Vhararu tsha SADC tsho vhumbwaho nga shango ḽa Namibia (mudzulatshidulo ane a khou ḓa), Afrika Tshipembe (mudzulatshidulo wa zwino) na Botswana (mudzulatshidulo ane a khou bva) – vho ṋea ndaela ya uri Vhurumelwa ho Khetheaho vhu ambedzane na vha Shango ḽa Eswatini nga ha tsireledzo na zwine zwa khou bvelela siani ḽa polotiki henefho kha shango. 8.3. Khabinethe yo ṱanganedza thendelano dza uri Shango ḽa Eswatini ḽi ḓo ḓidzhenisa kha maitele o livhiswaho kha u thomiwa ha foramu ya nyambedzano dza lushaka. Khabinethe i khou ita khuwelelo kha vhashelamulenzhe vhoṱhe vha kwameaho vhukati ha vhadzulapo vhoṱhe vha Maswazi ya uri vha shumisane u itela u fhelisa khakhathi na khuḓano khathihi na uri vha ite uri hu dzule hu na mulalo na vhudziki henefho shangoni.  B. Mulayotibe1. Mulayotibe wa Khwiniso ya Mulayo wa zwa Vhugevhenga (Maitele a zwa Vhufogisi) wa 20211.1. Khabinethe yo ṱanganedza zwa u rumelwa ha Mulayotibe wa Khwiniso ya Mulayo wa zwa Vhugevhenga (Maitele a zwa Vhufogisi) wa 2021 ngei Phaḽamenndeni uri u dzudzanyiwe. Khwiniso dzine dza khou dzinginywa dzi ṋetshedza tshikhala tsha maitele a u kombetshedza zwa u dzhiiwa ha sambula dza DNA (sambula dzi bvaho kha tsikila dza nga ngomu ha luṱaha lwa muthu) u bva kha vhathu vhe vha gwevhiwa nga fhasi ha milandu ya Sheduḽu ya 8.1.2. Milandu ya Sheduḽu ya 8 ndi ine ya katela milandu ya zwa vhudzekani, vhufhura, u rengisa vhathu na milandu ya u vhulaha u songo ḓiimisela. Sambula dzo kuvhanganywaho dzi ḓo thusa kha vhutshutshisi ha vhatshinyi vhane vha khou tou dovholola u ita milandu.1.3. Mulayotibe uyu u ḓo dovha hafhu wa ita uri hu kone u thomiwa na dathabeizi yo fhelelaho ya zwa vhufogisi ha DNA u itela u khwaṱhisa nndwa ya u lwa na vhugevhenga nga u maanḓafhadza mapholisa nga vhuṱanzi ha u ita ṱhoḓisiso na u tandulula milandu mihulwane ya vhugevhenga.C. Vhuṱambo vhune ha khou ḓa1. Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)1.1. Minisṱa wa Gwama Vho Enoch Godongwana vha ḓo ṋetshedza MTBPS yavho Phaḽamenndeni nga Ḽavhuṋa, ḽa 11 Lara 2021. Tshitatamennde tshi ḓo bvisela khagala tshanduko kha mugaganyagwama wa lushaka u itela uri masheleni a lushaka a kone u shumiswa zwavhuḓi nahone lwa tshifhinga tshilapfu.1.2. MTBPS dzi bvisela khagala pulane dza lushaka dza u fhelisa khaedu kha ikonomi dze dza ḓiswa nga mulandu wa masiandaitwa a COVID-19 dza dovha dza tandulula thaidzo dza tshivhumbeo tsha ikonomi lwa tshifhinga tshilapfu.1.3. MTBPS i dovha hafhu ya vha khuwelelo ya uri hu vhe na tshumisano kha sekhithara dzoṱhe dza tshitshavha u itela u alusa ikonomi na u sika mishumo. Khabinethe i na fulufhelo ḽa uri MTBPS i ḓo dovha hafhu ya sumbedza vhuḓiimiseli ha muvhuso kha u fhaṱa ikonomi yo khwaṱhaho nga u shumisa vhupfiwa u bva kha sekhithara dzoṱhe dza tshitshavha.D. Mulaedza1. U fhululedzaKhabinethe yo rumela milaedza yayo ya u fhululedza na u tamela mashudu kha:Mufumakadzi Vho Lalela Mswane (24), kha u nangwa havho sa Miss South Africa 2021 nga ḽa 16 Tshimedzi ngei Cape Town. Gundo ḽavho ndi khwaṱhisedzo ya uri mvelaphanḓa i nga swikelwa nga u ḓiimisela na u shuma wo khwaṱhisa.E. U tholwa1. Vho Robert Nkuna, vhane khonṱhiraka yavho sa Mulangi Muhulu (DG) kha Muhasho wa Vhupulani, Vhulavhelesi na Tsenguluso yo engedzwa lwa tshifhinga tsha miṅwaha miṱanu.2. Vho Robert Mooketsa Ramasodi sa DG kha Muhasho wa zwa Vhulimi, Mbuedzedzo ya Mavu na Mveledziso ya Mahayani.3. Mufukadzi Vho Mohlago Flora Mokgohloa sa DDG: Bayodaivesithi na Tsireledzamupo kha Muhasho wa zwa Maḓaka, Vhureakhovhe na Mupo.4. Mufumakadzi Vho Rirhandzu Sharon Mashava sa DDG: Vhupulani ha zwa Vhuendi ho Ṱanganelaho kha Muhasho wa Vhuendi.5. Mufumakadzi Vho Mameetse Primrose Masemola sa DDG: Vhupulani ha Vhubindudzi kha zwa Themamveledziso – Themamveledziso Afrika Tshipembe kha Muhasho wa Mishumo ya Muvhuso na Themamveledziso (DPWI).6. Mufumakadzi Vho Carmen Joy Abrahams sa DDG: Mbekanyamushumo ya Mishumonyengedzedzwa ya Muvhuso kha DPWI.Khabinethe yo khwaṱhisedza u tholwa ha miraḓo ya Bodo nga murahu ha tsenguluso ya ndalukano dzavho na u ṱanzwiwa havho madzina nga nḓila yo teaho.7. Bodo ya vhalangi vha Koporasi ya Vhubindudzi ha Muvhuso:(i) Dokotela Vho David Masondo (Mudzulatshidulo);(ii) Vho Frans Baleni;(iii) Mufumakadzi Vho Ntombifuthi Mtoba;(iv) Mufumakadzi Vho Tryphosa Ramano;(v) Phrofesa Vho Bonke Dumisa;(vi) Mufumakadzi Vho Esther Barbara Watson;(vii) Mufumakadzi Vho Beverly Bouwer;(viii) Vho Mongwena Mugwena Maluleke;(ix) Vho Walter Hlaise;(x) Vho Lufuno Mulaudzi;(xi) Vho Abel Sithole;(xii) Vho Brian Mavuka; na(xiii) Mufumakadzi Vho Makano Mosidi.8. Khabinethe yo dzhia tsheo ya u tevhedza ndaela ya khaṱhulo ya khothe ye ya ita khaṱhulo ya u vhuedzedzwa mushumoni ha miraḓo ya Bodo ya vhalangi vha Umgeni Water.(i) Mufumakadzi Vho Ziphozethu Mathenjwa (Mudzulatshidulo);(ii) Phrofesa Vho Thandwa Mthembu;(iii) Vho Siboniso Shabalala;(iv) Vho Mduduzi Eric Zakwe;(v) Mufumakadzi Vho Chamane Nompumelelo Beata;(vi) Vho Visvin Reddy;(vii) Vho William Mapena;(viii) Vho Teboho Nkhahle;(ix) Mufumakadzi Vho Linda Ngcobo;(x) Mufumakadzi Vho Bongekile Zulu;(xi) Vho Suleman Badat;(xii) Mufumakadzi Vho Mbali Barbara Ndlovu; na(xiii) Muambeli Vho Simosenkosi Chamane.Mbudziso:Mufumakadzi Vho Phumla WilliamsLuṱingothendeleki: 083 501 0139 "
"Tshitatamennde tsha Muṱangano wa Khabinethe wa Ḽavhuraru, ḽa 24 Lara 2021",25 Nov 2021,https://www.gov.za/speeches/statement-cabinet-meeting-wednesday-24-november-2021-25-nov-2021-0000,https://www.gov.za/ve/speeches/statement-cabinet-meeting-wednesday-24-november-2021-25-nov-2021-0000,"A.    Mafhungo a Zwino kha Shango1.    Muhaelo wa Dwadze ḽa Khoronavairasi (COVID-19)1.1.    Khabinethe yo takadzwa nga fhungo ḽa uri ho vha na vhathu vha fhiraho 260 000 vhe vha haelwa nga tshifhinga tsha fulo ḽa vhuvhili ḽa Vooma Vaccination Weekend ḽe ḽa farwa shango ḽoṱhe u bva nga ḽa 12 u swika ḽa 14 Lara 2021.  1.2.    Ri tea u zwi humbula uri vairasi iyi a i athu fhela nahone muhaelo u a ri tsireledza kha u lwalesa, u valelwa vhuongeloni kana u lovha. 1.3.    Muhaelo ndi mahala kha vhathu vhoṱhe vhane vha dzula fhano Afrika Tshipembe nahone muthu muṅwe na muṅwe a re na miṅwaha ya 12 na u fhira, u khou ṱuṱuwedzwa uri a ye a haelwe. Kha ri ye ri haelwe u itela uri ri vhe na khushumusi yo tsireledzeaho nahone yo ḓalaho dakalo musi ri tshi ḓo vha ri na miṱa yashu na dzikhonani. 2.    Modele wa Mveledziso ya Tshiṱiriki (DDM) 2.1.    Khabinethe yo ṱanganedza madalo a Phresidennde Vho Cyril Ramaphosa fhaḽa Ugu District hune ha vha KwaZulu-Natal nga Ḽavhuṱanu, ḽa 12 Lara 2021, he madalo ayo a ombedzela zwa mveledziso ya fhaḽa Eastern Seaboard tshine tsha vha tshipiḓa tshi linganaho kiḽomithara dza 600 dza lupendelashango lu re vhukati ha KwaZulu-Natal na Kapa Vhubvaḓuvha.   2.2.    Mveledziso ya Phendelashango ya Vhubvaḓuvha ndi thandela ya maimo a nṱha ya DDM, ine yo livhiswa kha u bveledza ikonomi dzapo dzi katelaho vhoṱhe u itela u fhelisa maitele a kale a zwa vhupulani ha fhethu a tshifhinga tsha muvhuso wa tshiṱalula. Ndivho ya thandela iyi ndi u kuvhanganya mpho yo angalalaho ine vhupo uho ha vha nayo ya zwiko zwa mupo hu tshi itelwa nyaluwo ya ikonomi. 3.    Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)3.1.    Khabinethe i khou tikedza tshoṱhe gondo ḽe ḽa bviselwa khagala kha tshitatamennde tsha MTBPS tshe tsha ṋetshedzwa nga Minisṱa wa Gwama Vho Enoch Godongwana Phaḽamenndeni, ngei Cape Town nga Ḽavhuṋa, ḽa 11 Lara 2021, tshine tsha rumela mulaedza wo khwaṱhaho nga ha vhuḓiimiseli hashu kha zwa kushumisele kwa masheleni nga nḓila ya vhuronwane.3.2.    Sa tshipiṱa tsha vhuḓiimiseli kha zwa matshilisano, 60% ya mugaganyagwama washu yo swika he ya kovhelwa kha zwa mveledziso ya dzinnḓu, tshumelo dza ndeme dza mahala, mbekanyamushumo dza zwa mishumo, mutakalo, pfunzo na magavhelo a matshilisano. 3.3.    Maga o bviselwaho khagala kha MTBPS a sumbedza uri muvhuso u na pulane i re khagala ya u langa ikonomi nga tshifhinga tshenetshi tsha khakhathi dzo vhangwaho nga dwadze ḽa COVID-19 khathihi na u vhea lushaka lwashu kha nḓila ya nyaluwo ya tshifhinga tshilapfu. 4.    Ṱano ḽa zwa Mbambadzo dza Vhukati ha Mashango a Afrika (IATF2021)4.1.    Vhuṱambo ha IATF2021 – he ha farelwa fhaḽa kha Senthara ya zwa Miṱangano ya Ḽifhasi ya Inkosi Albert Luthuli i re fhaḽa Durban u bva nga ḽa 15 u swika 21 Lara 2021, ho thusa vhukuma kha u khwaṱhisa tshumisano khathihi na u engedza mbambadzo na vhubindudzi vhukati ha mashango a Afrika.  4.2.    IATF yo kuvhanganya vharangaphanḓa vha zwa mabindu fhethu huthihi uri vha kovhane mafhungo nga ha zwa mbambadzo, vhubindudzi, mimaraga khathihi na u  engedza zwikhala zwa vhubindudzi kha dzhango. Zwibveledzwa na tshumelo dza Afrika Tshipembe na zwone ho swika he zwa ṱaluswa khathihi na u vhambadzwa u itela u fhaṱa vhushaka na netiweke dza u engedza zwibveledzwa zwine zwa rumelwa nnḓa ha dzhango ḽa Afrika.  5.    Tsireledzo dza mahayani5.1.    Khabinethe yo sumbedza u kwamea zwihulwane nga ha u tsireledzea ha vhana nga murahu ha zwiwo zwa zwenezwo zwa u dzhiiwa ha vhana nga khani zwe zwa bvelela kha zwipiḓa zwo fhambanaho zwa shango. Nga tshifhinga tsha maḓuvha a khushumusi ane a khou sendela, vhabebi na vhaṱhogomeli vha vhana vha tea u dzula vho fhaṱuwa musi zwi tshi ḓa kha tsireledzo ya vhana vhane vha vha nga fhasi ha ṱhogomela yavho khathihi na hune vha vha hone misi yoṱhe. 5.2.    Vhabebi na vhaṱhogomeli vha vhana vha khou ṱuṱuwedzwa uri vha ambedzane nga ha maga a tsireledzo nga u angaredza na vhana vhenevho vhane vha khou vha ṱhogomela, hu tshi katelwa na nga ha khovhakhombo khathihi na milayo ya maitele a COVID-19. Ri khou dovha hafhu ra ṱuṱuwedza vhabebi na vhaṱhogomeli vha vhana uri vha dzhiele nzhele mishumo ine vhana vhavho, nga maanḓa vhaswa, vha nga kona u shela mulenzhe khayo nga nḓila yo tsireledzeaho. 5.3.    Vhuṱambo vhu fanaho na mabembela a muzika wa eḽekhiṱhironiki ha mafheloni a ṅwaha ha vhagudi vha murole wa vhufumi khathihi na dziphathi dza nga murahu ha vhuṱambo ha nyonesano ya vhagudi vha murole wa vhufumi, vhu tou vha tshiphaḓaladzi tshuhulwane tsha COVID-19. Maguvhangano mahulwane, nga maanḓa ayo ane khao ha vha na zwa u nwa mahalwa, a tou vha khovhakhombo khulwane vhukuma nahone a nyadzisa nungo dzashu dza u langa u phaḓalala ha vairasi. 6.    U vhumbwa ha mivhusopfarakanywa ya mivhuso yapo6.1.    Khabinethe yo livhuwa vhakhethi vhoṱhe vhe vha khetha kha Khetho dza Mivhuso Yapo (LGE) dza ṅwaha wa 2021 dze dza farwa nga Musumbuluwo, wa ḽa 1 Lara 2021 u itela u ta uri ndi vhafhio vhane vha tea u vhusa kha mivhusop yapo. Yo dovha hafhu ya dzhiela nṱha nzudzanyo dza mivhusopfarakanywa dzine dza kha ḓi tou bva u ḓivhadzwa kha mimasipala iyo ye ya vha yo fhahewa tshikhalani nga mulandu wa uri a hu ngo tou vha na mufhenyi a re khagala nga murahu ha khetho. 6.2.    Khabinethe yo fhululedza vhoṋeḓorobo vhoṱhe vhaswa vhane vha kha ḓi tou bva u nangwa khathihi na dzikhantseḽara, ya dovha hafhu ya vha tamela mashudu a uri ngavhe vha tshi vha na mvelaphanḓa kha mushumo wavho wa ndeme wa u ṋetshedza tshumelo dza ha masipala kha zwitshavha zwoṱhe, hu sa sedzwi uri zwi wela kha ḽihoro ḽifhio ḽa zwa polotiki. Yo dovha hafhu ya fhululedza mahoro a zwa polotiki kha vhuḓifarisa hao nga nḓila i ṱhonifheaho nga tshifhinga tsha LGE na musi e kati na nyambedzano dza mivhusopfarakanywa.   7.    Vhupfumedzani ha zwa matshilisano 7.1.    Khabinethe yo dzhiela nṱha nyambo ya zwiito zwa vengo ḽa vhabvannḓa ine ya khou engedzea khathihi na zwa kuhumbulele kwo khakheaho zwine zwa khou bvelela kha zwiṅwe zwipiḓa zwa shango zwo livhiswaho kha vhadzulapo vha mashango a nnḓa.     7.2.    Ṱhaselo ya COVID-19 yo kwama vhathu vhoṱhe vha Afrika Tshipembe ngeno hu na uri kuhumbulele kwo khakheaho kune kwa khou ṋaṋiswa nga vhathu vha si gathi, a si kune kwa sumbedza tshiimo tsha vhukuma tsha vhushaka havhuḓi vhukati ha vhabvannḓa vhane vha dzula na u shuma vhukati ha zwitshavha na vhadzulapo vhashu.  7.3.    Khabinethe yo ita khuwelelo kha zwitshavha zwoṱhe uri zwi dzule zwo fhaṱuwa khathihi na uri vha songo tenda u kombetshedzwa u vhenga vhaṅwe vhathu ngavho. Khabinethe yo dovha hafhu ya ita khuwelelo kha muthu muṅwe na muṅwe ya uri a ḓifare nga nḓila yavhuḓi nahone a tshi tevhedza mulayo. Kha vha vhige zwiito zwiṅwe na zwiṅwe zwa u sa tevhedza mulayo u fana na mishushedzo khathihi na zwiito zwa dzikhakhathi tshitshavhani kha vha mazhendedzi a khombetshedzo ya mulayo. B.    Tsheo dza khabinethe1.    Mvelelo dza dzulo ḽa vhu26 ḽa Muṱangano wa Mashango (COP26) dza nga ha Muhanga wa Thendelano dza Dzangano ḽa Mbumbano ya Dzitshaka nga ha Tshanduko ya Kilima (UNFCCC)1.1.    Khabinethe yo nyeṱulelwa nga Minisṱa wa zwa Maḓaka, Vhufuwakhovhe na Mupo Mufumakadzi Vho Ms Barbara Creecy nga ha mvelelo dza dzulo ḽa vhu26 ḽa  COP kha UNFCCC ḽe ḽa farwa fhaḽa Glasgow, Scotland, United Kingdom (UK) u bva nga ḽa 31 Tshimedzi u swika 13 Lara 2021.1.2.    Zwa u shela mulenzhe ha shango ḽa Afrika Tshipembe zwo vha zwo ḓitika kha vhuḓiimiseli haḽo kha Thendelano dza Paris dza nga ha Tshanduko ya Kilima dza ṅwaha wa 2015 dza u fhungudza muhasaladzo wa gese dza zwivhaswa khathihi na u bveledza zwitshavha na ikonomi i konḓelelaho tshanduko ya kilima. Zwa u shandukela ha shango kha fulufulu ḽi vusuluseaho zwi na zwivhuya zwinzhi kha mupo na ikonomi yashu.1.3.    Khabinethe yo ṱanganedza Vhushaka ha Tshanduko i Pfalaho vhune ha vha ha ḓivhazwakale ho vhumbwaho nga mashango a Afrika Tshipembe, France, Germany, UK, United States na Mbumbano ya Yuropa he ha ḓivhadzwa kha muṱangano wa COP26. 1.4.    Khabinethe yo dzhiela nṱha mpho ya vhushaka ha tshumisano ya u kuvhanganya masheleni a linganaho R131 biḽioni kha tshifhinga tsha miṅwaha miraru u ya kha miṱanu i ḓaho ane a ḓo shumiswa kha u tikedza pulane dza Tshanduko i Pfalaho. Mpho iyi i tshimbilelana zwavhuḓi na vhuḓiimiseli vhu re nga fhasi ha Thendelano dza Paris dza mashango o bvelaho phanḓa dza u tikedza maga a nga ha tshanduko ya kilima a mashango ane a kha ḓi bvela phanḓa, hu tshi katelwa na ayo a shango ḽa Afrika Tshipembe.   1.5.    Komiti ya Vhukati ha Dziminisṱa ine mudzulatshidulo wayo a vha Phresidennde Vho Ramaphosa i ḓo ranga phanḓa mushumo wa nga ha pulane dza Tshanduko i Pfalaho wa shango ḽashu khathihi na kha mpho ya zwa masheleni ye ya ṋetshedzwa Afrika Tshipembe nga fhasi ha vhushaka ha tshumisano.    1.6.    Khabinethe yo dovha hafhu ya laedza muvhuso uri u thole tshigwada tsha zwa masheleni tshine tsho vhumbwa nga Vhufaragwama ha Lushaka; Koporasi ya Mveledziso ya Nḓowetshumo; Muhasho wa zwa Maḓaka, Vhufuwakhovhe na Mupo; Eskom khathihi na vhaṅwe vhaḓivhi vha zwa masheleni uri vha sedzane na sia ḽa zwa thekiniki ya vhushaka uvhu ha tshumisano khathihi na mpho iyi.   2.    U engedzwa ha Tshiimo tsha Tshiwo tsha Lushaka 2.1.    U ya nga mbetshelwa ya Khethekanyo ya 27(5) (c) ya Mulayo wa Ndangulo ya Zwiwo, wa 2002 (Mulayo 57 wa 2002), Khabinethe yo tendela zwa u engedzwa ha Tshiimo tsha Tshiwo tsha Lushaka u swikela ḽa 15 Nyendavhusiku 2021. Haya maga a khou bvela phanḓa na u thusa kha nndwa ine shango ḽa vha khayo ya u imisa zwa u phaḓalala ha COVID-19. 3.    Ṅwedzi wa Tsivhudzo nga ha Pfanelo dza Vhuholefhali  3.1.    Khabinethe yo ṱanganedza muhumbulo wa maitele a tshihumbudzi tsha ṋaṅwaha tsha Ṅwedzi wa Tsivhudzo dza nga ha Pfanelo dza Vhuholefhali, une wa fhululedzwa ṅwaha muṅwe na muṅwe u bva nga ḽa 3 Lara u swika 3 Nyendavhusiku. Thero ya ṅwaha wa 2021 ndi ine ya ri: “Ṅwaha wa Vho Charlotte Mannya Maxeke – U sika na u Swikela Tshitshavha tshi Katelaho Vhoṱhe na u Khwaṱhisedza Pfanelo dza Vhathu vha re na Vhuholefhali”. 3.2.    Fulo ḽo lavhelesa kha u ṋea tsivhudzo nga ha vhathu vha re na vhuholefhali kha zwitshavha zwashu khathihi na u pembelela mvelaphanḓa ine ro no i swikelwa sa shango kha u ṋetshedza tshikhala tsha u shela mulenzhe ha vhathu vha re na vhuholefhali nga nḓila yo fhelelaho kha fulo ḽashu ḽa zwa nyaluwo ya ikonomi. Minisṱa wa Muhasho wa Vhafumakadzi, Vhaswa na Vhathu vha re na Vhuholefhali Ofisini ya Phresidennde, Vho Maite Nkoana-Mashabane hu si kale vha ḓo bvisela khagala mbekanyamushumo dzi re na thero yadzo dza nga vhege.    3.3.    Afrika Tshipembe ḽo saina Thendelano dza UN dza nga ha Pfanelo dza Vhathu vha re na Vhuholefhali. 4.    Muvhigo wa nga ha Tshiimo tsha Pfanelo dza Vhana wa Lushaka4.1.    Khabinethe yo ṱanganedza u anḓadzwa ha Muvhigo wa Lushaka wa Tshiimo tsha Pfanelo dza Ṅwana wa ṅwaha muṅwe na muṅwe. Ndi muvhigo wo fhelelaho wa nga ha tshiimo tsha vhana wa u tou thoma kha shango we wa bveledzwa hu tshi shumiswa Pulane ya u Shuma ya Lushaka ya nga ha Vhana ya 2019-2024. 4.2.    Muvhigo u bvisela khagala mvelaphanḓa yo no itwaho kha zwa u thoma u shumiswa ha milayo na mbekanyamaitele dza u tsireledza na u ṱuṱuwedza pfanelo dza vhana sa zwe zwa sumbedziswa kha Mulayotibe wa Pfanelo.  5.    Muvhigo wa Mashango ane a vha Miraḓo ya Komiti ya Vhaḓivhi vha Afrika nga ha Pfanelo na Ndondolo ya Ṅwana (ACERWC)5.1.    Khabinethe yo ṱanganedza Muvhigo wa Mashango ane a vha Muraḓo wa Afrika Tshipembe une wa khou ḓo rumelwa kha ACERWC ya Mbumbano ya Afrika (AU).5.2.    Hoyu ndi muvhigo wa vhuraru une Afrika Tshipembe ḽa khou ṋetshedza kha ACERWC, musi hu tshi khou tevhedzwa zwa uri shango ḽino ḽo saina thendelano dza AU dza nga ha ndondolo na tsireledzo ya vhana kha dzhango nga u angaredza. Muvhigo u re hone zwazwino une wa khou tea u ṋetshedzwa nga ṅwedzi wa Ṱhafamuhwe 2022, na wone u dovha hafhu wa fhindula na kha zwe zwa wanwa nga ACERWC kha muvhigo washu wa ṅwaha wa 2016. 6.    Phumethe yo Khetheaho ya u sa Katela vhathu vha Zimbabwe (ZEP)6.1.    Khabinethe yo dzhiela nṱha ZEP iyi ine ya khou ambeswa nga hayo khathihi na mafhungo a mazwifhi ane a khou phaḓaladzwa nga ha phumethe dzenedzi. Thendelo ya u thoma yo khetheaho ya vhathu vha Zimbambwe yo thoma nga ṅwaha wa 2009 he ya vha i tshi ḓivhiwa sa Phumethe ya Thendelo ya Zimbabwe. Yo thusa kha u ita uri hu vhe na u ṋetshedzwa ha maṅwalo kha vhadzulapo vha Zimbabwe vhe vha vha vho tea lwa tshifhinga tshi linganaho miṅwaha miṱanu.6.2.    Nga ṅwaha wa 2014, thendelo iyi yo swika he ya engedzwa nga miṅwaha miraru he ya fhedza i tshi vhidzwa u pfi ndi Phumethe yo Khetheaho ya Zimbambwe. ZEP ine ya vha hone zwazwino yo thomiwa nga ṅwaha wa 2017 nahone i khou ḓo fhelelwa nga tshifhinga nga ḽa 31 Nyendavhusiku 2021.  6.3.    Nga murahu ha nyambedzano, Khabinethe yo dzhia tsheo ya u sa dovha hafhu ya ṋetshedza iṅwe nyengedzedzo kha thendelo yo khetheaho ya Zimbabwe. Fhedziha, yo dzhia tsheo ya u ṋetshedza tshifhinga tsha tshilidzi tsha miṅwedzi ya 12 nga murahu ha musi ZEP ine ya vha hone zwazwino i tshi fhelelwa nga tshifhinga.    6.4.    Nga tshenetshi tshifhinga, vhafari vha phumethe yeneyi vha tea u ita khumbelo ya dziṅwe phumethe dzine dza elana na tshiimo kana nyimele yavho. Nga murahu ha u fhela ha tshifhinga itshi tsha miṅwedzi ya 12, avho vhe khumbelo dzavho dzi si ṱanganedzwe, vha ḓo tea u ṱuwa fhano Afrika Tshipembe kana vha tou humiselwa murahu shangoni ḽavho. 7.    U dzudzanyululwa hafhu ha sisṱeme ya zwa khetho ya Afrika Tshipembe uri i katele na vhonkhetheni vho ḓiimisaho nga vhoṱhe7.1.    Khabinethe yo ṱanganedza uri muvhigo wa Komiti ya zwa Vhueletshedzi ya Dziminisṱa (MAC) nga ha Tshandukiso ya Sisṱeme ya zwa Khetho u ṋetshedzwe Phaḽamenndeni. Tshanduko dza zwa khetho dzo thomiwa nga murahu ha musi khaṱhulo ya Khothe ya Ndayotewa yo ḓivhadza nga ṅwaha wa 2020 uri Mulayo wa zwa Khetho, wa 1998 (Mulayo 73 wa 1998) a u elani na ndayotewa sa izwi u tshi tendela fhedzi zwa u nangwa ha miraḓo ya Buthano ḽa Lushaka na ya vhusimamilayo ha mavunḓu hu tshi itwa nga kha mahoro a zwa polotiki. 7.2.    Muvhigo wa MAC u ṋetshedza dziṅwe mbekanyamaitele dzine dza nga shandula zwiteṅwa izwo zwa Mulayo wa zwa Khetho wa 1998 zwine zwa sa elane na ndayotewa.   8.    Muhanga wa Zwipikwa zwa Muhasaladzo wa Sekhithara (SETs) 8.1.    Khabinethe yo ṱanganedza Muhanga wa dziSET hu tshi tevhelwa zwa u thoma u shumiswa ha Thendelano dza Paris nga shango ḽa Afrika Tshipembe dze dza sainiwa nga Muṱangano wa Mashango ane a vha miraḓo kha Muhanga wa Thendelano dza UN dza nga ha Tshanduko ya Kilima dza ṅwaha wa 2015. Muhanga uyu u ḓo sumbedza nḓila kha maitele a muhasho wa muvhuso une wa vha wone u rangaho phanḓa kha zwa u tshimbidzwa ha maitele o livhiswaho kha u kovhanywa na u thoma u shumiswa ha dziSET na kha miṅwe mihasho ya muvhuso.      8.2.    Zwishumiswa zwa vhupulani zwa muhasho wa lushaka kana Mbekanyamaitele na Maga (PAMs) zwi lingedza u fhungudza muhasaladzo u bva kha sekhithara zwi tshi elana na zwipikwa zwa muhasaladzo zwa sekhithara. Zwi ḓo ṱalutshedzwa na u kovhanywa zwenezwo musi Mulayotibe wa nga ha Tshanduko ya Kilima u tshi thoma u vha mulayo. Hezwi zwi ḓo tiwa kha tshifhinga tsha miṅwaha miṱanu i tshi ṱanḓulukana kararu nahone zwi ḓo dovha zwa senguluswa nga murahu ha miṅwaha miṱanu.  9.    Migaganyagwama ya gesepfuḓi dzi bveledzwaho nga dzikhamphani 9.1.    Khabinethe yo ṱanganedza Maitele a Mukovho wa Mugaganyagwama wa Gesepfuḓi dzi bveledzwaho kha Dzikhamphani uri a thome u shumiswa.  Sisṱeme ya mugaganyagwama wa gesepfuḓi ine ya vha khombekhombe yo livhiswaho kha khamphani dzine dza bveledza muhasaladzo munzhi i ḓo thoma u shumiswa nga ṅwaha wa 2023. Sisṱeme ya mugaganyagwama wa gesepfuḓi i ḓo kombetshedza khamphani dzine dza vha na muhasaladzo wa nṱha uri dzi ṱanganedze tshivhalo tsho tiiwaho tsha muhasaladzo wa gesepfuḓi sa mukovho wa vhuḓiimiseli ha miṅwaha miṱanu.   9.2.    Maitele a mukovho wa mugaganyagwama wa gesepfuḓi a sumbedzisa tshikoupu tsha u thoma u shumiswa ha mugaganyagwama wa gesepfuḓi wa khombekhombe a dovha a bvisela khagala muhanga wa mashumele une wa tea u shumiswa kha u ṱanganyela na u kovhanya migaganyagwama ya gesepfuḓi dzi bveledzwaho kha dzikhamphani hu tshi itelwa tshipiḓa tsha u thoma tsha khombekhombe na u fhira afho.10.    U fhungudzwa ha zwiṱiriki zwa ha madzhisiṱaraṱa  10.1.    Khabinethe yo ṱanganedza u khunyeledzwa ha mushumo wa u fhungudzwa ha zwiṱiriki zwa ha madzhisiṱaraṱa kha mavunḓu maṋa o salaho ane a vha (Eastern Cape; Free States; KwaZulu-Natal na Western Cape). Aya maitele ane a vha one o itaho uri hu vhe na Ndayotewa ya Riphabuḽiki ya Afrika Tshipembe ya ṅwaha wa 1996, o thoma nga ṅwaha wa 2014 he zwiṱiriki zwa ha madzhisiṱaraṱa zwa ngei Gautenga na North West zwa vho fhungudzwa. Zwa Limpopo na Mpumalanga zwone zwo khunyeledzwa nga ṅwaha wa 2016 ngeno zwa Northern Cape zwo khunyeledzwa nga ṅwaha wa 2018. 10.2.    Phanḓa ha ṅwaha wa 1994, zwiṱiriki zwa ha madzhisiṱaraṱa fhano shangoni zwo vha zwo dzudzanywa u ya nga muvhala wa lukanda, zwe hezwi zwa engedza tshumelo dza zwa vhulamukanyi dzine dza si vhe dzavhuḓi kha vharema vhe vha vha vha tshi dzula kha mashangohaya a kale, mashango a ḓivhusaho na zwikolobulasi. 10.3.    Mikaṋo ya fhethu hune ha wela nga fhasi ha khothe dzo fhungudzwaho dzine dza khou dzinginywa i ita uri hu vhe na tswikelelo i linganaho kha sisṱeme ya vhulamukanyi nga vhadzulapo vhoṱhe vha Afrika Tshipembe. Maitele e a ita uri hu fhedze ho swikelwa kha mikaṋo iyi, o vha maitele e a katela vhathu vhoṱhe hu tshi katelwa na vhomadzhisiṱaraṱa, Tshumelo dza Maphiolisa dza Afrika Tshipembe; Maanḓalanga a zwa Vhutshutshisi ha Lushaka; Bodo ya Thusedzo ya zwa Milayo, Bodo ya Khethekanyo ya Mikaṋo ya ha Masipala khathihi na vhashelamulenzhe vhoṱhe vho teaho kha mavunḓu u ya nga u fhambana hao. 11.    Ndangulo ya tsengo dza muvhuso, vhulamuli khathihi na mbekanyamaitele dza vhuimeleli ha muvhuso kha zwa mulayo11.1.    Khabinethe yo ṱanganedza mbekanyamaitele tharu dzine dza elana na ndangulo ya tsengo dza muvhuso, vhulamuli na vhuimeleli ha muvhuso kha zwa mulayo. Hedzi mbekanyamaitele ndi dzine dza ṱoḓa u ṱuṱuwedza ndangulo ya tsengo dza milandu ya muvhuso nga nḓila ine zwa maanḓafhadza siani ḽa mishumogudwa na u fhungudza tshinyalelo ya zwa masheleni. 11.2.    Mbekanyamaitele dzi ṋetshedza milayo ine ya tea u tevhedzwa nga u angaredza khathihi na maitele ane a tea u ṱanganedzwa nga vha Ofisi ya Axennḓe ḽa Muvhuso (OSA) musi hu tshi shumiwa mafhungo a tsengo dza muvhuso. Hafhu, mbekanyamaitele idzi dzi dovha dza bveledza maitele a fanaho khathihi na u ṋetshedza muhanga wa u thusa vha OSA. Mbekanyamaitele ya vhulamuli na yone i ṋetshedza maṅwe maga a nga thungo kha milandu ine ya nga kona u tandululwa nga tshinyalelo ya masheleni a u ḓivhonadza khothe a re fhasi.  11.3.    Hedzi mbekanyamaitele dzo ṱanganedzwaho dzi ḓo shuma sa maitele a kale na kale ngeno Mulayo wa Axennḓe ḽa Muvhuso, wa 1957 (Mulayo 56 wa 1957), u ya nga he wa khwinifhadziswa zwone, zwazwino u tshi khou senguluswa.  C.    Milayotibe1.    Mulayotibe wa Khwiniso ya Milayo ya Pfunzo dza Mutheo 1.1.    Khabinethe yo ṭanganedza zwa u rumelwa Phaḽamenndeni ha Mulayotibe wa Khwiniso ya Milayo ya Pfunzo dza Mutheo. Mulayotibe u khwinisa Mulayo wa Zwikolo zwa Afrika Tshipembe, wa 1996 (Mulayo 84 wa 1996) khathihi na Mulayo wa u Tholwa ha Vhadededzi, wa 1998 (Mulayo 76 wa 1998). 1.2.    Khwiniso dzine dza khou dzinginywa ndi dzine dza khou lingedza u khwaṭhisa sisṱeme ya u guda kha zwa pfunzo sa zwine zwa lavhelelwa u ya nga Ndayotewa ya Riphabuḽiki ya Afrika Tshipembe ya 1996. Khwiniso idzi vhukati ha zwiṅwe, dzi ḓo ita uri hu kone u vha na tswikelelo ya miṅwaha mivhili ya mbekanyamushumo dza u guda ha ṅwana muṅwe na muṅwe u bva a tshi bebwa u swika a tshi vha na miṅwaha ya ṱahe.1.3.    Mulayotibe u dovha hafhu wa khwaṱhisa vhuḓifhinduleli kha khoro dza ndangulo ya zwikolo khathihi na u bvisela khagala zwa u ṱanganedzwa ha vhana, luambo na mbekanyamaitele dza milayo ya vhuḓifari zwikoloni. Khwiniso dzine dza khou dzinginywa dzi ḓo khwinisa tswikelelo ya zwa pfunzo nga vhagudi vhoṱhe u mona na shango.1.4.    Mulayotibe uyu wo pfuka nga fhasi ha maitele a vhukwamani na vhadzulapo khathihi na vhaṅwe vhashelamulenzhe vho teaho. 2.       Mulayotibe wa Mithelo ya Sekhithara ya zwa Masheleni wa 20212.1. Khabinethe yo ṱanganedza u rumelwa ha Mulayotibe wa Mithelo ya Sekhithara ya zwa Masheleni wa 2021 ngei Phaḽamenndeni. Mulayotibe u ṋetshedza tshikhala tsha u thoma u shuma ha Mulayo wa Sekhithara ya zwa Masheleni (FSR) Mulayo, 2017 (Mulayo 9 wa 2017).2.2. Mulayotibe u kombetshedza mithelo kha sekhithara ya zwa masheleni ine ya ḓo shumiswa kha u ṋetshedza masheleni na mashumele a tshiimiswa tsha sekhithara ya zwa masheleni u ya nga Mulayo wa FSR wa 2017. U dovha hafhu wa kombetshedza mbadelo ya khombekhombe ya dephosithi ya ndindakhombo kha miraḓo ya koporasi yo ḓiṅwalisaho u itela uri hu vhe na u tsireledzea ha masheleni a vhadiphosithi arali bannga i tshi nga wa.2.3. Mulayotibe u dovha hafhu wa khwinifhadza Mulayo wa Tshikwama tsha Phentsheni, wa 1956 (Mulayo 24 wa 1956); Mulayo wa Dzibannga, wa 1990 (Mulayo 94 wa 1990); Mulayo wa Bannga dza Tshumisano, 1993 (Mulayo 124 wa 1993) khathihi na Mulayo wa Vhueletshedzi ha zwa Masheleni na Mulayo wa Tshumelo dza Ṋenḓila, wa 2002) wa fhedza nga u ita uri i tshimbilelane na Mulayo wa FSR wa 2017 musi ho sedzwa zwiimiswa zwa sekhithara ya zwa masheleni. 3.    Mulayotibe wa Khwiniso ya zwa Khetho 3.1.    Khabinethe yo ṱanganedza Mulayotibe wa Khwiniso ya zwa Khetho we wa lavhelelwa tshifhinga tshilapfu uri u rumelwe Phaḽamenndeni. Mulayotibe u khwinisa Mulayo wa zwa Khetho wa 1998 u itela uri hu kone u itwa mbetshelwa dza u khethwa ha vhonkhetheni vho ḓiimisaho nga vhoṱhe kha Buthano ḽa Lushaka na kha vhusimamilayo ha mavunḓu. 3.2.    Nga ṅwedzi wa Fulwi 2020, Khothe ya Ndayotewa yo ṋea Phaḽamennde ndaela ya uri i khwinise vhuṱudzeṱudze vhu re hone kha Mulayo wa zwa Khetho wa 1998 une wa khou shuma zwazwino u itela uri vhonkhetheni vho ḓiimisaho nga vhoṱhe na vhone vha kone u dzhenela khetho dza Buthano ḽa Lushaka na vhusimamilayo ha mavunḓu.3.3.    Khabinethe yo dovha hafhu ya ṱanganedza makumedzwa a muvhigo wa MAC une wa sumbedza dziṅwe nḓila dza u khwinisa zwiṅwe zwipiḓa zwa Mulayo wa zwa Khetho zwe ha wanala uri a zwi elani na ndayotewa. A.    Vhuṱambo vhune ha khou ḓa1.    Maḓuvha a 16 a Nndwa ya u Lwa na Zwiito zwa Khakhathi dzi itelwaho Vhafumakadzi na Vhana kha ṅwaha wa 20211.1.    Khabinethe yo ṱanganedza maitele a u shumisa thero dzo fhambanaho kha fulo ḽa  Maḓuvha a 16 a Nndwa ya u Lwa na Zwiito zwa Khakhathi dzi itelwaho Vhafumakadzi na Vhana. Mafulo a u tsivhudza tshitshavha a ḓo farwa nga fhasi ha thero ine ya ri “Ṅwaha wa Vho Charlotte Mannya Maxeke: Maḓuvha a 16 Days a Nndwa – u bva kha zwa tsivhudzo u ya kha vhuḓifhinduleli”. Fulo ḽi vhumba tshipiḓa tsha Maḓuvha o fhelelaho a muvhuso a 365 a Nndwa ya u lwa na zwiito zwa u tambudzwa ha vhafumakadzi na vhana hu tshi itelwa mushumo wa u tsivhudza na u ṱuṱuwedza zwa u fhelisa khakhathi dzi itelwaho vhafumakadzi na vhana. 1.2.    Khabinethe i khou ṱuṱuwedza vhathu vhoṱhe uri vha sasaladze khathihi na u ḓiimisela u fhelisa khakhathi dzi itelwaho vhafumakadzi na vhana kha shango ḽashu. Mbalombalo dza zwiito zwa vhugevhenga ha khakhathi dzo ḓitikaho nga mbeu khathihi na mabulayo a vhafumakadzi dzine dza kha ḓi tou bva u ḓivhadzwa nga Muhasho wa Mapholisa dzi tea u kwama vhadzulapo vhoṱhe vha Afrika Tshipembe vhane vha funa mulalo na u tevhedza mulayo.  1.3.    Khabinethe i khou ita khuwelelo kha MaAfrika Tshipembe vhoṱhe ya uri vha shumisane u itela u vhona uri fulo ḽi khou dzhia shango ḽa ḽi sendedza tsini na u swikela pfanelo dza u tsireledzea ha vhafumakadzi na vhana. Minisṱa Vho Nkoana-Mashabane ṋamusi nga ḽa 25 Lara, vha ḓo rwela ṱari mathomo a fulo iḽi. D.    Milaedza 2.    U fhululedzaKhabinethe yo rumela milaedza ya u fhululedza na u tamela mashudu kha: Vho Damon Galgut, muṅwali we a wina pfufho ya maṱhakeni ya Booker Prize 2021 kha nganea yavho, The Promise, he vha vha muwini wa vhuraru wa fhano Afrika Tshipembe u wina pfufho iyi ya Booker Prize.Mamelodi Sundowns Ladies kha u wina havho Vhugweṋa ha Bola ya Milenzhe ya Vhafumakadzi ya kha Ḽigi ya Dzangano ḽa Bola ya Milenzhe ḽa Afrika he ha farelwa fhaḽa Cairo, kha ḽa Egipita. Uhu u shuma havho zwavhuḓi ngaurali hu tou vha khagala uri hu ḓo ṱuṱuwedza hafhu mvelaphanḓa ya bola ya milenzhe ya vhafumakadzi kha ḽa Afrika Tshipembe.  3.    Maipfi a ndiliso Khabinethe yo rumela maipfi a ndiliso kha vha muṱa na dzikhonani wa: Vho FW de Klerk (85), Phresidennde wa kale wa Afrika Tshipembe wa tshifhinga tsha phanḓa ha musi hu tshi vha na demokirasi vhe vha dovha hafhu vha shuma sa Muthusa Phresidennde kha Muvhuso wa Vhuthihi ha Lushaka nga 1994. Vho dovha hafhu vha kovhana Nobel Peace Prize nga ṅwaha wa 1993 na Phresidennde wa kale Vho Nelson Mandela kha mishumo yavho ya u fhelisa muvhuso wa tshiṱalula nga nḓila ya mulalo khathihi na u ta mutheo wa Afrika Tshipembe ḽiswa ḽa demokirasi.   Vho Wilbur Smith (88), muṅwali a ḓivheaho ḽifhasini we a rengisa bugu dzi fhiraho 140 miḽioni. Vho vha vhe muṅwali na muanetsheli wa zwiṱori a ḓivheaho we a vha e muṅwe wa mazhakanḓila a zwa maṅwalwa kha shango ḽashu. Mr Tubby Reddy (62), Muofisiri Muhulwane (CEO) wa kale wa Dzangano ḽa zwa Mitambo ḽa Afrika Tshipembe na Komiti ya Oḽimpiki vhe vha shuma zwihulwane vha tshi itela u khwinifhadza mitambo kha ḽa Afrika Tshipembe.   E.    U tholwa U tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano khathihi na u ṱanzwa madzina ho teaho.1.    Vho Lucky Charles Mohalaba sa CEO ya Inkomati-Usuthu Catchment Management Agency. 2.    Phrofesa Vho Azwihangwisi Edward Nesamvuni sa Mudzulatshidulo wa Bodo ya Tshiimiswa tsha Bayodaivesithi ya Lushaka tsha Afrika Tshipembe. 3.    Vho Lemogang Pitsoe sa CEO ya Koporasi ya Ṱhoḓisiso ya zwa Migodi ya Afrika na Koporasi ya zwa Masheleni. 4.    Vho Nasele Nathan Mehlomakulu sa Tshanḓa tsha Mulangi Muhulu kha khethekanyo ya zwa u Kuvhanganywa ha Zwiḽiwa na Tshandukiso ya zwa Vhulimi kha Muhasho wa Vhulimi, Mbuedzedzo ya Mavu na Mveledziso ya Vhupo ha Mahayani. 5.    Bodo ya Vhalangi vha Tshikwama tsha Ndiliso:(i)    Vho Paul Serote (Mudzulatshidulo);(ii)    Vho Gerald Boitumelo Mokgoro;(iii)    Vho Tibor Szana;(iv)    Mufumakadzi Vho Valerie Manamane Rennie;(v)    Dokotela Vho Zukiswa Pinini;(vi)    Mufumakadzi Vho Ndivhuwo Manyonga;(vii)    Mufumakadzi Vho Gys Myburgh McIntosh;(viii)    Vho Mandla Shezi; (ix)    Vho Adam Letshele;(x)    Dokotela Vho Sethole Reginald Legoabe;(xi)    Mufumakadzi Vho Elma Mary Burger; (xii)    Vhafunzi Vho Ntombizine Madyibi;(xiii)    Mufumakadzi Vho Vuyiswa Miya;(xiv)    Vho Fani Xaba;(xv)    Mufumakadzi Vho Sumaya Hoosen;(xvi)    Vho Kevin Cowley;(xvii)    Dokotela Vho Hilko Johannsmeier; (xviii)    Vho Jan Mahlangu;(xix)    Mufumakadzi Vho Naledi Tsipane;(xx)    Vho Janek Wilimiec;(xxi)    Vho Edward Malometje Thobejana; na(xxii)    Mufumakadzi Vho Desugee Pillai.6.    Bodo ya Vhalangi vha Tshumelo dza Mutsho ya Afrika Tshipembe:  (i)    Mufumakadzi Vho Feziwe Yolanda Renqe;(ii)    Mufumakadzi Vho Mmapula Moreen Kgari;(iii)    Mufumakadzi Vho Sandika Daya;(iv)    Mufumakadzi Vho Moipone Edith Magomola;(v)    Vho Mmaphaka Ephraim Tau;(vi)    Vho Itani Phaduli;(vii)    Phrofesa Vho Ndivhudzannyi Sylvester Mpandeli; na (viii)    Dokotela Vho Grant Reagon Son. 7.    Bodo ya Vhalangi vha Mveledziso ya Nḓowetshumo ya zwa Vhufhaṱi: (i)    Vho Khulile Vuyisile Nzo (Mudzulatshidulo);(ii)    Phrofesa Vho Susanna Gertruida Bouillon (Muthusamudzulatshidulo);(iii)    Mufumakadzi Vho Yvonne Deliwe Mbane;(iv)    Vho Tumelo Gopane;(v)    Vho Sibusiso Makhanya;(vi)    Mufumakadzi Vho Karabo Joyce Siyila;(vii)    Mufumakadzi Vho Moloko Benadette Rabosiwana;(viii)    Mufumakadzi Vho Ertia Boitumelo Mokgatle;(ix)    Mufumakadzi Vho Celeste Margo le Roux;(x)    Vho Danny Lesiba Masimene;(xi)    Mufumakadzi Vho Thuthuka Siphumezile Songelwa;(xii)    Mufumakadzi Vho Bongekile Zulu; na(xiii)    Vho Khuliso Kennedy Maimela.8.    Bodo ya Vhalangi vha Tshumelo dza Muambeli wa Zwikimu zwa Tshitshavha: (i)    Mufumakadzi Vho Marvellous Phindile Mthethwa (Mudzulatshidulo);(ii)    Vho Sediko Rakolote;(iii)    Mufumakadzi Vho Julia Ramataboe;(iv)    Mufumakadzi Vho Deshni Subbiah;(v)    Vho Mthokozisi Daluxolo Xulu;(vi)    Vho Donovan Vincent Goliath; na (vii)    Mufumakadzi Vho Ntombikayise Sithole.9.    Bodo ya Vhalangi vha Maanḓalanga a Ndangulo ya Vhashumi vha zwa Ndaka: (i)    Mr Steven Piet Ngubeni (Mudzulatshidulo); (ii)    Mufumakadzi Vho Pamela Nonkululeko Makhubela;(iii)    Muambeli Vho Mxolisi Sphamandla Nene;(iv)    Vho Terry Kevin Johnson;(v)    Vho Thato Ramaili;(vi)    Mufumakadzi Vho Thokozani Radebe;(vii)    Mufumakadzi Vho Thuthuka Siphumezile Songelwa;(viii)    Vho Shaheed Peters;(ix)    Mufumakadzi Vho Nokulunga Makopo; na(x)    Mufumakadzi Vho Pamela Beatrice Snyman. (xi)    Mufumakadzi Vho Veruska Gilbert (Muimeleli u bva kha Muhasho wa Mbambadzo, Nḓowetshumo na Muṱaṱisano)10.    Bodo ya Vhalangi vha Khoro ya Vhuḓiṅwalisi ha Vhafhaṱi vha Dzinnḓu vha Lushaka: (i)    Mufumakadzi Vho Nomusa Mufamadi (Mudzulatshidulo);(ii)    Vho Francois Beukman;(iii)    Vho Kganki Matabane;(iv)    Mufumakadzi Vho Nontuthuko Chiluvane;(v)    Mufumakadzi Vho Mandy Jayakody;(vi)    Vho Refilwe Lediga;(vii)    Mufumakadzi Vho Morwesi Ramonyai;(viii)    Mufumakadzi Vho Siphindile Memela;(ix)    Mufumakadzi Vho Nomthandazo Lucia Ncalane-Ngcobo;(x)    Mufumakadzi Vho Kedibone Tsiloane;(xi)    Vho Roy Mnisi;(xii)    Mufumakadzi Vho Shelly Huntley;(xiii)    Mufumakadzi Vho Sasa Subaban; na(xiv)    Mufumakadzi Vho Zodwa Matiwane. 11.    Miraḓo ya Khoro ya Maanḓalanga a Ndangulo ya Khoro ya zwa Dzinnḓu dza Matshilisano: (i)    Mufumakadzi Vho Busisiwe Nzo (Mudzulatshidulo);(ii)    Mufumakadzi Vho Pulani Thobejane-Mogotsi(iii)    Mufumakadzi Vho Lahlane Malema;(iv)    Mufumakadzi Vho Sanele Masiza;(v)    Mufumakadzi Vho Yvonne Deliwe Mbane;(vi)    Mufumakadzi Vho Lebogang Shole;(vii)    Mufumakadzi Vho Ayanda Olifant;(viii)    Mufumakadzi Vho Zimbini Hill;(ix)    Mufumakadzi Vho Confidence Tshilande;(x)    Vho Kevin Kiewitz;(xi)    Vho Ashley Latchu; and(xii)    Vho Mashukudu Maboa.12.    Bodo ya Vhalangi vha Zhendedzi ḽa Mveledziso ya zwa Dzinnḓu:(i)    Dr Tshilidzi Ratshitanga (Mudzulatshidulo);(ii)    Mufumakadzi Vho Marina Dumakude (Muthusamudzulatshidulo);(iii)    Dokotela Vho Manqoba Soni;(iv)    Mufumakadzi Vho Nalini Maharaj;(v)    Vho Rajesh Makan; na(vi)    Mufumakadzi Vho Magdeline Tshabalala.  Mbudziso:Mufumakadzi Vho Phumla Williams – Muambeli wa Khabinethe Luṱingo: 083 501 0139 "
"Tshitatamennde tsha Muṱangano wa Khabinethe nga Vidio wa Ḽavhuraru, ḽa 08 Nyendavhusiku 2021",9 Dec 2021,https://www.gov.za/speeches/statement-cabinet-meeting-08-december-2021-9-dec-2021-0000,https://www.gov.za/ve/speeches/statement-cabinet-meeting-08-december-2021-9-dec-2021-0000,"A. Mafhungo a Zwino kha Shango1. Ḓuvha ḽa Dzitshaka ḽa u Lwa na Zwiito zwa Vhuaḓa1.1. Afrika Tshipembe ḽo ṱangana na maṅwe mashango oṱhe a ḽifhasi kha u humbula Ḓuvha ḽa Dzitshaka ḽa u Lwa na Zwiito zwa Vhuaḓa nga Lavhuṋa, ḽa 09 Nyendavhusiku 2021 nga fhasi ha thero ine ya ri “Vhumatshelo vhu si na zwiito zwa vhuaḓa vhu thoma ṋamusi, zwi thoma nga nṋe”.  Thero ya Ḓuvha ḽa Dzitshaka ḽa u Lwa na Zwiito zwa Vhuaḓa ḽa ṅwaha wa 2021 nga fhasi ha Dzangano ḽa Mbumbano ya Dzitshaka ndi ine ta ri: “Pfanelo yavho, vhuḓifhinduleli havho: Kha vha hanedzane na zwiito zwa vhuaḓa”.1.2. Zwiito zwa vhuaḓa, zwi nga vha zwihulwane kana zwiṱuku, zwi ḓi dzula zwi khaedu khulwane ine shango ḽa khou livhana nayo nahone zwi humisela murahu nyaluwo ya ikonomi na mveledziso ya matshilisano.1.3. Khabinethe i kha ḓi vha na fulufhelo ḽa uri sisṱeme ya vhulamukanyi i kha ḓi bvela phanḓa na u dzhia maga o khwaṱhaho a u ita uri avho vhe vha wanala vha tshi khou ḓidzhenisa kha zwiito zwa vhuaḓa vha dzhie vhuḓifhinduleli ha zwiito zwenezwo.  Khomishini ya Ṱhoḓisiso kha Mavharivhari a zwa u Hombokwa ha Muvhuso, Zwiito zwa vhuaḓa na Vhufhura kha Sekithara dza Muvhuso, hu tshi katelwa na Zwiimiswa zwa Muvhuso, i khou lavhelelwa u ṋetshedza muvhigo wayo wa u fhedzisela kha Phresidennde Vho Cyril Ramaphosa nga Mugivhela, wa ḽa 01 Phando 2022. 1.4. Khabinethe i khou lavhelela uri nga nnḓa ha u ṱanwa zwi khagala ha avho vhaiti vha zwiito izwo zwa vhuaḓa, muvhigo uyu u ḓo dovha hafhu wa ri ṋetshedza na madzinginywa a nga ha u khwaṱhisa sisṱeme dzashu u itela u thivhela zwiito zwa vhuaḓa.1.5. Sa tshipiḓa tsha nndwa yashu ya u lwa na zwiito zwa vhuaḓa ine ya khou bvela phanḓa, Yuniti ya zwa Ṱhoḓisiso yo Khetheaho (SIU) yo vhiga milandu i re na tshivhalo ngei kha Khothe Khulwane na kha Khothe yo Khetheaho lune ngauralo milandu i tevhelaho ndi ine ya kha ḓi tea u sengwa u bva nga ḽa 31 Ṱhafamuhwe 2021:Milandu ya 56 i re Khothe Khulwane ine ya kwama khonṱhiraka dza masheleni a linganaho  R62 biḽioni;Milandu ya 64 i re Khothe yo Khetheaho ine ya kwama khonṱhiraka dza masheleni a linganaho R6.99 biḽioni. Tshivhalo itshi tsha masheleni kana vhuhulu ha hone ndi tshivhalo tsha masheleni a khonṱhiraka dzenedzi dze dza avhelwa nga zwiimiswa zwa muvhuso nga nḓila ine ya si yone nahone zwi siho mulayoni na uri khonṱhiraka dzenedzi dzi khou ḓo sedzuluswa lwa mulayo nga vha SIU.  Kha ṅwaha wa muvhalelano wa 2021/22, SIU yo swika he ya valela mbuelo dza phentsheni dza vhashumeli vha muvhuso vha kale, akhaunthu dza bannga na thundu dza vhathu na dza mabindu dzi linganaho masheleni a fhiraho R43 biḽioni.Phresidennde vho saina Milevho ya SIU ya ṱahe kha ṅwaha wa muvhalelano une wa khou sedzuluswa.1.6. Khabinethe yo dovha hafhu ya ombedzela uri gundo ḽashu ḽa u lwa na zwiito zwa vhuaḓa ḽo ḓitika kha u shela mulenzhe ha vhathu vhoṱhe vha Afrika Tshipembe. Arali vha tshi nga vhona zwiṅwe zwithu zwi songo teaho, kha vha zwi ambe; kha vha vhige zwiito zwa vhuaḓa nga u founela kha Nomboro ya Luṱingo ya u Lwa na Zwiito zwa Vhuaḓa ine ya vha 0800 701 701.1.7. Khabinethe yo khwaṱhisedza hafhu vhuḓiimiseli hayo kha u tsireledza tsevhi, ya dovha hafhu ya fhululedza vhashumeli vha muvhuso vha fulufhedzeaho vhe vha ima vho khwaṱha musi vha tshi dzumbulula zwiito zwa vhufhura na vhuaḓa, tshiṅwe tshifhinga vha tshi vhea mishumo na matshilo avho khomboni.2. U engedzea nga luvhilo ha zwiwo zwa u kavhiwa nga dwadze ḽa Khoronavairasi (COVID-19)2.1. Khabinethe yo dzhiela nṱha u engedzea nga luvhilo ha zwiwo zwa u kavhiwa nga COVID-19 kha zwipiḓa zwo fhambanaho Afrika Tshipembe nahone i khou ṱuṱuwedza vhathu vhoṱhe fhano shangoni ḽashu uri vha dzhie maga o khwaṱhaho a u lwa na dwadze iḽi khathihi na tshaka dzaḽo dzo fhambanaho. Tshivhalo tsha zwiwo zwa u kavhiwa nga COVID-19 zwe zwa rekhodiwaho kha awara dza 24 dzo fhiraho ndi 19 842, zwine zwa amba tshikalo tsha vho kavhiwaho tsha 26.8%. Ho lovha vhathu vha 36 nga mulandu wa thaidzo dzi elanaho na COVID-19 kha awara dza 24 dzo fhiraho.2.2. Muhaelo a u tou ri thusa fhedzi kha u lwa na iḽi dwadzetshifu nga u thivhela u lwala lwo kalulaho, u valelwa vhuongeloni kana lufu, fhedzi u dovha hafhu wa fhungudza khohakhombo dza zwa mutakalo dzine dza nga ḓiswa nga dziṅwe tshaka dza vairasi dzine dza kha ḓi ḓa.2.3. Ri tea u bvela phanda na u tevhedza maga a tsireledzo ane a sa  vhe a zwa mishonga sa u ambara maski une wa vala mulomo na ningo; u sia tshikhala vhukati hau na muṅwe muthu khathihi na u dzulela u ṱamba zwanḓa nga tshisibe na madi kana u shumisa sanithaiza ya zwanḓa i re na alkhohoḽo ya 70%.2.4. Ri nga thivhela hafhu u phaḓalala ha vairasi iyi nga u sa dzhenela mishumo i phaḓaladzaho nga huhulu sa maḓikita na minyanya. Ri rothe, ri nga lwa dwadze iḽi nga u vha na vhuḓifhinduleli khathihi na u dzulela u ita zwoṱhe zwo teaho ri tshi itela u tsireledza mutakalo wa vhafunwa vhashu khathihi na lushaka lwashu kha COVID-19. 2.5. Khabinethe i khou tikedza Phresidennde Vho Ramaphosa kha u fhululedza vhorasaintsi vhashu nge vha tsivhudza ḽifhasi nga ha vairasi iyi ya lushaka lwa Omicron ine ya khou phaḓalala u mona na ḽifhasi. Khabinethe i bvela phanda na u tikedza khuwelelo ya u fhelisa nga u ṱavhanya nyiledzo dza u enda dzi sa pfali dze dza itelwa Afrika Tshipembe. 3. Vhege ya “Vooma Vaccination”3.1. Ro no ṋetshedza phimamushonga dza khaelo dzi linganaho 26, 781, 642 u swika zwino. Nga tshifhinga tsho engedzwaho tsha fulo ḽa Vooma Vaccination Week, ḽe ḽa vha hone u bva nga ḽa 03 u swika ḽa 10 Nyendavhusiku 2021, hu khou vha na vhathu vha zwigidi na zwigidi vhane vha khou  haelwa kha vhupo ha muhaelo  ho fhambanaho he ha vulwa u mona na shango. Khabinethe i khou ṱuṱuwedza vhathu vha miṅwaha ya 12 na u fhira uri vha haelwe hu si na u lenga. 3.2. Kha vha ite uri vhone na vhafunwa vhavho vha tsireledzee nga tshino tshifhinga tsha madakalo nga u dalela vhupo ha muhaelo vhune ha vha tsini navho naho vha songo ranga u ita nzudzanyo uri vha kone u redzhisitariwa khathihi na u haelwa nga mahala.3.3. Mbuelo dza mutakalo dza u vha muthu o haelwaho dzi katela u sa ḓiwana wo valelwa vhuongeloni nga murahu ha u kavhiwa nga COVID-19. Khabinethe i khou ṱuṱuwedza vhathu vhoṱhe vha Afrika Tshipembe uri vha dzhiele nṱha khuwelelo heyi ya ndeme ya uri vha haelwe nga mulandu wa uri mbalombalo dzi sumba uri vhunzhi ha vhathu vhane vha khou valelwa vhuongeloni a vha ngo haelwa.4. Tsedzuluso ya zwa Vhashumi ya Kotara (QLFS)4.1. Muvhuso u kha ḓi vha wo ḓiimisela u tandulula thaidzo ya u shayea ha mishumo sa iṅwe ya khaedu khulwane ine shango ḽa khou livhana nayo. Mvelelo dza zwenezwino dza nga ha QLF dzi bvaho kha vha Mbalombalo Afrika Tshipembe dze dza sumbedza u engedzea nga phesenthe dza 0.5 kha tshikalo tsha u shayea ha mishumo u bva kha 34,4% kha kotara ya vhuvhili u swika kha 34,9% kha kotara ya vhuraru ya ṅwaha wa 2021 dzi a vhaisa.4.2. Muvhuso u khou bvela phanḓa na mushumo wawo wo sedzaho zwipikwa wa u vhuyedzedza fulufhelo kha zwa mabindu nga u tandulula thaidzo dza zwa milayo kha nyaluwo ya ikonomi, u sika mishumo na u fhelisa vhushai. Nga u shumisa maga o tiwaho u fana na mubindudzo muhulwane kha zwa themamveledziso, muvhuso u khou shuma u tshi itela u tikedza tshanduko ya milayo, nyaluwo ya ikonomi na u sika mishumo.4.3. Nga kha Muhasho wa Mbambadzo, Nḓowetshumo na Muṱaṱisano, muvhuso u khou bvela phanḓa na u tikedza vhubveledzi hapo, hu tshi katelwa na u vusuluswa ha nḓowetshumo ya zwa vhumagi ya Afrika Tshipembe. Muṱangano wa zwa Vhubindudzi wa Afrika Tshipembe wa ṅwaha muṅwe na muṅwe (SAIC) u khou bvela phanda na u kunga vhabindudzi vhane vha nga bindudza fhano kha ḽino. U tou bva kha muṱangano wayo wa u tou thoma nga ṅwaha wa 2018, SAIC u swika zwino, yo kona u wana masheleni a fhiraho R770 biḽioni a pfulufhedziso dza zwa vhubindudzi kha sekithara dzo fhambanaho dza ikonomi.4.4. Khabinethe i kha ḓi vha yo diimisela u shumisana na sekithara dzoṱhe u itela u tandulula idzi khaedu tharu dzine dza vha u shayea ha mishumo, vhushai na tshayandingano. Muvhuso u ḓo ita zwoṱhe zwine zwa nga konadzea u itela u bveledza nyimele yavhuḓi kha zwa vhubindudzi fhano shangoni. Muvhuso u ḓo dovha hafhu wa ranga phanḓa tshanduko ya ikonomi u itela u ṋetshedza zwikhala zwinzhi zwa ikonomi kha zwigwada zwa vhathu vhe kale vha vha vho kandeledzwa.5. Madalo a Phresidennde kha Mashango Maṋa a Vhukovhela ha Afrika5.1. Phresidennde Vho Ramaphosa vha kha ḓi tou bva u ranga phanda vhurumelwa ha Dziminista na vharangaphanḓa vha zwa mabindu muhumbulo muhulwane u wa u alusa vhushaka ha zwa ikonomi khathihi na vhushaka ha vhukati ha vhadzulapo vha Afrika Tshipembe, Nigeria, Côte d’Ivoire, Ghana na Senegal.5.2. Madalo aya a mashango maṋa, a u bva ḽa 30 Lara u swika ḽa 07 Nyendavhusiku 2021, o khwaṱhisa vhushaka ha vhavhili vhukati ha Afrika Tshipembe na ḽiṅwe na ḽiṅwe ḽa ayo mashango ha u khwaṱhisa tshumisano zwo livhiswa kha nyanḓano na mveledziso ya Afrika kha foramu dzo fhambanaho.5.3. Afrika tshipembe khathihi na ayo mashango ane ḽa vha na tshumisano nao, ḽo ṱoḓa nḓila dza u ṱuṱuwedza zwikhala zwo ṋetshedzwaho nga Vhupo ha Mbambadzo yo Vhofholowaho ha Dzhago ḽa Afrika hu tshi itelwa mbuelo dzi fanaho nahone nga thikhedzo khulwane kha mabindu ane a khou tshimbidza vhubindudzi na mbambadzo dzao vhukati ha mashango a Africa.6. Maduvha a 16 a u Lwa na Zwiito zwa u tambudzwa ha Vhafumakadzi na Vhana6.1. Musi maduvha a 16 a u Lwa na Zwiito zwa u tambudzwa ha Vhafumakadzi na Vhana a tshi khou swika magumoni, zwiito zwenezwi zwi kha ḓi tou vha zwithu zwi vhavhaho vhukuma zwine ra khou tshila nazwo nahone hu kha ḓi vha na zwinzhi zwine zwa tea u itwa u itela u fhelisa khakhathi dzo ḓisendekaho nga mbeu khathihi na mabulayo a vhafumakadzi (GBVF) kha zwitshavha zwashu.6.2. Vhunzhi ha mafhungo a ofhisaho a elanaho na zwiito zwa GBVF, ane ha katelwa na u lozwea ha matshilo, o vhigwa nga tshifhinga tshenetshi na kha tshifhinga tshoṱhe tsho engedzwaho tsha fulo ḽa Maduvha a 365 a u Lwa na zwiito izwi.6.3. Ri vha ri tshi khou kundelwa sa lushaka musi tshililo tsha avho vha sa koni u ditsireledza kha zwitshavha zwashu tshi tshi khou dzulela u sa thetsheleswa kana u sa dzhielwa nṱha. Maitele a u sa londa o ḓoweleaho zwitshavhani ane a tikedza vhuḓifari ha zwiito zwa dzikhakhathi zwi itwaho nga vhathu vhanna khathihi na nḓowelo ya u tovhola vhafumakadzi vhane vha bvela khagala musi vha tshi khou tambudzwa, a tea u fheliswa.6.4. Khabinethe i khou ita khuwelelo kha vhathu vhothe, nga maanḓa vha vhanna, uri vha dzhie vhukando khathihi na u shela mulenzhe zwihulwane kha u fhelisa samba heḽi ḽa dzikhakhathi dzi itelwaho vhafumakadzi na vhana. Vhathu vha Vhanna vha tea u ranga phanḓa nga u amba zwi khagala vha tshi hanedzana na zwiito zwa GBVF khathihi na u vhiga zwiito zwenezwo kha vha mazhendedzi a khombetshedzo ya u tevhedza mulayo. Vha tea u ita mafulo a u tsivhudza vhathu khathihi na u ḓidzhenisa kha pfunzo ya vhadzulapo hu tshi katelwa na ndingedzo dza u thivhela zwiito zwa GBVF.6.5. U itela u khwinisa maga ane ra vha nao a zwa milandu ya zwa vhudzekani na khakhathi dzo ḓisendekaho nga mbeu, muvhuso u na Khothe dza Milandu ya zwa Vhudzekani dzi linganaho 106 nahone zwazwino u khou livha kha u thoma Khothe dza Milandu ya zwa Vhudzekani na Vhana Vhaṱuku. 6.6. Nga Luhuhi 2020, khethekanyo 55A ya Mulayo wo Khwiniswaho wa zwa Vhugevhenga (Milandu ya zwa Vhudzekani na Mafhungo a Elanaho na Zwenezwo) wo sainwa uri u thome u shuma zwine zwa amba uri lwa u tou thoma, Khothe dza Milandu ya zwa Vhudzekani zwazwino dzi vho ḓo vhumbwa u ya nga mulayo. Khethekanyo 55A ya Mulayo i maanḓafhadza Minista wa Vhulamukanyi na Tshumelo dza Ndulamiso u ta Khethekanyo iṅwe na iṅwe ya Khothe Khulwane sa yone Khothe ya Milandu ya zwa Vhudzekani, hu si khothe ya dzingu yo topoliwaho fhedzi.6.7. Khabinethe i khou ṱuṱuwedza sekithara dzoṱhe dza tshitshavha u shumisana na muvhuso kha u bveledza zwitshavha zwo tsireledzeaho khathihi na u tsireledza zwipondwa zwa zwiito zwa u tambudzwa. Hezwi zwi ḓo shanduka fhedzi arali roṱhe ri tshi nga didzhenisa khazwo, nahone tshino ndi tshifhinga tsha uri ri thome u ḓidzhenisa khazwo!B. Tsheo dza Khabinethe1. Nyengedzedzo ya Tshiimo tsha Tshiwo tsha Lushaka1.1. Khabinethe yo tendela themendelo ya Khoro ya Ndangulo ya Khoronavairasi ya Lushaka ya u engedza hafhu maḓuvha a Tshiimo tsha Tshiwo tsha Lushaka u swika nga ḽa 15 Phanḓo 2022, u ya nga Khethekanyo 27 (5) (c) ya Mulayo wa Ndaulo ya Zwiwo, wa 2002 (Mulayo 57 wa 2002).1.2. Tshiimo tsha Tshiwo tsha Lushaka tsho livhiswa kha u fhindula musi hu na nyimele dzo khetheaho dzo ḓiswaho nga dwadze ḽa COVID-19.2. Tsireledzo nga tshifhinga tsha Maḓuvha a Khushumusi2.1. Musi vhunzhi hashu ri tshi ḓo vha ri tshi khou ya u awela nga tshifhinga tsha khushumusi, ri tea u humbula zwauri COVID-19 a i na holodei. Tshifhinga tsha holedei yo tsireledzeaho kha vhone na vhafunwa vhavho tshi nga khwaṱhisedzwa nga u tou wana muhaelo fhethu ha u haelwa ha tsinisa.2.2. Khabinethe i khou ita khuwelelo kha muthu muṅwe na muṅwe uri a bvele phanḓa na u ṱhogomela khathihi na u sa dzhenela maguvhangano a zwa matshilisano o ḓalesaho vhathu. Ri roṱhe, ri nga ita uri tshifhinga itshi tsha maḓuvha a khushumusi tshi vhe tshi takedzaho nahone tsho tsireledzeaho kha muthu muṅwe na muṅwe nga u sa nwa halwa ra reila. Ri tea u tevhedza milayo yoṱhe ya badani, hu tshi katelwa na u reila  nga luvhilo lwo pimiwaho u ya nga mulayo. Roṱhe kha ri ite ndingedzo dza uri RI SWIKE RI TSHI KHA ḒI TSHILA.2.3. Khabinethe yo ita khuwelelo kha vhabebi na vhaṋeandondolo uri vha dzule vho fhaṱuwa kha u ṱhogomela vhana vhane vha vha nga fhasi ha ndango yavho, nga maanḓa mabambeloni, bitshini kana tsini na maḓi. U itela tsireledzea nga tshifhinga itshi tsha maḓuvha a khushumusi, kha vha dzule vho fhaṱuwa misi yoṱhe musi vhe maḓuvhani a vhuawelo kana nga zwifhinga zwa vhuḓimvumvusi. Kha vha vhige zwiito zwiṅwe na zwiṅwe zwa vhugevhenga zwine zwa khou humbulelwa mapholisani nga u ṱavhanya kha nomboro ya 10111 kana vha ḓivhadze vhaofisiri vha tsireledzo vha re tsinisa.C. Milaedza1. U fhululedzaKhabinethe i livhisa mulaedza wa u tamela mashudu kha:Phresidennde Vho Ramaphosa kha u avhelwa havho digirii ya vhudokotela ha khuliso nga vha Yunivesithi ya Cheikh Anta Diop i re ngei Dakar, kha ḽa Senegal, ine ya dzhiiwa sa iṅwe ya yunivesithi dza maimo a nṱha kha ḽa Afrika na u mona na ḽifhasi. Miṅwaha ya 29 yo fhiraho, Phresidennde wa kale Vho Nelson Mandela na vhone vho avhelwa digirii ya vhudokotela i fanaho na yeneyi nga tshifhinga tsha musi shango ḽashu ḽi sa athu wana mbofholowo. Ndi zwithu zwo teaho uri Phresidennde Vho Ramaphosa vha avhelwe khuliso iyi i ṱhonofheaho ngaurali kha ṅwaha une ra khou fhululedza miṅwaha ya 25 ya Ndayotewa yashu u bva tshe ya sainwa ya vha mulayo.Thimu ya rugby ya Blitzboks kha u wana gundo luvhili kha mafhelo a vhege mavhili nga tshifhinga tsha thonamennde ya rugby ya maimo a nṱha ya Dubai Sevens.2. NdilisoKhabinethe i livhisa ndiliso kha muṱa na khonani dza:Vho Ebrahim Ismail Ebrahim (84), vhe kale vha vha vhe Tshanḓa tsha Minista wa Muhasho wa Vhushaka ha Dzitshaka na Tshumisano. Vho Ebie, sa zwe vha vha vha tshi ḓivhiswa zwone nga khonani dzavho, vho kumedzela vhutshilo havho kha u lwela mbofholowo na demokirasi, nahone vho shuma nga maanḓa kha u fhaṱa Afrika Tshipembe ḽa khwine ḽa vhathu vhoṱhe.Vho Amb Lindiwe Mabuza (83), ḽizhakanḓila ḽa mudiplomati, murendi, mulwelavhafumakadzi na mulwelambofholowo we a shuma mashangoni o fhambanaho sa vhudiplomati. Nga ṅwaha wa 2014 vho ṱanganedza Order of Ikhamanga ya Silver “nge vha shela mulenzhe zwihulwane kha u ṱuṱuwedza zwa u shumiswa ha vhutsila khathihi na u shumisa mihumbulo yo khwaṱhaho siani ḽa demokirasi, u sumbedza uri zwa u lwela mvelele na zwone zwo shela mulenzhe zwihulwane kha u swikela demokirasi”.D. U tholwaU tholwa hoṱhe hu ḓo khunyeledzwa nga murahu ha u khwaṱhisedza ndalukano khathihi na u ṱanzwa madzina ho teaho.1. Dokotela Vho Sean Douglas Philips – Mulangi Muhulu (DG) wa Muhasho wa Maḓi na Vhuthathatshili.2. Muimeleli Vho Alison Gay Bengtson – Tshanḓa tsha Mulangi Muhulu (DDG) wa Vhulavhelesi na Thikhedzo ya Mbekanyamaitele ya Kharikhuḽamu kha Muhasho wa Pfunzo ya Mutheo.3. Mufumakadzi Vho Busisiwe Iris Letompa – DDG: Tshumelo dza Mavundu kha Muhasho wa Vhulimi, Mbuyedzedzo ya Mavu na Mveledziso ya Mahayani.4. Nyengedzo ya miraḓo ya Khoro ya Mbalombalo Afrika Tshipembe:a. Phrofesa Vho David Everatt (Mudzulatshidulo);b. Vho Ian Assam (Tshanḓa tsha Mudzulatshidulo);c. Vho Faldie Esaud. Mufumakadzi Vho Reshoketswe Mokobane;e. Mufumakadzi Vho Blanche Motsosi;f. Dokotela Vho Jacky Galpin;g. Dokotela Vho Ariane Neethling;h. Dokotela Vho Thabi Leoka;i. Vho Ettiene le Roux;j. Vho Wandile Sihlobo;k. Mufumakadzi Vho Nompumelelo Nzimande;l. Mufumakadzi Vho Vuyelwa Mantyi (Muimeli wa Eastern Cape);m. Mufumakadzi Vho Zeenat Ishamial (Muimeli wa Western Cape);n. Vho Kuberin Packirisamy (Muimeli wa Northern Cape);o. Vho Thulani Bhengu (Muimeli wa KwaZulu-Natal);p. Phrofesa Vho Andries Monyeki (Muimeli wa North West);q. Dokotela Vho Nomusa Mlondo (Muimeli wa Mpumalanga); nar. Dokotela Vho Modjadji Malahlela (Muimelei wa Limpopo).5. Miraḓo ya Bodo ya Tshiimiswa tsha Mveledziso ya Fulufulu ḽa Lushaka ya Afrika Tshipembe:a. Vho Sicelo Goodwill Xulu (Mudzulatshidulo);b. Mufumakadzi Vho Lungile Mtiya (Tshanḓa tsha Mudzulatshidulo);c. Mufumakadzi Vho Abegail Boikhutso;d. Mufumakadzi Vho Mary Tumelo Mashabela;e. Vho Jongikhaya Witi (Muraḓo Muhulwane a bvaho kha Muhasho wa zwa Vhusimamiri, Vhureakhovhe na zwa Mupo (DFFE));f. Mufumakadzi Vho Olga Chauke (Muraḓo wa tshifhinganyana - DFFE);g. Mufumakadzi Vho Lize Baron (Muraḓo muhulwane a bvaho kha Muhasho wa Mbambadzo, Nḓowetshumo na Muṱaṱisano (dtic));h. Vho Gerhard Fourie (Muraḓo pfareli –  dtic);i. Vho Mthokozisi Mpofu (Muraḓo Muhulwane a bvaho kha Muhasho wa Zwiko zwa Mineraḽa na Fulufulu (DMRE); naj. Mufumakadzi Vho Nomawethu Qase (Muraḓo wa tshifhinganyana – DMRE).6. Land Bank(a) Vho Khensani Mukhari – Mulanguli Muhulwane wa Land Bank.Miraḓo zwayo ya Bodo ya Vhalangi ya Land Bank:(b) Mufumakadzi Vho Nyane Rethabile Nkosi (Mudzutshidulo);(c) Vho Lehlogonolo Andrew Makenete (Tshanḓa tsha Mudzulatshidulo);(d) Vho  Mathane Makgatho;(e) Mufumakadzi Vho Dineo Maithufi;(f) Dokotela Vho Johann Frederick Kirsten;(g) Mufumakadzi Vho Tulisile Njapa Mashanda;(h) Mufumakadzi Vho Nonthuthuzelo Pinkie Motshegoa;(i) Mufumakadzi Vho Egashnee Pillay;(j) Dokotela Vho Monde Mbovu Tom; na(k) Vho Dimitri Wilhem van der Westhuizen;7. Bodo ya Tshifhinganyana ya Sentecha. Mufumakadzi Vho Sedzani Faith Mudau (Mudzulatshidulo);b. Mufumakadzi Vho Veronica Mmakoma Motloutsi;c. Mufumakadzi Vho Mapuleng Moropa;d. Mufumakadzi Vho Tshavhuyo Sesani;e. Vho Themba Phiri;f. Muimeleli Vho Nkhumeleni Anderson Muḓunungu; nag. Vho Metusa Mbasa.Mbudziso:Vho Phumla Williams – Muambeli wa KhabinetheLuṱingo: 083 501 0139"
"Tshitatamennde tsha Lekgotla ḽa Khabinethe ḽe ḽa farwa nga vidio nga Ḽavhuṋa, ḽa 27 Phando 2022 khathihi na Muṱangano wa Khabinethe wo Khetheaho we wa farwa na Ḽavhuṱanu, ḽa 28 Phando 2022",28 Jan 2022,https://www.gov.za/speeches/statement-cabinet-lekgotla-cabinet-meeting-27-28-jan-2022,https://www.gov.za/ve/speeches/statement-cabinet-lekgotla-cabinet-meeting-27-28-jan-2022,"A.  LEKGOTLA ḼA KHABINETHE 1.1.  Phresidennde Vho Cyril Ramaphosa vho vhidza Lekgotla ḽa Khabinethe nga Ḽavhuṋa, ḽa 27 Phando 2022. Lekgotla iḽi ḽo dzhenelwa nga vhurangaphanḓa ho fhambanaho vhune ha imela masia oṱhe a muvhuso. Hezwi zwi katela Dziminisṱa, Vhafarisaminisṱa, Vhalangamavunḓu, Vhalangi Vhahulu khathihi na vhurangaphanḓa ha Dzangano ḽa Mivhuso Yapo ḽa Afrika Tshipembe.  1.2.  Phresidennde vho ramba vharangaphanḓa vha muvhuso sa tshipiḓa tsha u ṱoḓa u ṱanganya khathihi na u dzudzanya zwavhuḓi zwine muvhuso wa tea u ita nga ha khaedu dzine shango ḽa khou ṱangana nadzo, nga maanḓa u lavhelesa nga nḓila ya tshihaḓu kha u tandulula khaedu tharu dzine dza vha vhushai, u shayea ha mishumo khathihi na u sa lingana. Vho ita khuwelelo kha vharangaphanḓa uri vha lingedze uri hu vhe na tshanduko khulwane vhukuma kha u vusulusa nyaluwo ya ikonomi khathihi na u sika mishumo ine ra i ṱoḓa nga vhunzhi.   1.3.  Phresidennde vho ombedzela ndeme ya Bono ḽa 2030 ḽa Pulane ya Mveledziso ya Lushaka na Pulane ya Mvusuludzo na Mbuedzedzo ya Ikonomi hu tshi itelwa u khwaṱhisa ndingedzo dza u khwinifhadza nyimele dza MaAfrika Tshipembe.  1.4.  U ḓadzisa kha zwa tshiimo tsha ikonomi khathihi na tshandukiso ya milayo, Lekgotla ḽa Khabinethe ḽo dovha hafhu ḽa davhidzana nga ha mveledziso ya themamveledziso, u ṋetshedzwa ha fulufulu, u dzhielwa nṱha ha zwibveledzwa zwapo khathihi na u bveledziswa ha nḓowetshumo, Mbuedzedzo ya Mavu na vhulimi khathihi na tshandukiso ya mabindu a muvhuso. 1.5.  Ndingedzo dza u fhungudza u shayea ha mishumo na vhushai dzi ḓo katela u ṱanganyiswa ha mishumo ya kha sekhithara ya phuraivethe yo engedzwaho, mishumo ya muvhuso khathihi na magavhelo a zwa matshilisano o itelwaho u tsireledza vhathu vhane vha sa shume. 1.6.  Muṱangano wo dovha hafhu wa amba nga ha khaedu khathihi na mvelaphanḓa yo no swikelwaho kha nndwa ya u lwa na vhugevhenga khathihi na zwiito zwa vhuaḓa, hu tshi katelwa na ndingedzo dza u khwaṱhisa tsireledzo na vhutsireledzi ha vhadzulapo. Wo dovha hafhu wa amba nga ha nḓisedzo ya tshumelo dza kha mivhuso yapo, hu tshi katelwa na nḓisedzo ya muḓagasi, maḓi na vhuthathazwitzhili sa tshipiḓa tsha ndeme tsha u engedza vhukoni ha mashumele a Muvhuso.1.7.  Nyambedzano dza Lekgotla ḽa Khabinethe ndi dzine dzo livhiswa kha u ḓivhadza zwipikwa zwa muvhuso kha ṅwaha u tevhelaho, zwine Phresidennde Vho Ramaphosa vha ḓo zwi bvisela khagala nga tshifhinga tsha musi vha tshi khou ṋetshedza tshipitshi tshavho tsha Nyambo ya nga ha Tshiimo tsha Lushaka nga Ḽavhuṋa, ḽa 10 Luhuhi 2022.  B.  TSHEO DZA KHABINETHE1.  SA Connect – Pulane ya Luṱa lwa 21.1.  Khabinethe yo ṱanganedza zwa u ṋetshedzwa ha luṱa lwa vhuvhili lwa thandela ya SA Connect. Pulane iyi i mbo ḓi ita uri Mbekanyamaitele ya Broadband ya shango ḽashu ye ya ṱanganedzwa nga Khabinethe nga ṅwaha wa 2013 i thome u shuma. Luṱa lwa 1 lwo vha lwa thandelathangeli ya u ṋetshedza Megabits (Mbps) dza fumi dza tshumelo dza broadband kha zwiimiswa zwa muvhuso zwa ndeme zwi linganaho 970. 1.2.  Luṱa lwa vhuvhili lwo ṱanganedzwaho lu ḓo ṋetshedzwa hu tshi shumiswa zwiimiswa zwa muvhuso  (Zhendedzi ḽa Thekhinoḽodzhi ya Mafhungo ḽa Muvhuso [SITA]); Broadband Infraco na Sentech) khathihi na nḓowetshumo. Kha miṅwedzi ya 36 i ḓaho, thandela iyi i ḓo ita uri zwiimiswa zwo salaho zwa muvhuso, zwitshavha na miṱa na zwone zwi kone u vha na vhuṱumani.1.3.  Thandela iyi i vhumba tshipiḓa tsha vhuḓiimiseli ha muvhuso ha u fhungudza khethululo kha tswikelelo ya didzhithaḽa,  nga maanḓa kha zwitshavha zwa vhupo ha mahayani khathihi na u bveledza ikonomi ya didzhithaḽa. Zwa u shela mulenzhe ha sekhithara ya phuraivethe na zwone zwi ḓo thusa kha u tandulula thaidzo ya u shandukiswa ha sekhithara nga u katela vhashelamulenzhe vhoṱhe vho teaho kha sekhithara ya netiweke ya zwa eḽekhiṱhironiki.     1.4.  Zwipikwa zwa thandela ya SA Connect ndi u swikela 80% ya tswikelo ya  broadband  ine ya vha na luvhilo lwa fhasisa lwa 10Mbps nga sekonde na 100 Mbps kha zwiimiswa zwine zwa vha na ṱhoḓea khulwane zwa zwitshavha na zwa muvhuso vhukati ha tshifhinga tsha miṅwaha miraru i ḓaho.C.    U THOLIWA U tholwa hoṱhe hu ḓo khunyeledzwa nga murahu ha musi ho ranga u vha na u senguluswa ha ndalukano khathihi na u ṱanzwa dzina ho teaho.1.  Mufumakadzi Vho Nomthandazo Lichie Moyo sa Muthusamulangi Muhulu (DDG): Mveledziso ya Vhupo ha Mahayani kha Muhasho wa zwa Vhulimi, Mbuedzedzo ya Mavu na Mveledziso ya Vhupo ha Mahayani (DALRRD). 2.   Vho Clinton Rossouw Heimann sa DDG: Vhupulani ha Fhethu na Ndangulo ya Kushumisele kwa Mavu kha DALRRD.3.   Vho Michael Currin sa DDG: Tshumisano vhukati ha Mihasho na Ndangulo ya Vhashelamulenzhe kha muhasho wa Sisṱeme dza Mafhungo na Vhudavhidzani ha Muvhuso (GCIS). 4.  Mufumakadzi Vho Regomoditswe Dorcas Mavimbela sa DDG: Nzudzanyo na Phaḓaladzo ya Mafhungo kha GCIS. 5.  Mufumakadzi Vho Nomonde Mnukwa sa DDG: Tshumelo dza Tshiimiswa tsha GCIS. 6.  Vho Nhlanhla Edgar Sishi sa DDG: Ofisi ya Mugaganyagwama kha Muhasho wa Vhufaragwama ha Lushaka.7.  Dokotela Vho Litha Magingxa sa Muofisiri Mutshimbidzi Muhulwane (CEO) na Phresidennde wa Khoro ya Ṱhoḓisiso dza zwa Vhulimi.  Khabinethe yo tendelana na  u tholwa uhu he ha itwa nga Khoro8.  Mufumakadzi Vho Rofhiwa Irene Singo sa Muofisiri Muhulwane wa zwa Masheleni kha Muhasho wa Vhulamukanyi na Mveledziso ya Ndayotewa. 9.  Vho Luvuyo Keyise sa CEO ya tshifhinganyana ya SITA (Vho tou dovha vha tholwa hafhu).Miraḓo ya Bodo ya SITA SOC:1.  Mufumakadzi Vho Makano Mosidi (Mudzulatshidulo);2.  Dokotela Vho Stella Bvuma (Muthusamudzulatshidulo);3.  Mufumakadzi Vho Shery-Lee Moonsamy;4.  Mufumakadzi Vho Nolitha Pieterson;5.  Mufumakadzi Vho Zimbini Hill;6.  Mufumakadzi Vho Olwethu Ketsekile;7.  Dokotela Vho Tshilidzi Ratshitanga;8.  Dokotela Vho Rendani Ramabulana;9.  Mufumakadzi Vho Jeanette Morwane (Muimeli wa Muhasho wa Vhudavhidzani na Thekhinoḽodzhi dza Didzhithaḽa);10.  Mufumakadzi Vho Laura Mseme (Muimeli wa Muhasho wa Vhufaragwama ha Lushaka); na 11.  Vho William Vukela (Muimeli wa Muhasho wa Tshumelo dza Muvhuso na Ndangulo).Mbudziso: Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139 "
"Tshiṱaṱamennde tsha Muṱangano wa Khabinethe nga Vidio wa Ḽavhuraru, ḽa 09 Luhuhi 2022",11 Feb 2022,https://www.gov.za/speeches/statement-cabinet-meeting-9-february-2022-11-feb-2022-0000,https://www.gov.za/ve/speeches/tshi%E1%B9%B1a%E1%B9%B1amennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-%E1%B8%BDa-09-luhuhi-2022-11-feb,"A.       Mafhungo a zwino kha shango1.       Mulaedza wa Muphuresidennde kha Lushaka (SoNA)1.1.    Khabinethe yo ṱanganedza SoNA ya 2022 ye ya ṋetshedzwa nga Muphuresidennde Vho Cyril Ramaphosa kha Dzulo ḽo Ṱanganelaho ḽa Buthano ḽa Lushaka na Khoro ya Lushaka ya Mavundu ngei kha Holo ya Ḓorobo ya Kapa nga Ḽavhuṋa, ḽa 10 Luhuhi 2022, hone hune ha vha vhuṱanganeloni ha lushaka lwoṱhe. 1.2.    SoNA ndi vhuṱambo ha vhuṱhogwa kha khaḽenda ya muvhuso wa dimokirasi sa i zwi i tshi ṋetshedza Ṱhoho ya Khorondangi tshikhala tsha u sedza murahu kha vhuimo ha zwa poḽotiki na zwa ikonomi na matshilisano, na u dovha vha ṋetshedza pulane dza muvhuso dza ṅwaha u khou ḓaho na u fhira kha vhuimeli ha zwa poḽotiki ha vhathu na lushaka nga vhuphara. 1.3.   Kha vhege dzi khou ḓaho Dziminista u ya nga u fhambana vha ḓo dodombedza Mbekanyamushumo ya Nyito ya 2022, ine ya ḓo ḓivhadzwa nga Tshipitshi tsha Mugaganyagwama wa Lushaka une wa ḓo ṋetshedzwa nga Ḽavhuraru ḽa 23 Luhuhi 2022 khathihi na vouthu dza mugaganyagwama dza mihasho ya muvhuso yoṱhe.2.       U dzhenela kha Mbalavhathu dza 20222.1.    Khabinethe i ita khuwelelo kha vhadzulapo vhoṱhe na vhathu vha dzulaho kha ḽino shango u dzhenela kha Mbalavhathu dza 2022, dze dza thoma nga Ḽavhuṋa, ḽa 3 Luhuhi 2022 na u ḓo bvela phanḓa u swika nga Musumbuluwo wa ḽa 28 Luhuhi 2022. 2.2.    Hezwi ndi u vhalwa ha vhathu lwa vhuṋa nga murahu ha u wana dimokirasi nahone u vhalwa ha u fhedzisela ho itwa nga 2011. Mvelelo dza Mbalavhathu dzi tamba tshipiḓa tsha ndeme kha khovhelo ya zwiko u itela u swikelela nḓisedzo ya tshumelo na ṱhoḓea dza mutheo dza zwitshavha zwashu.2.3.    Maafrika Tshipembe vha nga nanga u dzhenela kha Mbalavhathu dza 2022 nga kha luṱingo, maitele a u vhala vhathu nga khomphyutha ya didzhithala kana maitele a u tou dzhena muḓi nga muḓi. Maitele u vhala vhathu nga khomphyutha ya didzhithala a shuma fhedzi kha avho vho ṅwalisaho kha online phanḓa ha ḽa 5 Luhuhi.3.       Mafhungo maswa nga ha Vhulwadze ha Tshitzhili tsha Corona (COVID-19) 3.1.    Khabinethe yo khoḓa Maafrika Tshipembe kha u isa phanḓa havho na vhuḓikumedzeli ha u lwa na COVID-19, zwe zwa thusa uri tshivhalo tsha u kavhiwa tshi vhe fhasi vhukuma naho ho vha na tshutshedzo ya gabelo ḽa vhuṋa.3.2.    COVID-19 i dzula i tshipiḓa tsha tshenzhemo ye ra i tshila, phurotokholo dzoṱhe dza vhutsireledzi na mutakalo dzi tea u tevhedzwa tshifhinga tshoṱhe, hu tshi katela na u vha kule na muṅwe muthu, u ṱamba na u sanithaiza zwanḓa, u ambara masiki une wa thivha ningo na mulomo musi vhe fhethu ha nnyi na nnyi. Musi vairasi i vhulayaho i tshi khou isa phanḓa na u lozwa matshilo, muhaelo u dzulela u vha tshone tshipileli tsha khwiṋesa. Musi vhathu vhanzhi vha tshi khou haelwa, zwi ḓo ita uri ri tsireledzee vhukuma sa lushaka.3.3.   Sa shango ri khou vhuya nga zwiṱuku kha matshilele o ḓoweleaho hune ikonomi na yone ya khou vula hafhu na zwikolo zwo no thoma u dzheniwa ḓuvha na ḓuvha, Khabinethe i ita khuwelelo kha vhathu vhoṱhe vha sa athu haelwaho vha miṅwaha i fhiraho 12 uri vha haelwe nga u ṱavhanyedza. Vha tou ya fhedzi vhuponi ha muhaelo, na musi vha songo buka, uri vha ṅwaliswe na u haelwa nga mahala.3.4.    Khabinethe i dovha ya ṱuṱuwedza avho vho fhedzaho u haelwa uri vha ye hafhu u wana khaelo ya u engedza maanḓa (booster) ine ya thusa u engedza ḽevele maswole a muvhili u itela u pfula vhuhali ha varienthe ya COVID-19.  Khaelo dza u engedza maanḓa dzi khou wanala kha avho vho no haelwaho khaelo ya fhedzisela na khaelo ya mutheo miṅwedzi ya rathi yo fhiraho. U wana khaelo dzoṱhe a zwi thusi fhedzi u fhungudza khombo ya u lwalesa, u valelwa sibadela na lufu, zwi dovha zwa fhungudza khombo ya dziṅwe varienthe dza vhuhali dza tshifhinga tshi ḓaho.4.      Muvhigo wa Khomishini ya Vhuhaṱuli ya Ṱhoḓisiso kha U thubiwa ha Muvhuso 4.1.    Khabinethe yo ṱanganedza u ṋetshedzwa ha tshipiḓa tsha u thoma na tsha vhuvhili tsha Muvhigo wa Khomishini ya Ṱhoḓisiso ya Vhuhaṱuli kha U thubiwa ha Muvhuso kha Muphuresidennde Vho Ramaphosa sa ḽiga ḽihulwane ḽo swikelelwaho kha nndwa ya zwiito zwa vhuaḓa. 4.2.    Khabinethe i khwaṱhisedza thikhedzo yayo kha maitele ane a ḓo ita uri Muphuresidennde vha dzudzanye maga ane a tea u dzhiwa u itela u thoma u shumisa themendelo dza khomishini musi vha tshi rumela muvhigo wo fhelelaho kha Phalamennde nga ḽa 30 Fulwi 2022. 5.       Muvhigo wa ṱhoḓisiso kha Khakhathi dza Tshitshavha dza Fulwana nga 2021  5.1.    Khabinethe yo ṱanganela na Muphuresidennde Vho Ramaphosa kha u ṱanganedza u bviswa ha muvhigo wa Phanele ya Vhakoni yo tholwaho u sedzulusa phindulo ya muvhuso kha tshivhangi tsha khakhathi dza tshitshavha , mutshinyalo na tshinyadzo nga Fulwana 2021. Muphuresidennde vho swikisa muvhigo wa Phanele ya Vhakoni kha muṱangano wa Khoro ya Tsireledzo ya Lushaka nga Ḽavhuṱanu, ḽa 4 Luhuhi 2022 he vha fhedza vho ṋea thendelo ya uri u anḓadzwe.5.2.   Mudzulatshidzulo wa phanele iyi ho vha hu Vho Phurofesa Sandy Africa, hu tshi katela na Muimeleli Vho Mojanku Gumbi na Vho Silumko Sokupa sa miraḓo, na Vho Michael Sarjoo sa muṅwaleli wa phanele.5.3.  Phanele yo vha yo ṋewa mushumo wa u ṱola maga oṱhe a vhutsireledzi o dzhiwaho kha u tandulula khakhathi dze dza vha hone zwihulwane ngei KwaZulu-Natal na Gauteng na u ṋea themendelo dza uri vhukoni ha vhutsireledzi vhu nga khwaṱhiswa hani. Muvhigo na mihumbulo zwe ya ṋetshedza nga ha mushumo na khaedu dze tshumelo dza vhutsireledzi, mazhendedzi a vhukombetshedzi ha mulayo na madavhi a muvhuso o teaho zwa ṱangana nadzo dzi ḓo thusa kha phindulo ya muvhuso.6.      Khakhathi dzo Ḓisendekaho nga Mbeu na Mabulayo a vhatshisadzini (GBVF)6.1.    Sa tshipiḓa tsha nndwa ya shango ya u lwa na GBVF, Muphuresidennde Vho Ramaphosa zwenezwino vho saina Milayo miraru ine ya khwaṱhisa ndingedzo dza u fhedza GBVF – Mulayo wo Khwiniswaho wa zwa Vhugevhenga khathihi na Miṅwe Milandu i Elanaho Nayo , Mulayo wo Khwiniswaho wa Mulayo wa zwa Vhugevhenga (Milandu ya zwa Vhudzekani na Vhuṅwe Vhutshinyi vhu Elanaho Nayo) na Mulayo wa Khwiniso ya Mulayo wa Khakhathi dza Muṱani.6.2.    Khabinethe i tenda uri u sainwa ha milayo miswa ndi mvelaphanḓa khulwane vhukuma kha u kunda GBVF nahone i ita khuwelelo kha Tshumelo ya Mapholisa ya Afrika Tshipembe na Maanḓalanga a Vhutshutshisi ha Lushaka uri vha wane mbetshelwa ntswa u itela u ṋetshedza vhulamukanyi kha avho vho lozwaho vhafunwa vhavho, dzikhonani kana vhashumisani kha muḽambilu aya.   6.3.    Khabinethe i sedza phanḓa kha u ṱavhanyisa tshumiso ya milayo iyi u itela u ṋetshedza tsireledzo khulwane kha zwipondwa zwa khakhathi na u tambudzwa. 6.4.    Vha humbule u vhiga milandu ya GBVF tshiṱitshini tsha mapholisa a vhuponi ha havho, nga kha luṱingo lwa mahala lwa Crime Stop: 086 00 10111 kana kha nomboro ya luṱingo lu shumaho awara dza 24 lwa Senthara ya Ndaela ya GBV: 0800 428 428. 7.       Madalo a Mushumo ngei Mozambique7.1.    Khabinethe yo ṱanganedza khunyeledzo yavhuḓi ya Madalo a Mushumo ngei kha Riphabuḽiki ya Mozambique nga Muphuresidennde Vho Ramaphosa nga Ḽavhuṋa, ḽa 3 Luhuhi 2022, kha thambo i bvaho kha Muphuresidennde Vho Filipe Nyusi, Muphuresidennde wa Riphabuḽiki ya Mozambique. 7.2.    Kha vhuimo havho sa Mudzulatshidulo wa Tshitshavha tsha Mveledziso ya Tshipembe ha Afrika (SADC) Organ on Politics, Tshumisano ya Vhupileli na Vhutsireledzi, Muphuresidennde Vho Ramaphosa vho dalela mmbi dzine dza vha tshipiḓa tsha Mishini wa SADC ngei Mozambique na u dovha vha dzhenela vhuṱambo ha Tshihumbudzo ha vhu53 ha bulayo ḽa Vho Dokotela Eduardo Mondlane, mutumbuli na Muphuresidennde wa u thoma wa Mozambique Liberation Front (FRELIMO). 7.3.    Muphuresidennde Vho Ramaphosa na mueḓani navho wa Mozambique vho haseledza nga ha mafhungo a mashango mavhili, a dzhango na a ḽifhasi, na u khwaṱhisedza hafhu vhuḓikumedzeli havho ha u bvela phanḓa na u shumisana kha mafhungo a kwamaho mashango manzhi.8.       Samithi ya Mbumbano ya Afrika (AU)  8.1.    Khabinethe yo ṱanganedza mvelelo ya Samithi ya AU ya vhu35 ye ya farelwa ngei Addis Ababa, Ethiopia nga ḽa 5 na 6 Luhuhi 2022, ine ya ṱoḓa u bveledza mulalo na tsireledzo kha dzhango na u sasaladza vhukuma tshanduko dzi siho kha ndayotewa dza mivhuso kha ḽa Afrika.8.2.    Afrika Tshipembe ḽo ṋetshedza Muvhigo wa Vhuvhusi ha Afrika wa 2021 kha Buthano ḽa AU, u sumbedzaho mvelaphanḓa kha u bveledza dimokirasi na u ya kha ṱhanganelo ya zwa ikonomi nga kha thendelano ya Vhupo ha Mbambadzo ha Mahala kha Dzhango ḽa Afrika. Ḽo dovha ḽa themendela uri vharangaphanḓa vha dzhie maga nga u ṱavhanya u sedzana na zwivhangi zwa tshayavhudziki zwi fanaho na u hulela ha vhushayamushumo kha vhaswa, mihumbulo ya zwa poḽotiki yo kalulaho (extremism), mupfuluwo wa vhathu vhanzhi na u engedzea ha tshayandingano.8.3.    Kha u vhea ndaela ntswa dza mutakalo wa tshitshavha dza dzhango, samithi yo ṱanganedza muhumbulo wa Afrika Tshipembe wa u thoma tshikwama tsha u thusa kha dwadze tsha Afrika na madzinginywa a uri dzhango ḽi nga ḓitsireledza hani kha zwiṅwe zwiwo zwa mutakalo.8.4.    Khabinethe yo ṱanganedza u khethwa ha Afrika Tshipembe kha Khoro ya Tsireledzo na Mulalo ya AU (AUPSC). AUPSC ndi tshiimiswa tsha u dzhia tsheo tsho imaho tsha AU u itela thivhelo, ndangulo na thandululo ya dzinndwa. Ndi vhutsireledzi ha vhoṱhe na nzudzanyo ya tsivhudzo i ṱavhanyaho u itelwa u dzhia vhukando ho khwaṱhaho na ho teaho musi hu na nndwa na zwiimo zwa vilili kha ḽa Afrika. I dovha ya vha thikho khulwane ya African Peace and Security Architecture, ine ya vha muhanga wa u bveledzisa mulalo, tsireledzo na vhudziki kha ḽa Afrika. AUPSC yo vhumbwa nga miraḓo ya 15 i re na maanḓa a u vouta a linganaho.  8.5.    Vharangaphanḓa vha Afrika vha ḓo ṱangana ngei Brussels, Belgium kha Samithi ya vhurathi ya European Union-AU nga ḽa 17 na 18 Luhuhi 2022, ine ya ḓo sedzesa kha thaidzo dzine ḽifhasi ḽa khou livhana nadzo u fana na tshanduko ya kilima, na mvusuludzo ya mulalo na tsireledzo.9.       African Peer Review Mechanism (APRM)9.1.    Afrika Tshipembe ḽo khunyeledza vhuimo haḽo ha u vha mudzulatshidulo wa Foramu ya African Peer Review lwa miṅwaha mivhili, tshiimiswa tsha APRM, tsho livhiswaho kha u ṱuṱuwedza na u tsireledza pfanelo dza vhathu, u khwaṱhisa dimokirasi na u bveledzisa vhuvhusi havhuḓi na vhutevhedzi ha mulayo vhukati ha mashango a Afrika.9.2.    Kha ndingo yaḽo ya tsedzuluso na mashango a linganaho (peer review assessment)  ya 2021, Afrika Tshipembe ḽo wana mivhigo i takalelwaho kha vhutevhedzi ha mulayo, zwiimiswa zwa vhulavhelesi u fana na zwiimiswa zwa Ndima ya 9 ya Mulayotewa, mveledziso ya pfanelo dza vhafumakadzi, tsireledzo ya tshavhi yo khwaṱhaho na mveledziso ya sisiṱeme dzashu dza zwa khetho, vhuvhusi ha mabindu mahulwane ho khwaṱhaho, maitele a mugaganyagwama are khagala na nyaluwo ya vhurangeli kha vhuḓifhinduleli ha mabindu mahulwane kha zwa matshilisano. Shango ḽo dovha ḽa khoḓelwa vhurangaphanḓa na vhulanguli haḽo ha dwadze ḽa COVID-19. 9.3.    Masia a vhilaedzaho o sumbedziswa kha ndingo – u fana na u gonya ha tshayandingano na vhushayamushumo, zwiito zwa vhuaḓa, zwiwo zwa vengo ḽa vhabvannḓa na nḓisedzo dza tshumelo dzi si dzavhuḓi – zwi khou sedziwa kha pulane dzashu na mbekanyamushumo dza muvhuso.10.     Pfufho dza Midia dza SADC10.1.   Khabinethe i ṱuṱuwedza midia wa Afrika Tshipembe u dzhenela kha muṱaṱisano wa Pfufho dza Midia dza SADC dza 2022. Pfufho dzi ṱuṱuwedza ṱhanganelo ya dzingu na tshumisano, na u topola vhukoni kha zwa vhoramafhungo kha sia ḽa u ganḓisa, zwifanyiso, theḽevishini na radio, na u ṱuṱuwedza vhoramafhungo kha mashango ane a vha miraḓo ya SADC u vhiga nga ha zwithu zwi kwamaho dzingu.10.2.   Vhawini vha pfufho ya vhuimo ha u thoma vha ḓo ḓivhadzwa fheloni a Samithi ya SADC ya vhu42 ya Ṱhoho dza Muvhuso. Dzifomo na milayo ya muṱaṱisano wa 2022 dzi nga wanala kha  www.gcis.gov.za/newsroom/media-releases/launch-2022-sadc-media-awards-co....11.     Pfunzo11.1.   Khabinethe yo khoḓa Kiḽasi ya 2021 na u livhuwa vhathu vhoṱhe vho shelaho mulenzhe kha tswikelo yo rekhodiwaho nga vhagudi naho hu na khaedu dzo ḓiswaho nga COVID-19. Ṱhanganyeloguṱe ya vhagudi vha 897 163 vho ṅwala mulingo wa Ṱhanziela ya Maṱiriki ya Lushaka (NSC) wa 2021, tshivhalo tshine tsho engedzea nga 23,6% u bva kha tsha 2020.11.2.   Phimo ya 76, 8% ya vho phasaho NSC nga 2021, hu na vhagudi vha 256 000 vha lugelaho u dzhena yunivesithi ndi khwiniso ya 0,2% u bva kha phimo ya vho phasaho ya 76,2% nga 2020.11.3.   Khabinethe i tamela mashudu vhagudi vhoṱhe musi vha tshi khou dzhena kha miṅwaha ya pfunzo dza nṱha u ya nga u fhambana, Nga kha Tshikimu tsha Thuso ya zwa Masheleni kha Matshudeni tsha Lushaka, muvhuso u tikedza nga masheleni matshudeni vho teaho u bva kha miṱa i shayaho vha tamaho u guda yunivesithi kana kha gudedzi ḽa Vhupfumbudzi ha Mishumo ya Zwanḓa na zwa Thekhinikhala (TVET).B.       Tsheo dza Khabinethe1.    Mivhigo ya mvelaphanḓa ya kushumele ya vhuvhili kha ṅwaha1.1.   Khabinethe yo ṱanganedza mivhigo ya mvelaphanḓa ya kushumele ya vhuvhili kha ṅwaha ya u bva nga ḽa 1 Lambamai u swika ḽa 30 Khubvumedzi 2021. Mivhigo i vhumba tshipiḓa tsha Muhanga wa Tshiṱirathedzhi wa Vhukati ha Ṅwaha wa 2019-2024. Mivhigo ya tshigwada tsha mihasho i sedza kha zwithu zwa ndeme zwa sumbe zwa muvhuso na thusedzo dzo teaho dza ndaulo ya vhurathi.1.2.    Khabinethe i ṱanganedza masia e ha vha na mvelaphanḓa kha zwipikwa zwo tiwaho lwa tshifhinga tshine tsha khou sedzuluswa. Yo dovha ya dzhiela nzhele pulane dza thusedzo u tandulula thaidzo ya u lenga u swikela zwiṅwe zwipikwa.  1.3.    Miṱangano yo vhalaho na vhoramafhungo ya tshigwada tsha Dziminista i ḓo dzudzanywa nga kha GCIS u itela uri mihasho i kone amba nga vhuḓalo nga ha mivhigo iyi ya kushumele.2.      U rumelwa ha Vhupo ha Pleistocene ha Afrika Tshipembe uri vhu tiwe sa vhupo ha Vhufa ha Ḽifhasi2.1.    Khabinethe yo ṱanganedza u rumelwa ha vhupo ha rathi ha Emergence of Modern Humans: vhupo ha Pleistocene uri vhu ṱanganedzwe na u ṅwaliwa sa vhupo ha Vhufa ha Ḽifhasi. Vhuraru ha vhupo uvhu hu Kapa Vhukovhela (Diepkloof Rock Shelter; Pinnacle Point Site Complex na Blombos Cave); vhuthihi vhu Kapa Vhubvaḓuvha (Klasies River Caves) na vhuvhili ngei KwaZulu-Natal (Sibhudu Cave na Border Cave).Vhupo uvhu, vhune hoṱhe ha shela mulenzhe kha u pfesesa tshanduko ya muthu, ho no ḓi ḓivhadzwa sa vhupo ha Vhufa ha Lushaka u ya nga Mulayo wa Zwiko zwa Vhufa ha Lushaka, wa, 1999 (Act 25 of 1999). Vhu ṱana mutevhe mulapfu wa vhudzulo ha vhathu u bva miṅwahani i fhiraho mahumi a zwigidi hu na vhuṱanzi vhu sumbedzaho tshifhinga tsha u bva u tumbulwani ha vhathu vha zwino.2.2.    U rumelwa ha vhupo uvhu ho livhanywa na Mulayo wa Thendelano ya Vhufa ha Ḽifhasi wa, 1999 (Act 49 of 1999), une wa ita uri mashango vha ite makumedzwa aya sa tshipiḓa tsha uri ḽifhasi ḽi pfesese maitele a tshanduko ya vhathu.3.       U engedzedzwa ha Tshiimo tsha Tshiwo tsha Lushaka 3.1.    Khabinethe yo ḓivhadzwa nga ha mushumo we wa itwa nga kha Tshiimiswa tsha Lushaka tsha Vhusevhi na Kushumele kwo Ṱanganelaho u sumbedzisaho uri vhulanguli ha dwadze ḽa COVID-19 vhu kha ḓi ṱoḓa Tshiimo tsha Tshiwo tsha Lushaka tshi tshi bvela phanḓa. Mahumbulwa o ṱanganedzwa u bva kha mihasho yo fhambanaho u sumbedzisa masia ayo o fhambanaho a mushumo une wa khou khunyeledzwa kana u vha tsini na u khunyeledzwa.3.2.    Honeha, nga murahu u vhona uri miṅwe ya mihasho mihulwane yo sedzanaho na COVID-19 a i athu khunyeledza misaukanyo yavho, Khabinethe yo tendela nyengedzedzo ya u fhedzisela ya Tshiimo tsha Tshiwo tsha Lushaka u swika 15 Ṱhafamuhwe 2022, u ya nga Khethekanyo ya 27(5)(c) ya Mulayo wa Ndangulo ya Tshiwo, 2002 (Act 57 of 2002).4.       Mvetomveto ya Mbekanyamaitele ya Mitengo ya Muḓagasi (EPP)4.1.    Khabinethe yo ṱanganedza khanḓiso ya tsedzuluso ya EPP u itela mahumbulwa nga tshitshavha. EPP yo sedzuluswaho i ṱoḓa ndinganyiso vhukati ha mitengo ya muḓagasi i sa ḓuriho u itela vharengi vha miholo miṱuku na mitengo ya muḓagasi u sa tou ḓuresa une wa kona u shumiswa tshifhinga tshilapfu nga vhaṅwe vharengi vhoṱhe.  4.2.    Mbekanyamitele i ṋetshedza milayo ya u ta mitengo yo angaredzaho, tshiimiswa tsha u ta mitengo ya tshimbidzo ya muḓagasi, zwiimiswa zwi rengaho na u rengisa muḓagasi, na tshiimiswa tsha u ta mitengo ya khovhelo na mitengo ya mavhengeleni. EPP i ḓo anḓadzwa kha Gazete ya Muvhuso nahone i nga wanala kha webusaithi ya Muhasho wa Zwiko zwa Minerala na Fulufulu (DMRE): www.dmr.gov.za.C.       Milayotibe1.      Mulayotibe wa Khwiniso ya Mulayo wa Zhendedzi ḽa Mveledziso ya Vhaswa ḽa Lushaka (NYDA) 20221.1.    Khabinethe yo ṱanganedza u rumelwa ha Mulayotibe wa Khwiniso ya Mulayo wa NYDA 2022 Phalamenndeni. Tshanduko dzo dzinginywaho dzi khwinisa Mulayo wa NYDA, wa 2008 (Act 54 of 2008). Mulayo wa zwino u ṋetshedza muhanga wa vhusimamilayo u itela mbetshelwa ya Tshumelo ya Vhaswa ya Lushaka, thikhedzo kha vhudzheneli ha zwa ikonomi, vhueletshedzi ha vhaswa na tshumelo dza mafhungo. 1.2.    Khwiniso dzo dzinginywaho dzi khwaṱhisa masia o khetheaho a thusedzo kha khaedu dzine vhaswa vha livhana nadzo; u ṱalusa vhushaka ha zwa poḽotiki na tshiimiswa na u dovha u dzinginya u engedzedzwa ha tshivhalo tsha miraḓo ya Bodo u bva kha ya sumbe u ya kha miraḓo ya fumi. I itela u dzudzanywa ha tshumelo dza NYDA kha ḽevele yapo, nga maanḓa vhaswa vha vhuponi ha mahayani vhane vha sa kone u wana tshumelo dza NYDA.1.3.    Khwiniso dzo dzinginywaho dzo vha hone nga murahu ha vhukwamani vhuhulwane vhukuma na vhathu vhoṱhe vha kwameaho kha mavundu oṱhe a ṱahe.2.    Mulayotibe wa Tshikafhadzo ya Ole Lwanzheni (Ndugiselo, Phindulo na Tshumisano) (OPRC) wa f 20222.1.    Khabinethe yo ṱanganedza u rumelwa ha Mulayotibe wa OPRC wa 2022 Phalamenndeni, we wa ṱanganedzwa uri u iswe vhathuni u wana vhupfiwa havho nga Tshimedzi 2019. Mahumbulwa manzhi vhukuma o ṱanganedzwaho u bva kha vhathu vha kwameaho vho fhambanaho o ṱanganyiswa a vha Mulayotibe.2.2.    Wa vhuya wa phasiswa wa vha mulayo, Mulayotibe u ḓo ṋetshedza ndangulo na vhulanguli ha phindulo ya shango kha zwiwo zwa tshikafhadzo ya ole lwanzheni kha maḓanzhe a phendelashango ya shango.2.3.    Afrika Tshipembe ḽo dzula thungo ha maḓanzhe a shumiswaho vhukuma nahone nḓila dza zwikepe dzi phaḓalala kha Lwanzhe lwa India, Atlantic na lwa Tshipembe, dza phaḓalala u swika kha hafu ya dzingu ḽa Antarctic. Shango ḽi dovha ḽa vha ḽiṅwe ḽa vhasaini vha Thendelano ya OPRC.3.      Mvetomveto ya Mbekanyamaitele ya Mupfuluwo nga zwa Mushumo ya Lushaka (NLMP) na Mulayotibe wa Khwiniso  ya Tshumelo dza zwa Mishumo (ESAB) wo Dzinginywaho.3.1.    Khabinethe yo ṱanganedza mathomo a vhukwamani na tshitshavha na vhathu vha kwameaho nga ha mvetomveto ya mbekanyamaitele ya mupfuluwo nga zwa mushumo na ESAB yo dzinginywaho. Mbekanyamaitele i ṋetshedza ndinganyiso vhukati ha tsireledzo ya mishumo ya Maafrika Tshipembe ngeno hu tshi khou dzhielwa nṱha fhungo ḽa zwikili zwi ṱoḓiwaho nga shango. I dovha a sedza mbofho dza shango kha SADC, AU na dziṅwe phurotokholo dza mupfuluwo nga zwa mushumo dza dzitshaka.3.2.    NLMP i ṋetshedza muhanga na mutheo wa mulayo u langa nḓila dzine vhatholi vha nga kona u thola vhabvannḓa kha mabindu avho ngeno vha tshi vha vha khou tsireledza pfanelo dza vhapfuluwi. Mbekanyamaitele i ṋetshedza mutheo wa ESAB wo dzinginywaho.3.3.    Khabinethe yo ṱanganedza uri Muhasho wa zwa U thola na Mishumo u nga thoma vhukwamani na tshitshavha nga ha mbekanyamaitele, zwine zwa ḓo ṋea vhadzulapo na vhathu vha kwameaho tshikhala tsha u ṋetshedza mahumbulwa kha NLMP ya shango.4.       Mulayotibe wa Khwiniso ya Ndangulo ya Muḓagasi 4.1.    Khabinethe yo ṱanganedza khanḓiso ya Mulayotibe wa Khwiniso ya Ndangulo ya Muḓagasi. Mulayotibe u dzinginya khwiniso ya Mulayo wa Ndangulo ya Muḓagasi, 2007 (Act 28 of 2007). Khwiniso dzo dzinginywaho dzi ṱanḓavhudza muhanga wa zwa ndangulo ya nḓowetshumo ya ṋetshedzo ya muḓagasi. Dzi livhanyisa shango na maitele a khwinesa a dzitshaka kha zwa fulufulu na u ṋetshedza mishumo ya Tshiimiswa tsha Tshimbidzo ya Muḓagasi (Transmission System Operator), na u itela muhanga wa zwa ḽaisentsi ya mveledziso ya muḓagasi, tshimbidzo, khovhelo na thengiso.4.2.    Khwiniso dzo dzinginywaho dzi vha tshipiḓa tsha maga maṅwe ane shango ḽa khou a dzhia u vusuludza sekhithara ya muḓagasi u itela u swikelela ṋetshedzo ya muḓagasi yo dzikaho na yo tsireledzeaho. Dzi ḓo dovha dza khwaṱhisa kushumele kwa nḓowetshumo ya muḓagasi kune kwa ḓo fhedza kwo sika vhupo vhu konisaho nyaluwo ya ikonomi.4.3.    Mulayotibe u ḓo phaḓaladza kha Gazete ya Muvhuso nahone u nga wa wanala hafhu kha webusaithi ya DMRE: www.dmr.gov.za.D.       Milaedza1.       U fhululedzaKhabinethe yo livhisa maipfi ayo a u fhululedza na u tamela mashudu kha: 1.1.    Muhulisei Nkosikazi Nomandla Dorothy Mhlauli, Mudzulatshidulo o khethiwaho muswa wa Nnḓu ya Lushaka ya Vharangaphanḓa vha zwa Sialala na Khoi-San. Nkosikazi Mhlauli ndi mufumakadzi wa u thoma u rangaphanḓa tshiimiswa tsha vharangaphanḓa vha sialala. Vho khethiwa nga murahu ha u dzama ha mudzulatshidulo wa kale Ikosi Sipho MahlanguE.   U tholwaU tholwa hoṱhe hu fhira nga fhasi ha khwaṱhisedzo ya ndalukano na u ṱanzwiwa dzina ho fanelaho. 1.       Miraḓo ya Khoro ya Vhueletshedzi ha zwa Maḓaka ya Lushaka (NFAC).Khabinethe i tendelana na Minista wa zwa Maḓaka, Vhureakhovhe na Mupo u thola miraḓo ya Bodo ya NFAC lwa miṅwaha miraru:a.       Mufumakadzi Vho Nosisa Euticus Nzuza (Mudzulatshidulo); b.       Dokotela Vho Pulane Elsie Molokwane (Tshanḓa tsha Mudzulatshidulo);c.       Mufumakadzi Vho Getrude Mathithwa Nonginzi; d.       Mufumakadzi Vho Maropeng Dipitseng Manamela;e.       Vho Bhutinyana Calvin Chirwa;f.       Mufumakadzi Vho Phindiwe Keletso Mokoena;g.       Mufumakadzi Vho Manushka Moodley;h.       Vho Bishop Ngobeli;i.        Mufumakadzi Vho Nombuso Mlambo;j.        Vho Mzwandile Roy Mendu;k.       Vho Sikhumbuzo Sipho Masuku;l.        Vho Thabo Simon Moloi;m.      Mufumakadzi Vho Felicity Blakeway;n.       Vho Jim Matsho;o.       Mufumakadzi Vho Fefekazi Sefara;p.       Vho Phemelo Sebitlo;q.       Vho Goodman Gcaba;r.       Vho Nkosipendule Quvile;s.       Vho Sixolile Msayi; nat.        Vho Makale Ngwenya.2.       Dokotela Vho Jennifer Molwantwa – Muofisiri Muhulwane wa Khorondangi (CEO) wa Khomishini ya Tsedzuluso ya zwa Maḓi. 3.       Vho Petrus Maselaganye Matji – CEO ya Amatola Water. 4.       Vho Frans Moatshe – Muofisiri Muhulwane wa zwa Masheleni kha Muhasho wa Maḓi na Tshampungane.5.       Mubrigadia Vho Mokgadi Bertha Bokaba – Ṱhoho ya Vundu ya Vhulangi ha Ṱhoḓisiso ya Vhugevhenga ho Khetheaho (DPCI) ngei Free State.6.       Mubrigadia Vho Mathipha Solomon Makgato – Ṱhoho ya Vundu ya DPCI ngei Kapa Vhukovhela.Mbudziso:Mufumakadzi Vho Phumla WilliamsMuambeli wa Khabinethe kha 083 501 0139"
"Tshitatamennde tsha Muṱangano wa Khabinethe wa Ḽavhuraru, ḽa 23 Luhuhi 2022",23 Feb 2022,https://www.gov.za/speeches/statement-cabinet-meeting-23-february-2022-23-feb-2022-0000,https://www.gov.za/ve/speeches/23-feb-2022-0000,"A.    Mafhungo a Zwino kha Shango 1.    Tshipitshi tsha Mugaganyagwama wa Lushaka1.1.    Khabinethe yo ṱanganedza Mugaganyagwama wa Lushaka wa ṅwaha wa 2022 we wa ṋetshedzwa nga Minisṱa wa Muhasho wa Gwama Vho Enoch Godongwana ngei Phaḽamenndeni, Cape Town nga Ḽavhuraru, ḽa 23 Luhuhi 2022.1.2.    Mugaganyagwama wo engedza ṅwongo kha vhuḓiimiseli ha muvhuso he ha ḓivhadzwa nga Phresidennde Vho Cyril Ramaphosa kha Mulaedza wavho wa nga ha Tshiimo tsha Lushaka (SoNA) wa ṅwaha wa 2022 we vha u ṋetshedza nga Ḽavhuṋa, ḽa 10 Luhuhi 2022.1.3.    Mugaganyagwama uyu wo sumbedzisa vhuḓiimiseli ha muvhuso kha zwa kushumisele kwavhuḓi kwa masheleni khathihi na zwa u bvela phanḓa na ndangulo yavhuḓi ya ikonomi, hu tshi katelwa na ndivho khulwane ya u ṋetshedza masheleni kha mbekanyamushumo dza ndeme dzine dza ṋea thikhedzo ya zwa matshilisano na ikonomi kha vhadzulapo vha Afrika Tshipembe vhane a vha shaya.  1.4.    Haya maga ane a ḓo vha na mbuelo khulwane e a ḓivhadzwa kha Tshipitshi tsha Mugaganyagwama wa Lushaka wa ṅwaha wa 2022 ndi e a livhiswa kha u bveledza nyimele yavhuḓi ya nyaluwo i katelaho vhathu vhoṱhe khathihi na mveledziso ine ya nga vha ya tshifhinga tshilapfu.2.    Nḓivhadzo kha nyanḓadzamafhungo nga tshigwada tsha dziminisṱa dza mihasho i elanaho nga murahu ha vhuṱambo ha SoNA  2.1.    Dziminisṱa dza Mihasho i Elanaho vha khou fara muṱangano wa nḓivhadzo nga nyanḓadzamafhungo nga murahu ha vhuṱambo ha SoNA u itela u ṱanḓavhudza nga ha Mbekanyamushumo ya Mashumele a muvhuso kha ṅwaha u ḓaho na u ya phanḓa sa zwe zwa bviselwa khagala zwenezwino nga Phresidennde Vho Ramaphosa nga tshifhinga tsha vhuṱambo ha SoNA ha ṅwaha wa 2022 vhune ha kha ḓi tou bva u fariwa zwenezwino.  2.2.    Hedzi nḓivhadzo nga nyanḓadzamafhungo ndi dze dza bvisela khagala vhuḓiimiseli ha muvhuso kha zwa u thoma u shumiswa ha zwipikwa zwo livhiswaho kha u khwinifhadza matshilo a vhathu nga u bveledza nyimele dzo teaho kha zwa u sikwa ha mishumo.3.    Maswa nga ha Vhulwadze ha Khoronavairasi (COVID-19) 3.1.    Khabinethe yo fhululedza MaAfrika Tshipembe nge vha bvela phanḓa na u ḓiimisela u lwa na vhulwadze ha COVID-19 khathihi na u kaidza uri tshikalo tsha zwiwo zwa u kavhiwa na dzimpfu tshi re fhasi zwazwino tshi songo swika hune tsha xedza vhathu vha vho fhedza nga u sa tsha vha na ṱhogomelo. Afrika Tshipembe ḽo no ṋetshedza phimamushonga dza khaelo dzi linganaho 31 miḽioni, zwe hezwi zwa ita uri hu vhe na vhathu vha vhaaluwa vha linganaho 17 miḽioni vho no haelwaho u swika zwino.  3.2.    Khabinethe yo dovha hafhu ya ombedzela zwauri COVID-19 a i athu u tou kundwa u swika zwino, nahone sa izwi vhuriha vhu tshi khou sendela, vhathu vha tea u dzulela u vha na ṱhogomelo khathihi na u bvela phanḓa na maga ane a si vhe a zwa mishonga ane a vha u ṱamba kana u sanithaiza zwanḓa misi yoṱhe, u ambara maski une wa thivhedza mulomo na ningo musi u vhukati ha vhathu, u sia tshikhala vhukati hau na vhaṅwe vhathu na u vula mafasiṱere u itela uri hu kone u dzhena muya nga nḓila yo teaho.   3.3.    Nga nṱha ha izwi zwoṱhe, muhaelo u kha ḓi vha yone philelo ya khwinesa kha dwadze ḽa COVID-19 khathihi na dziṅwe tshaka dza vairaisi iyi dzine dza nga vha hone sa izwi u tshi fhungudza zwihulwane khombo ya u nga lwala lwo kalulaho, u valelwa vhuongeloni kana lufu.   3.4.    Khabinethe yo dovha hafhu ya ṱanganedza nḓivhadzo ya dziṅwe tshanduko kha mbekanyamushumo ya muhaelo ine ya vha hone zwa zwino, dzine dzo livhiswa kha u ita uri khaelo dzi kone u swikelea.  U bva nga Ḽavhuraru, ḽa 23 Luhuhi 2022, tshifhinga tsha u lindela vhukati ha u wana phimamushonga ya u thoma na ya vhuvhili tsho fhungudzwa u bva kha maḓuvha a 42 u swika kha a 21. 3.5.    Hafhu, vhathu vha vho ḓo kona u shumisa khaelo dza u khwaṱhisedza dzo fhambanaho na khaelo ye vha i shumisa mathomoni kana vha shumisa khaelo yeneyo nthihi u tou bva kha khaelo yavho ya u thoma u vhuya u swikela kha phimamushonga ya khaelo ya u khwaṱhisedza.3.6.    Zwa u vhuyela murahu kha vhutshilo ha nga misi khathihi na u shela mulenzhe nga nḓila yo fhelelaho kha zwa matshilisano na ikonomi, zwi ḓitika tshoṱhe kha tshivhalo tsha vhathu vho haelwaho. Fulo ḽine ḽa kha ḓi tou bva u rwelwa ṱari ḽine ḽa vhidzwa u pfi #KeReady kana “Ndo ḓiimisela” ndi ḽine ḽa khou lingedza u ṱuṱuwedza vhathu vhaswa nga vhunzhi vha miṅwaha ya vhukati ha 18 na 34 uri vha ye vha haelwe. 4.    Vhupfumedzani na u fhaṱa lushaka4.1.    Khabinethe yo sasaladza zwiwo zwi vhaisaho zwa khethululo nga lukanda zwine zwa kha ḓi bva u itea kha zwiṅwe zwa zwikolo fhano shangoni zwine a zwi tshimbilelani na mikhwa ya vhuḓifari ine ya vha hone kha Ndayotewa ya Riphabuḽiki ya Afrika Tshipembe ya ṅwaha wa 1996 ine ya ḓivhea vhukuma ḽifhasini. 4.2.    Khabinethe yo ḓivhadza uri zwiito zwa khethululo nga lukanda a zwi nga ḓo konḓelelwa kha tshitshavha tshashu tsha demokirasi tshine tsha kha ḓi vha kha tshifhinga tsha u fhola u bva kha matsivha a muvhuso wa khethululo. Yo ṱuṱuwedza zwikolo zwoṱhe uri zwi lwe na zwiito zwa khethululo nga lukanda nga u zwi bvisela khagala zwenezwo musi zwi tshi thoma u vhonala u itela uri hu kone u lwiwa nazwo nga u ṱavhanya. 4.3.    Khabinethe i khou ita khuwelelo kha vhabebi na vhadededzi ya uri vha vhee madzangalelo a vhagudi phanḓa u fhira zwiṅwe zwithu zwoṱhe khathihi na u shumisana kha zwa u fhaṱa  tshitshavha tshi si na khethululo nga lukanda nahone tshi sa sedzi mbeu.5.    Ho thivhelwa vhufhura ha zwa masheleni ane a khou endedzwa kha ḽa Gauteng5.1.    Khabinethe yo fhululedza tshigwada tsha masia o fhambanaho tsha mazhendedzi a khombetshedzo ya zwa mulayo tshe tsha rangwa phanḓa nga vha Tshumelo ya Mapholisa a Afrika Tshipembe khathihi na vha Yunithi ya Vhusevhi ha zwa Vhugevhenga tshe tsha kona u fara gennge ya vhahumbulelwa vhe vha vha vho ḓiṱama vhukuma fhaḽa Rosettenville, kha ḽa Johannesburg nga Musumbuluwo, wa ḽa 21 Luhuhi 2022. Gennge iyo yo vha i tshi khou humbulelwa uri yo vha yo pulana u ita vhufhura ha zwa masheleni e a vha a tshi khou endedzwa.  5.2    Ho farwa vhahumbulelwa vha linganaho fumi ngeno vhaṅwe vha malo vho tou thuntshwa vha lovha nga murahu ha u thuntshana na mapholisa. Vhahumbulelwa vho wanala vhe na zwigidi na dzigulu zwi siho mulayoni, zwithuthubi khathihi na zwiendedzi zwo tou dzhiiwaho nga khani. Ṱhoḓisiso dza u wanulusa vhubvo ha zwiṱhavhane izwo zwa zwino dzi kati.   5.3    Khabinethe yo tamela mashudu muofisiri wa mapholisa we a huvhala nga tshifhinga tsha u thuntshana uri a fhole nga u ṱavhanya.  Yo dovha hafhu ya dovholola khuwelelo yayo kha tshitshavha ya uri tshi bvele phanḓa na u shumisana na vha mazhendedzi a khombetshedzo ya milayo hu tshi itelwa tsireledzo ya zwitshavha zwashu.6.    Vhupfuliwi6.1.    Khabinethe yo tsivhudza vhathu vhoṱhe uri vha khombetshedzo ya milayo khathihi na maṅwe mazhendedzi o teaho vho ṋewa mushumo wa u lavhelesana na mafhungo a zwa vhupfuluwi khathihi na a vhadzulapo vha mashango a nnḓa vhane vha si vhe na maṅwalo o teaho. 6.2.    A hu nga tendelwi zwiito na zwithihi zwine zwa vha zwa u pfuka milayo u fana na mishushedzo, u tshinyadza ndaka na dzikhakhathi. Ri khou ita khuwelelo kha avho vhoṱhe vhane vha vha na mbilahelo dzi pfalaho ya uri vha dzi vhige kha maanḓalanga o teaho u itela uri dzi kone tandululwa nga nḓila ya u fhaṱa. 6.3.    U itela u vhona uri mafhungo a zwa vhupfuluwi a khou dzudzanywa nga nḓila yavhuḓi, muvhuso zwenezwino u kha ḓi tou bva u bvisa mvetamveto ya Mbekanyamushumo ya Vhupfuluwi ha zwa Mishumo ya Lushaka hu tshi itelwa uri hu kone u vha na vhupfiwa ha nnyi na nnyi ine mbekanyamaitele yeneyo ya ṋetshedza muhanga na mutheo wa zwa milayo ya u langa tshivhalo tsha vhadzulapo vha mashango a nnḓa vhane vhatholi vha tea u vha thola kha mabindu avho nga thungo vha tshi khou ḓi dovha hafhu vha tsireledza na pfanelo dza vhapfuluwi avho.7.    Muṱangano wa vhukati ha dzangano ḽa Mbumbano ya Afrika (AU) na ḽa Mbumbano ya Yuropa (EU) 7.1.    Phresidennde Vho Ramaphosa vho dzhenela Muṱangano wa vhurathi wa vhukati ha AU na EU we wa farelwa fhaḽa Brussels, kha ḽa Belgium nga ḽa 17 na ḽa 18 Luhuhi 2022, nga murahu ha u rambiwa nga Mudzulatshidulo wa Khomishini ya AU, Muhulisei Vho Moussa Faki Mahamat.7.2.    Phresidennde vho shela mulenzhe kha nyambedzano dza nga ha tshanduko ya kilima, tshanduko kha zwa fulufulu, thekhinoḽodzhi ya didzhithaḽa na zwa vhuendi. Vho dovha hafhu vha ranga phanḓa  nyambedzano nga ha sisṱeme dza zwa mutakalo na mveledziso ya mishonga.7.3.    Khabinethe yo ṱanganedza mvelelo dza muṱangano, dze dza ṋea mutheo wa vhushaka ho vusuluswaho nahone ho khwaṱhaho vhukati ha AU na EU.B.    Tsheo dza Khabinethe1.    Mvetamveto ya Pulane ya Zwiko zwa Maḓi ya Lushaka – Nzudzanyo ya Vhuraru (NWRS-3) 1.1.    Khabinethe yo ṱanganedza zwa u anḓadzwa ha NWRS-3 hu tshi itelwa vhupfiwa ha nnyi na nnyi. Iyi mvetamveto ya pulane yo rangelwa phanḓa nga tsenguluso ya miṅwaha miraru ya NWRS-2 ye ya ṱanganedzwa nga Khabinethe nga ṅwaha wa 2013. Tsenguluso iyi yo sumbedzisa fhethu he ha shumiwa zwavhuḓi khathihi na afho hune ha kha ḓi vha na khaedu.1.2.    Heyi ndi pulane ine ya khou dzinginya zwa ndangulo yo khwaṱhiswaho nahone yo ṱanganelaho ya vhuḓi ha maḓi. I dovha hafhu ya ṋetshedza tshikhala tsha thekhinoḽodzhi ya musalauno nahone yo teaho kha zwa maḓi na vhuthathazwitzhili. I bveledza ṱhoḓea dza fhasisa dzi konḓaho dza u kunakiswa ha maḓi a mashika. Pulane iyi i dovha hafhu ya vha phindulo kha Maga a u Lwa na zwa Tshanduko ya Kilima.  1.3.    Maḓi a kha ḓi vha tshiṅwe tsha zwikonisi zwa ndeme zwa mveledziso ya matshilisano na ikonomi kha shango ḽashu nahone a shela mulenzhe zwihulwane kha mbekanyamushumo ya muvhuso ya mbuedzedzo ya ikonomi. 2.    Thandelano dza nga ha u Tsireledzwa na u Bveledziswa ha Phambano dza zwa Mvelele  dza ṅwaha wa 2005 (CPPDCE)2.1.    Khabinethe yo ṱanganedza zwa u ṋetshedzwa ha Muvhigo wa Vhuvhili wa nga murahu ha Tshifhinga tsha Miṅwaha Miraru wa Afrika Tshipembe kha vha Dzangano ḽa zwa Pfunzo, Saintsi na Mvelele ḽa Vhuthihi ha Dzitshaka (UNESCO). Heḽi dzangano ndi ḽone ḽine ḽa ita uri hu vhe na u thoma u shumiswa ha CPPDCE ya ṅwaha wa 2005. 2.2.    Mashango ane a vha miraḓo a lavhelelwa uri a ṋetshedze mivhigo yao nga murahu ha miṅwaha miṋa. Mivhigo i tea u sumbedza u vusuluswa ha mbekanyamaitele khathihi na maga o dzhiiwaho a zwa u tsireledzwa na u bveledziswa ha u fhambana ha mvelele nga ngomu kha mashango eneo.  2.3.    Uyu muvhigo u ḓo vha tshipiḓa tsha Muvhigo wa Ḽifhasi wa UNESCO une wa anḓadzwa nga murahu ha miṅwaha miṅwe na miṅwe miṋa. Afrika Tshipembe ḽo saina thendelano dza CPPDCE nga ṅwaha wa 2006. 3.    Muvhigo wa Ṱhoḓisiso dza Khonadzeo dza nga ha Thandela ya Fuḽaha dza Tshihumbudzi tsha Lushaka  3.1.    Khabinethe yo ṱanganedza muvhigo wa ṱhoḓisiso dza khonadzeo dze dza itwa ho livhiwa kha zwa u sedza khonadzeo dza u fhaṱwa ha Thandela ya Fuḽaha dza Tshihumbudzi tsha Lushaka ya Afrika Tshipembe. 3.2.    Fuḽaha dza tshihumbudzi dzi imiswa nga mashango sa nḓila ya ṱhalusavhuṋe na u ḓihudza. Musi tsho no fhaṱiwa, tshi ḓo vha tshiga tsha lushaka afho hune tsha vha hone, tsha dovha hafhu tsha vha fhethu ha u kunga vhaendelamashango hune ha ḓo shuma sa fhethu ha u ṱana zwine shango ḽashu ḽa vha zwone.3.3.    Thandela iyi i ḓo rangwa phanḓa nga Muhasho wa Mitambo, Vhutsila na Mvelele sa tshipiḓa tsha mushumo wawo wa u ṱuṱuwedza zwa u fhaṱa lushaka na u bveledza vhuthihi.4.    Vhuendedzi ha Fulaimatshini ha Afrika Tshipembe (SAA) 4.1.    Khabinethe yo ḓivhadzwa nga ha uri ho no vha na iṅwe mvelaphanḓa yo no itwaho kha zwa u rengiswa ha mikovhe i linganaho 51% ya khamphani ya SAA i tshi ya kha vha Takatso Consortium, vhane vha vha vhone Vhashumisani vha Ndeme kha zwa Ndinganyelo vha SAA. Avha ndi vhane vho vhumbwa nga zwigwada zwi ngaho Harieth General Partners, vhane vha vha vhone vhabindudzi vhahulwane kha zwa themamveledziso dza Afrika na vhukavhamabufho khathihi na feme ya zwa ndangulo ya khamphani dza zwa vhufhufhi vhane vha vha Global Airways. 4.2.    Maitele a Thengiso na Thengo zwa zwino o no khunyeledzwa nahone a dovha a sainelwa nga vha Muhasho wa Mabindu a Muvhuso na vha Takatso Consortium. Tshiteṅwa tshi tevhelaho ndi tshine tsha katela zwa u ṱanganedzwa ha thengiso iyi nga zwiimiswa zwo fhambanaho zwa milayo. Vhadzulapo vha ḓo ḓivhadzwa nga ha zwiswa zwine zwa khou itea kha fhungo ḽeneḽi. C.    Vhuṱambo vhune ha khou ḓa1.    Ṅwedzi wa Pfanelo dza Vhuthu 1.1.    Afrika Tshipembe ḽi pembelela Ḓuvha ḽa Pfanelo dza Vhuthu nga Musumbuluwo, wa ḽa 21 Ṱhafamuhwe 2022 nga fhasi ha thero ine ya ri: “Ṅwaha wa vhuthihi ha lushaka na mvusuludzo: u ṱuṱuwedza na u tsireledza pfanelo dzashu dza zwa vhuthu”. 1.2.    Khabinethe yo ita khuwelelo kha MaAfrika Tshipembe vhoṱhe ya uri vha shumise Ṅwedzi wa Pfanelo dza Vhuthu kha u ṱuṱuwedza vhuthihi ho fhelelaho, u fhaṱa lushaka khathihi na ṱhalusavhuṋe ya lushaka i fanaho kha vhathu vhoṱhe.  1.3.    Ndi vhuḓifhinduleli hashu sa lushaka ha u vhona uri ri khou fhelisa zwiito zwa tshiṱalula, khethululo nga lukanda, vengo ḽa vhabvannḓa khathihi na zwiito zwoṱhe zwa u sa konḓelelana. Nga u fhambana hashu u ya nga mvelele, ri nga kona u khwaṱhisa vhuthihi hashu khathihi na u fhaṱa tshitshavha tsho faranaho. 2.    Imbizo ya Phresidennde  2.1.    Phresidennde Vho Ramaphosa vha ḓo fara Imbizo ya Phresidennde fhaḽa vunḓuni ḽa North West nga Mugivhela, wa ḽa 12 Ṱhafamuhwe 2022. Vhuṱambo vhu ḓo ṋea Phresidennde tshikhala tsha u davhidzana na zwitshavha khathihi na u ṱola mbekanyamushumo dza nḓisedzo ya tshumelo kha vhuimo ha fhethu hapo. D.    Milaedza1.    Maipfi a ndiliso Khabinethe yo rumela maipfi a ndiliso kha vha muṱa na khonani dza:Mufumakadzi Vho Nomakula “Kuli” Roberts (49), ramafhungo a ḓivheaho a dovha a vha ḽizhakanḓila kha mvelele yapo ya muzika wa pop we a shuma sa muhashi wa theḽevisheni na radio. Vho dovha hafhu vha vha muṅwali wa atikili dza kha magazini na gurannḓa. Vho Ebrahim Patel (70), vhe vha vha phresidennde ya u thoma ya Mbumbano ya Ragibii ya Afrika Tshipembe. Sa vhone ngweṋa ye ya ranga phanḓa zwa u fheliswa ha khethululo nga lukanda kha mutambo wa ragibii, vho dovha hafhu vha shuma na kha Bodo ya Ragibii ya Dzitshaka (ine zwa zwino ya ḓivhiwa sa Ragibii ya Ḽifhasi). Vho Nkosi Ngangomhlaba Matanzima (79), vhe vha vha vhe muraḓomutumbuli wa Nnḓu ya Vharangaphanḓa vha Sialala ya fhaḽa Kapa Vhubvaḓuvha nahone vha dovha vha shuma sa mudzulatshidulo wayo lwa miṅwaha minzhi.Vho Rikhado Muziwendlovu Makhado, vhe vha vha vha tshi ḓivhea sa Riky Rick (34), vho vha vhe muimbi wa muzika wa rap, muṅwali wa dzinyimbo, muimbi, musiki wa muzika, mutambi wa matambwa a theḽevisheni na mubveledzi wa fesheni. Maḓinga muhulwanesa a nyimbo dzawe dza hip-hop ndi ane a katela nyimbo dzi ngaho Amantombazane, Boss Zonke, Sidlukotini na Ungazincishi.    Mbudziso:Ms Phumla Williams – Muambeli wa Khabinethe Luṱingothendeleki: 083 501 0139"
"Tshitatamennde tsha Muṱangano wa Khabinethe wa Ḽavhuraru, ḽa 9 Ṱhafamuhwe 2022",10 Mar 2022,https://www.gov.za/speeches/statement-cabinet-meeting-wednesday-9-march-2022-10-mar-2022-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-9-%E1%B9%B1hafamuhwe-2022-10-mar-2022,"A.    Mafhungo a Zwino kha Shango1.    Nndwa vhukati ha shango ḽa Russia na ḽa Ukraine  1.1.    Khabinethe i kha ḓi vha yo kwamea vhukuma nga mulandu wa nndwa ine ya khou bvela phanḓa vhukati ha shango ḽa Russia na ḽa Ukraine.  Tshinyalelo ye ya vhangwa nga nndwa iyi kha zwa matshilisano na ikonomi ndi khulwane vhukuma nahone masiandaitwa a hone a ḓo kwama ḽifhasi ḽoṱhe nga u angaredza.  1.2.    Khabinethe i khou ita khuwelelo ya uri hu vhe na thandululo nga nḓila ya nyambedzano dza zwa vhudipuḽomati nahone i khou ṱuṱuwedza masia oṱhe uri a ṱhonifhe na u tsireledza pfanelo dza vhuthu khathihi na u dzhia vhuḓifhinduleli vhune a vha naho u ya nga mulayo wa dzitshaka khathihi na mulayo wa zwa vhuthu wa dzitshaka.   1.3.    Muvhuso u khou bvela phanḓa na u thusa vhadzulapo vha Afrika Tshipembe uri vha ṱutshele shango ḽa Ukraine nahone vhunzhi havho vho no vhuya fhano hayani u swika zwino.  Ro dovha hafhu ra sumbedza u kwamea hashu nga kufarelwe kune kwa si vhe kwavhuḓi kwa vhathu vha bvaho fhano Afrika vhane vha khou lingedza u pfukekanya mikaṋo ya dzitshaka nga tshifhinga tshenetshi. 1.4.    Ri khou tenda uri mashango ane a kha ḓi bvela phanḓa na one a tea u vha na vhupfiwa ho teaho khathihi na ṱhuṱhuwedzo kha zwiimiswa zwa mavhusele a ḽifhasi. Ngauralo, Afrika Tshipembe ḽi khou tikedza zwa sisṱeme ya dzitshaka i eḓanaho khathihi na u khwinifhadzwa ha zwiimiswa zwo vhumbwaho nga mashango manzhi hu tshi itelwa u tikedza zwa u vha na ndinganyelo khulwane.    2.    Muṱangano wa zwa Vhubindudzi wa Afrika Tshipembe (SAIC)2.1.    Afrika Tshipembe ḽi ḓo fara Muṱangano wa zwa Vhubindudzi wa Afrika Tshipembe (SAIC) wa vhuṋa nga ḽa 24 Ṱhafamuhwe 2022 fhaḽa Sandton Convention Centre hune ha wanala fhaḽa ḓoroboni ya Johannesburg. Uyu muṱangano ndi tshipiḓa tsha fulo ḽa muvhuso ḽa u kuvhanganya masheleni a linganaho R1.2 thriḽioni kha tshifhinga tshi linganaho miṅwaha miṱanu nahone u kunga vhurumelwa vhu bvaho fhano Afrika Tshipembe na ḽifhasi ḽoṱhe nga u angaredza uri hu ambiwe nga ha zwikhala zwa vhubindudzi.    2.2.    U bva tshe ha farwa muṱangano wa zwa vhubindudzi wa u tou thoma nga ṅwaha wa 2018, Afrika Tshipembe ḽo no kona u kunga pfulufhedziso dza zwa vhubindudzi ha masheleni a linganaho R774 biḽioni u mona na sekhithara dzo fhambanaho dza zwa ikonomi. Hovhu vhubindudzi vhuswa vhu ḓo ri thusa kha u alusa ikonomi, u sika mishumo ine ya ṱoḓea vhukuma khathihi na u khwinifhadza matshilo a vhathu vhashu.3.    Maswa nga ha Dwadze ḽa Khorovairasi (COVID-19) 3.1.    Khabinethe yo dzhiela nṱha ndingedzo dza shango dza u lwa na dwadze ḽa COVID-19, fhedzi ya dovha hafhu ya kaidza uri nndwa iyi a i athu fhela khathihi na u dovha hafhu ya ṱuṱuwedza vhathu vhoṱhe vha dzulaho fhano Afrika Tshipembe uri vha dzule vho fhaṱuwa nahone vha bvele phanḓa na u ḓitsireledza u itela u fhelisa u phaḓalala ha vairaisi iyi i ofhisaho ngaurali.  3.2.    Khabinethe i khou fushea nga fhungo ḽa uri phimamushonga dza khaelo dza COVID-19 dzi linganaho 32 miḽioni dzo no ṋetshedzwa u swika zwino nahone vhadzulapo vhashu vha vhaaluwa vha linganaho 42% vho no haelwa nga nḓila yo fhelelaho u swika zwino.    3.3.    Fhedziha, vhathu vhane a vha athu haelwa u swika zwino, a vha ngo tsireledzea kha dwadze ḽa COVID-19 nahone vha khombo siani ḽa mutakalo kha vhone vhaṋe khathihi na kha avho vhane vha wanala vhe tsini navho. Muhaelo u kha ḓi vha yone nḓila ya khwinesa ya u lwa na dwadze ḽa COVID-19 ngauralo, Khabinethe i khou ita khuwelelo kha muthu muṅwe na muṅwe a re na miṅwaha ya fumimbili na u fhira uri a haelwe hu si na tshilengo.3.4.    Khaelo dza u khwaṱhisedza zwa zwino dzi vho ṋetshedzwa nga mahala kha vhunzhi ha vhathu nahone Khabinethe i khou ita khuwelelo kha avho vho teaho ya uri vha ye vha wane muhaelo wavho wa u khwaṱhisedza nga u ṱavhanya. Ri tea u dovha hafhu ra bvela phanḓa na u ambara maski ine ya thivha mulomo na ningo, u ṱamba kana u sanithaiza zwanḓa zwashu misi yoṱhe, u sia tshikhala tsho tsireledzeaho vhukati hashu na vhaṅwe vhathu khathihi na u vhona uri fhethu ho valeaho hu khou kona u dzhena muya wo eḓanaho nga u vula mafasiṱere.4.    Indaba ya Fulufulu ḽa Afrika 4.1.    Khabinethe yo ṱanganedza zwa u khunyeledzwa nga nḓila yavhuḓi ha Indaba ya Fulufulu ḽa Afrika ye ya farwa nga vidio na musi vhathu vho tou kuvhangana fhethu huthihi fhaḽa Cape Town u bva nga ḽa 1 u swika ḽa 3 Ṱhafamuhwe 2022 nga fhasi ha thero ine ya ri: “Muṱangano Wavhuḓi wa zwa Mabindu kha Sekhithara ya zwa Fulufulu ḽa Afrika”. Guvhangano iḽi ḽo ṱanganya vhashelamulenzhe vha ndeme vha ḽifhasi na vha fhano hayani vhane vha bva kha sekhithara ya zwa fulufulu fhethu huthihi uri vha kone u haseledza nga ha uri dzhango ḽa Afrika ḽi nga shumisa hani fulufulu sa tshone tshiitisi tsha u alusa ikonomi khathihi na u khwinifhadza matshilo a vhathu vhashu. 4.2.    Afrika Tshipembe ḽi tshe ḽo ḓiimisela u swikela zwa fulufulu ḽo vanganaho ḽine ḽa elana na zwipikwa zwaḽo zwa mveledziso khathihi na zwa tshanduko ya kilima nga thungo ḽi tshi khou ita uri hu vhe na nḓisedzo yo fhelelaho. 5.    U tholwa huswa kha mihasho ya Tshigwada tsha zwa Vhutsireledzi5.1.    Khabinethe yo ṱanganedza u tholwa ha zwenezwino ha maimo a nṱha kha tshiimiswa tsha Maanḓalanga a zwa Vhutshitshisi ha Lushaka (NPA) khathihi na kha Zhendedzi ḽa Vhutsireledzi ha Muvhuso (SSA). Phresidennde Vho Ramaphosa vho thola Muambeli Vho Andrea Johnson sa murangaphanḓa wa Khethekanyo ya zwa Ṱhoḓisiso kha NPA na Muambasada Vho Thembisile Majola sa Mulangi Muhulu (DG) muswa wa SSA.  5.2.    Phresidennde vho dovha hafhu vha thola Muambeli Vho Navilla Somaru sa Mulangi wa Vhutshutshisi ha Muvhuso (DPP) fhaḽa vunḓuni ḽa Free State; Muambeli Vho Maṱodzi Rachel Makhari-Sekhaolelo sa DPP fhaḽa vunḓuni ḽa North West na Muambeli Vho Nicolette Bell sa DPP fhaḽa kha vunḓu ḽa Westen Cape. 5.3.    U tholwa uhu hu ḓo khwaṱhisa vhukoni hashu ha mashumele kha zwa u ita ṱhoḓisiso khathihi na u sengisa zwiito zwoṱhe zwa vhugevhenga na zwa vhuaḓa.6.    Madalo a zwa vhulavhelesi ha nḓisedzo ya tshumelo 6.1.    Khabinethe yo ṱanganedza madalo a zwa vhulavhelesi e a tshimbila zwavhuḓi nga Minisṱa vha Muhasho wa Mishumo ya Muvhuso na Themamveledziso, Vho Patricia de Lille khathihi na Minisṱa Ofisini ya Phresidennde Vho  Mondli Gungubele ngei kha Thandela ya Ṱhanganyoni ya Bada ya N2 ine ya vha fhaḽa kha Masipala wa Nelson Mandela Bay u wanalaho vunḓuni ḽa Eastern Cape nga Ḽavhuvhili, ḽa 8 Ṱhafamuhwe 2022. 6.2.    Madalo aya a vhumba tshipiḓa tsha maga a muvhuso o livhiswaho kha tsenguluso dza nga misi dza mvelaphanḓa yo no itwaho kha zwa u thoma u shumiswa ha Pulane ya Vhubindudzi kha zwa Themamveledziso hu tshi itelwa u vusulusa ikonomi khathihi na u sika mishumo.   6.3.    Thandela iyi ndi ine ya vha na zwikhala zwiswa zwa dzinnḓu zwine zwa lingana 12 100 khathihi na vhupo ha mavhengele ha muelo u linganaho  500 000 m², makwevho, dziofisi na zwifhaṱo zwa nḓowetshumo hu tshi katelwa na tshomedzo dzo fhelelaho dza zwitshavha na dza zwa matshilisano. 7.    Ḓuvha ḽa Vhafumakadzi ḽa Dzitshaka  7.1.    Afrika Tshipembe na ḽone ḽo dzhenela vhuṱambo ha u pembelela Ḓuvha ḽa Vhafumakadzi ḽa Dzitshaka na tshitshavha tsha ḽifhasi nga Ḽavhuvhili, ḽa 8 Ṱhafamuhwe 2022. Heḽi ndi ḓuvha ḽine ḽa ṋetshedza tshikhala tsha u sedza murahu hune ra bva hone na zwe ra zwi swikela u swika zwino kha zwa u ṱuṱuwedza ndinganyiso ya mbeu khathihi na uri ndi zwifhio zwine zwa tea u itwa u itela uri ri vhe lushaka lune lwa vha na ndinganyiso ya mbeu.    7.2.    Khabinethe yo takadzwa nga vhunzhi ha mvelaphanḓa dzine dza tea u fhululedzwa u bva tshe ha vha na muvhuso wa demokirasi. Afrika Tshipembe ḽo vha na mvelaphanḓa khulwane kha zwa u ṱuṱuwedzwa ha ndinganyiso ya vhafumakadzi kha masia a fanaho na a muvhuso, tshitshavha, zwa u ṋetshedzwa ha vhulamukanyi, mitambo na mvelele. Fhedziha, Khabinethe yo dovha hafhu ya ombedzela uri hu kha ḓi vha na zwinzhi zwine zwa kha ḓi tea u itwa u itela uri vhafumakadzi na vhone vha kone u shela mulenzhe nga nḓila yo fhelelaho nahone i linganaho kha ikonomi ya Afrika Tshipembe. 7.3.    Khabinethe yo dovha hafhu ya ṱanganedza u tholwa ha Afrika Tshipembe sa Mudzulatshidulo wa dzulo ḽa vhufurathirathi ḽa Khomishini ya Mbumbano ya Dzitshaka ya nga ha Tshiimo tsha Vhafumakadzi ḽine ḽa ḓo farwa nga Musumbuluwo, wa ḽa 14 Ṱhafamuhwe u swika Ḽavhuṱanu, ḽa 25 Ṱhafamuhwe 2022. 8.    Vhutsireledzi ha shango  8.1.    Khabinethe yo dzhiela nṱha zwa u farwa ha vhathu vhe vha ḓidzhenisa kha zwiito zwa u phaḓaladza masheleni nga nḓila ine ya si vhe mulayoni nga vha Vhufaragwama ha shango ḽa Amerika. Ri khou bvela phanḓa na u shumisana na vhashumisani na riṋe vha dzitshaka kha nndwa ya u fhelisa zwa u phaḓaladzwa ha masheleni nga nḓila ine ya si vhe mulayoni.  8.2.    Zwiimiswa zwashu zwa vhutsireledzi zwi khou dzula zwo fhaṱuwa vhukuma nahone zwi dzulela u davhidzana na vha tshumelo dza zwa vhusevhi vha mashango a nnḓa, fhano ngomu ha shango ḽa Afrika Tshipembe na mashangoḓavha. Mushumo wazwo ndi une wa katela u kovhana mafhungo a nga ha mishushedzo ine ya ḓiswa nga zwiito zwo kalulaho zwa dzikhakhathi na vhutherorisi.  9.    Dzikhakhathi dzi bvelelaho tshitshavhani 9.1.    Khabinethe i khou sasaladza zwiwo zwa dzikhakhathi na khuḓano tshitshavhani dze dza bvelela zwenezwino fhaḽa Alexandra hune ha vha tsini na Sandton. A hu na vhuḓipfi na vhuthihi ha u sa fushea nga zwifhio na zwifhio vhune ha tea u ita uri hu kandekanywe pfanelo dza vhaṅwe vhathu fhano shangoni.   9.2.    Khabinethe yo ṱanganedza zwa u dzhenelela nga tshihaḓu ha mazhendedzi a zwa khombetshedzo ya mulayo, zwe zwa ita uri hu vhe na u vhuedzedzwa ha vhudziki kha vhupo uho khathihi na u farwa ha vhathu vhanzhi vhane vha khou humbulelwa u vha vhaiiti vha zwiito izwo zwa dzikhakhathi tshitshavhani.9.3.    Zwitshavha zwi khou eletshedzwa uri zwi shumise nḓila dza mulalo kha u tandulula thaidzo khathihi na u vhiga zwiito zwoṱhe zwine zwa si vhe mulayoni kha vha mazhendedzi a khombetshedzo ya mulayo.  10.    Ikonomi 10.1    Khabinethe yo dzhiela nṱha mbalombalo dza zwibveledzwa zwoṱhe zwa shango (GDP) dze dza bviswa zwenezwino nga vha Statistics South Africa dzine dza sumbedza uri GDP ya Afrika Tshipembe yo aluwa nga 1.2% kha kotara ya vhuṋa ya ṅwaha wa 2021 nga murahu ha u tsela fhasi nga 1.7% kha kotara ya vhuraru ya ṅwaha wa 2021. Hezwi zwo ita uri nyaluwo ya Afrika Tshipembe ya nga ṅwaha i engedzee u swika kha 4.9% kha ṅwaha wa 2021. Sekhithara dze dza shela mulenzhe zwihulwane kha nyaluwo iyi dzo vha sekhithara ya zwa vhulimi, vhumagi, tshumelo na zwa vhuendi.10.3 Khabinethe i kha ḓi vha yo ḓiimisela u bvela phanḓa na u vha na tshumisano na vhashumisani vhayo vha zwa matshilisano ho livhiwa kha nyaluwo ya ikonomi ine ya katela vhoṱhe khathihi na u bveledza nyimele ine khayo ra ḓo kona u tandulula khaedu dza u shayea ha mishumo, vhushai na tshayandingano.11.    Fandisi ya radio frequency spectrum dza maimo a nṱha 11.1.    Khabinethe yo fhululedza vha Maanḓalanga a zwa Vhudavhidzani a Ḓilangaho a Afrika Tshipembe kha zwa u thoma havho thengiso nga fandisi ya radio frequency spectrum dza maimo a nṱha naho hu na milandu ine ya khou bvela phanḓa khothe nga ha fhungo ḽeneḽi u swika zwino.  11.2.    Khabinethe yo dovha hafhu ya fhululedza vhapikisani kha zwa makwevho vhe vha dzhenela fandisi iyi nga Ḽavhuvhili, ḽa 8 na Ḽavhuṋa, ḽa 10 Ṱhafamuhwe 2022, zwine hezwi zwa sumbedza vhuḓiimiseli nga vha nḓowetshumo ya zwa vhudavhidzani ha ṱhingo ha u bvela phanḓa na u bindudza kha themamveledziso ya didzhithaḽa fhano Afrika Tshipembe. 11.3.    Muvhuso u kha ḓi vha wo ḓiimisela kha u bveledza nyimele yo teaho ya u ita uri idzi radio spectrum dzi kone u shumiswa nga nḓila yo fhelelaho, hu si kha nḓowetshumo dza zwa vhudavhidzani ha ṱhingo fhedzi, hafhu na kha u vhuedza ikonomi khathihi na tshitshavha.  11.4.    Zwa u ṋetshedzwa ha ḽaisentsi ya radio spectrum dza maimo a nṱha zwi ḓo khwinifhadza vhukoni ha khamphani dza zwa vhudavhidzani ha ṱhingothendeleki ha u fhaṱa tshomedzo dza zwa vhudavhidzani ho khwaṱhaho vhune ha kona u swikela fhethu ho fhambanaho khathihi na vhathu vhanzhi. Mbuelo khulwane dza haya maitele e a vha o lindelwa u bva kale, ndi dzine dza katela u fhungudzwa ha mbadelo dza data na vhudavhidzani ha u tou amba nga mulomo. 11.5.    Spectrum itshi tshi khou dovha hafhu tsha lavhelelwa u shela mulenzhe kha zwa u shandukiswa ha ikonomi kha sekhithara dzo fhambanaho nahone mbuelo dza fandisi iyi dzi ḓo dzhenisa masheleni a linganaho R8 biḽioni kha vhufaragwama ha lushaka.   12.    Ṱhoḓisiso kha Khomishini ya Ḽothari dza Lushaka (NLC) 12.1.    Khabinethe yo dzhiela nṱha mvelaphanḓa khulwane ye ya swikelwa nga Ṱhoḓisiso dza vha Yunithi ya Vhuṱoḓisisi ho Khetheaho kha ṱhoḓisiso dzavho dzo angalalaho nga ha ndangulommbi na zwiito zwa vhuaḓa ngomu kha tshiimiswa tsha NLC ya dovha hafhu ya eletshedza na maṅwe mazhendedzi a khombetshedzo ya zwa milayo ane na one a khou lavhelesa fhungo iḽi uri a khunyeledze mishumo yao nga u ṱavhanya. Hezwi zwi ḓo thusa kha u vhona uri hu khou dzhiiwa maga o teaho u itela uri vhathu kana madzangano ane a kwamea kha zwiito zwa vhufhura na u shumiswa ha masheleni e a vha o tea u vhuedza vhushai nga nḓila ine ya si vhe mulayoni, vha khou farwa.  B.    Tsheo dza Khabinethe1.    Pulane ya Themamveledziso ya Lushaka (NIP) ya ṅwaha wa 20501.1.    Khabinethe yo ṱanganedza NIP ya ṅwaha wa 2050 uri i thome u shumiswa. Iyi NIP i ṋetshedza thandela dza u ḓisa tshanduko dzine dzo dzudzanyelwa uri dzi ḓo shela mulenzhe kha zwipikwa zwa tshifhinga tshilapfu zwa mveledziso ya ikonomi na matshilisano zwa shango ḽashu.   1.2.    Pulane iyi yo ṱanganedza vhupfiwa vhunzhi ho tou ṅwalwaho nga murahu ha u anḓadzwa hayo hu tshi itelwa vhupfiwa ha nnyi na nnyi nga ṅwedzi wa Ṱhangule 2021.  Ho ṱanganedzwa makumedzwa u bva na kha mafulo a vhukwamani na tshitshavha e a vha hone vhukati ha vhashelamulenzhe vho fhambanaho kha sekhithara ya zwa themamveledziso. Vhukwamani uvhu ho dovha hafhu ha katela madzangano a dzingu na a dzhango nga u angaredza u fana na dzangano ḽa Tshitshavha tsha Mveledziso tsha Tshipembe ha Afrika khathihi na Khomishini ya zwa Themamveledziso ya Mbumbano ya Afrika.    1.3.    NIP i ita uri hu vhe na u bveledzwa ha netiweke dza themamveledziso dza shango dzine dza elana na Muhanga wa Mveledziso ya Fhethu wa Lushaka khathihi na Ḽiedza ḽa Mveledziso ya Tshiṱiriki (DDM). I dovha hafhu ya livhisa zwa u fhaṱwa ha themamveledziso kha mveledziso ya ikonomi na matshilisano khathihi na u dovha ya bveledza mishumo na zwikhala zwa u maanḓafhadzwa ho angalalaho ha vharema siani ḽa ikonomi. 2.    Pulane ya u Ṋetshedzwa ha Geseluḓi (LPG) ya ṅwaha wa 20222.1.    Khabinethe yo ṱanganedza u anḓadzwa ha Pulane ya u Ṋetshedzwa ha Geseluḓi ya ṅwaha wa 2022 kha Gurannḓa ya Muvhuso hu tshi itelwa uri hu kone u vha na vhupfiwa ha tshitshavha. Pulane iyi ndi ine ya khou ṱoḓa u shela mulenzhe kha u tandulula khaedu dza nḓisedzo ya fulufulu dzine shango ḽa khou ṱangana nadzo.  2.2.    Zwiṅwe zwine pulane iyi ya  amba nga hazwo, ndi kudzudzanyelwe kwa mimaraga ya LPG ine ya vha hone zwazwino, themamveledziso ine ya vha hone, kudzudzanyelwe kwa mitengo khathihi na vhunzhi vhune mikumbu ya gese ya khou magwa ngayo zwazwino fhano shangoni. Heyi pulane i dovha hafhu ya amba nga ha mafulo a tsireledzo na tsivhudzo u itela u engedza mbonalo yavhuḓi ha gese ya fhano hayani uri i vhonale sa fulufulu ḽine ḽa vhavhalela mupo.  3.    Pulane ya Vhuṱoḓisisi ha minerala ya Nḓowetshumo ya zwa Migodi ya Afrika Tshipembe 3.1.    Khabinethe yo ṱanganedza Pulane ya Vhuṱoḓisisi ha minerala ya Nḓowetshumo ya zwa Migodi ya Afrika Tshipembe. Pulane iyi i ḓo dovha hafhu ya ṋetshedza thandululo dza zwenezwo kha nzudzanyo yayo ya kushumele u itela uri hu kone u itwa ṱhoḓisiso yo fhelelaho nga ha mavu a kwameaho hu tshi itelwa u khwinifhadza mafhungo a kwamaho zwa ngudo ya mavu a ḽino shango.   3.2.    Pulane iyi i dovha hafhu ya dzinginya zwa u vha hone ha tshumisano vhukati ha Muhasho wa Zwiko zwa Minerala na Fulufulu na Koporasi ya Mveledziso ya Nḓowetshumo u itela u vhona uri zwa u itwa ha ṱhoḓisiso dza minerala zwi khou katela na khamphani dzine dza kha ḓi bvelela dzine mushumo wadzo wa vha u ita dzenedzi ṱhoḓisiso dza minerala. I dovha hafhu ya khwaṱhisedza vhuḓifhinduleli ha u ita ṱhoḓisiso sa mushumo une wa tea u itwa nga zwiimiswa zwa u ita ṱhoḓisiso zwi fanaho MINTEK khathihi na vha Khoro ya Ṱhoḓisiso dza zwa Saintsi na Nḓowetshumo, hu tshi katelwa na mbekanyamushumo ya u bveledzisa vhukoni. 3.3.    Pulane iyi ndi tshibveledzwa tsha vhukwamani ho angalalaho vhukati ha muvhuso, nḓowetshumo khathihi na vhaṅwe vhashumisani vha zwa matshilisano. Nḓowetshumo ya zwa migodi i kha ḓi vha yone thikho ya ndeme ya ikonomi ya shango ḽashu.   4.    Zwa u thoma u shumiswa ha Pulane ya Mvusuludzo ya Batho Pele ya ṅwaha wa 20214.1.    Khabinethe yo ṱanganedza zwa u thoma u shumiswa ha Pulane ya Mvusuludzo ya Batho Pele ya ṅwaha wa 2021. Pulane iyi yo vha hone nga murahu ha ṱhoḓisiso dzo vhalaho dze dza itwa nga muvhuso na zwiimiswa zwine zwa si vhe zwa muvhuso dza nga ha kushumele kwa Mbekanyamaitele ya Batho Pele ya ṅwaha wa 1997.   4.2.    Pulane iyi i ṋetshedza thikho ṱhanu dzine dza ḓo vha dzone dzi ṋeaho tsivhudzo nga ha zwilinganyi zwa fhasisa zwine zwa tea u tevhedzwa nga mihasho yoṱhe. Maga aya ane a khou dzinginywa ndi one ane a ḓo ita uri hu vhe na mbekanyamushumo ya nḓisedzo ya tshumelo dza muvhuso yo ḓitikaho nga vhadzulapo. 4.3.    Pulane i ḓo ita uri hu vhe na u khwaṱhiswa ha shango ḽine ḽa vha na mashumele avhuḓi, ḽa mikhwa yavhuḓi khathihi na mvelaphanḓa zwine hezwi zwi kha ḓi vha one maga a ndeme kha u shumela vhadzulapo vha Afrika Tshipembe. I ḓo dovha hafhu ya khwaṱhisa zwa u thoma u shumiswa ha milayo ya malo ya Batho Pele. Ngauralo, i khou lingedza u ṱuṱuwedza tshanduko ya vhuḓifari kha Tshumelo dza Muvhuso.5.    Khwiniso kha mbekanyamaitele ya spectrum tsha maimo a nṱha khathihi na kha zwine mbekanyamaitele ya amba zwone nga ha u ṋetshedzwa ha ḽaisentsi ya wireless open access network (WOAN) 5.1.    Khabinethe yo ṱanganedza u khwiniswa ha mbekanyamaitele ya spectrum tsha maimo a nṱha khathihi na zwine mbekanyamaitele ya amba zwone nga ha u ṋetshedzwa ha ḽaisentsi ya WOAN ine ya khou anḓadzwa hu tshi itelwa vhupfiwa ha nnyi na nnyi. Khwiniso dzine dza khou dzinginywa dzi thudzela thungo ṱhoḓea dza u ṋetshedzwa ha ḽaisentsi kha WOAN.  5.2.    Khabinethe nga ṅwaha wa 2019 yo ṱanganedza mbekanyamaitele iyi ya nga ha spectrum tsha maimo a nṱha khathihi na zwine mbekanyamaitele ya amba zwone nga ha u ṋetshedzwa ha ḽaisentsi ya WOAN u itela uri Mulayo wa zwa Vhudavhidzani ha Eḽekhiṱhironiki, wa 2005 (Mulayo 36 wa 2005) u thome u shuma. Zwa u ṋetshedzwa ha ḽaisentsi kha spectrum tsha maimo a nṱha u swika na zwino zwi kha ḓi vha zwithu zwa ndeme kha fulo ḽa u vusulusa ikonomi ya shango.  6.    Tshikwama tsha Ṱhaḓulo ya masheleni kha Vhoradzithekhisi (TRF) tsha u fhungudza masiandaitwa e a vha hone kha zwa dzithekhisi nga mulandu wa dzwadze ḽa COVID-19 6.1.    Khabinethe yo ṱanganedza zwa u fhiriselwa phanḓa ha ḓuvha ḽa u fhedzisela ḽa u ita khumbelo dza COVID-19 TRF, u bva nga ḽa 31 Ṱhafamuhwe  2022 u swika ḽa 31 Ṱhafamuhwe 2023. Idzi TRF dzine dza vha na mugaganyagwama wa masheleni a linganaho R1,135 biḽioni, dzo kovhelwa sa mbadelo dza luthihi dza u lingedza u fhungudza masiandaitwa ane a si vhe avhuḓi a dwadze ḽa COVID-19 e a vha hone kha sia ḽa zwa masheleni kha nḓowetshumo ya zwa dzithekhisi.  6.2.    Tshikwama tsha u Maanḓafhadza tsha Lushaka ndi tshone tshi re na vhuḓifhinduleli ha u kovhelwa ha masheleni aya a ndiliso kha vhoradzithekhisi vhoṱhe vha re mulayoni vhane vha vha na ḽaisentsi yo teaho ya u shuma, hu tshi katelwa na vha zwibisana,  vha metered taxis khathihi na vhashumisani vha e-hailing. C.    Milayotibe 1.    Mulayotibe wa Khwiniso ya Poswo dza Afrika Tshipembe (SAPO) wa 20211.1.    Khabinethe yo ṱanganedza zwa u anḓadzwa ha Mulayotibe wa Khwiniso ya SAPO hu tshi itelwa vhupfiwa ha nnyi na nnyi. Mulayotibe uyu ndi une wa khou ṱoḓa u khwinisa Mulayo wa Poswo dza Afrika Tshipembe, wa 2011(Mulayo 22 wa 2011). 1.2.    Khwiniso dzine dza khou dzinginywa ndi dzine dza ḓo ita uri SAPO i kone u shumisa tshikhala tshine tsha vha hone tsha mveledziso ya thekhinoḽodzhi. Poswo dzi vho ḓo kona u shandukisa vhuḓifhinduleli hadzo khathihi na u engedza mishumo yadzo. Dzi vho ḓo vha muṋetshedzi wa tshumelo dzo fhelelaho dza zwa poswo na vhuendedzathundu; khamphani ya vhuendezathundu yo ṱanganelaho na zwa thundu dzine dza khou ya kha vharengi; e-commerce, nahone i ḓo vha yone senthara ya didzhithaḽa kha zwa mabindu na zwitshavha. Khwiniso idzi dzine dza khou dzinginywa, dzine dza elana na Nḓivhadzamulayotibe ya Mbekanyamaitele ya ICT yo Ṱanganelaho ya Lushaka ya ṅwaha wa 2006, dzi dovha hafhu dza ita khwinifhadzo kha mbetshelwa dza  kulangelwe kwa SAPO. 2.    Mulayotibe wa Khwiniso ya Bannga ya Poswo ya Afrika Tshipembe wa ṅwaha wa 20212.1    Khabinethe yo ṱanganedza zwa u ṋetshedzwa ha Mulayotibe wa Khwiniso ya Bannga ya Poswo ya Afrika Tshipembe wa ṅwaha wa 2021 ngei Phaḽamenndeni. Mulayotibe uyu ndi une wa khou khwinisa Mulayo wa Bannga ya Poswo, wa 2010 (Mulayo 9 wa 2010) hu tshi itelwa uri u kone u elana na Mulayo wa Dzibannga, wa 1990 (Mulayo 94 wa 1990). Ndi une wa tendela hu tshi thomiwa Khamphani ya Ndangulo ya Bannga ya Poswo ya Afrika Tshipembe u ya nga Mulayo wa Dziposwo wa 1990.  2.2    Mulayotibe uyu wo pfuka fhasi ha maitele a vhukwamani na tshitshavha hu tshi itelwa uri u vhe wo khwaṱhaho. Musi wo no ṱanganedzwa sa mulayo, Bannga ya Poswo i vho ḓo kona u shuma sa tshiimiswa tsho ḓiimisaho, tshine tsha vha na mutheo wa milayo yatsho ine ya vha thungo kana yo fhambanaho na iyo ya SAPO. 3.    Mulayotibe wa Tshikwama tsha Ndangulo ya Mathukhwi ane a vha na Muhasaladzo3.1    Khabinethe yo ṱanganedza zwa u anḓadzwa ha Mulayotibe wa Tshikwama tsha Ndangulo ya Mathukhwi ane a vha na Muhasaladzo hu tshi itelwa uri hu kone u vha na vhupfiwa ha nnyi na nnyi. Mulayotibe uyu u ṋetshedza tshikhala tsha u vhumbwa ha tshikwama sa zwe zwa sumbedziswa kha Mbekanyamaitele ya Ndangulo ya Mathukhwi a re na Muhasaladzo.3.2    Hu ḓo kuvhanganywa masheleni ane a ḓo shumiswa kha zwa u langwa ha mathukhwi a re na muhasaladzo. Tshi ḓo ita uri hu kone u fhaṱwa themamveledziso ine ya ḓo kona u fara, u ṋetshedza vhuvheo khathihi na u langa zwa u laṱwa lwa tshoṱhe ha mathukhwi ane a vha na muhasaladzo. Tshikwama itshi tshi ḓo langwa nga nga fhasi ha Tshiimiswa tsha u Laṱa Mathukhwi a re na Muhasaladzo tsha Lushaka. 3.3    Afrika Tshipembe ḽi a vhuelwa nga fulufulu ḽo kunaho ḽine ḽa bveledzwa kha Tshiṱitshi tsha Muḓagasi wa Nyukiḽia tsha Koeberg. Hafhu, Afrika Tshipembe ḽi kha ḓi vha mubveledzi muhulwanesa wa zwibveledzwa zwa mishonga ya muhasaladzo zwine zwa kona u ṱhaṱhuvha na u lafha vhulwadze ha pfuko ḽifhasini.  D.    Vhuṱambo vhune ha khou ḓa1.    Madalo a tshiofisi a Phresidennde wa shango ḽa Mozambique1.1.    Phresidennde Vho Cyril Ramaphosa vha ḓo ṱanganedza muṅwe murangaphanḓa ngavho wa shango ḽa Mozambique, Muhulisei Phresidennde Vho Filipe Nyusi nga Ḽavhuṱanu, ḽa 11 Ṱhafamuhwe 2022. 1.2.    Madalo aya a ḓo dovha hafhu a khwaṱhisa tshumisano ya zwa vhavhili, ya mafhungo a kwamaho dzingu na a dzhango ḽoṱhe nga u angaredza vhukati ha mashango aya mavhili. A dovha hafhu a khwaṱhisedza vhushaka ha vhavhili na tshumisano vhukati ha shango ḽa Afrika Tshipembe na ḽa Mozambique, vhushaka ha zwa polotiki na ha ikonomi.2.    Imbizo ya Phresidennde fhaḽa vunḓuni ḽa North West 1.1.    Nga Mugivhela wa ḽa 12 Ṱhafamuhwe 2022, Phresidennde Vho Ramaphosa vha ḓo ranga phanḓa vhurumelwa u livha fhaḽa vunḓuni ḽa North West hune ha ḓo  farelwa hone Imbizo ya Phresidennde. Nga tshifhinga tsha vhuṱambo uvhu, Phresidennde khathihi na vharangaphanḓa vha bvaho kha masia oṱhe a muvhuso vhuraru hao, vha ḓo ṱangana na zwitshavha zwa fhaḽa vunḓuni ḽa North West. 1.2.    Vhuṱambo ha u tou thoma ha Imbizo ya Phresidennde kha ṅwaha wa 2022 vhu ḓo ṋetshedza tshikhala tsha uri Phresidennde vha kone u amba na zwitshavha nga ha zwithu zwine zwa khou ṱangana nazwo kha kutshilele kwa ḓuvha na ḓuvha khathihi na zwa nḓisedzo ya tshumelo nga muvhuso. Vhadzulapo na vhone vha ḓo dovha hafhu vha amba na vharangaphanḓa vhavho, vha tshi ṋetshedza mihumbulo yavho ya uri ri nga alusa hani Afrika Tshipembe roṱhe, hu si na tsaleli. 1.3.    Hu tshi khou bvelwa phanḓa na DDM, ine ya ita khuwelelo ya uri hu vhe na tshumisano khulwane vhukati ha vhadzulapo na vharangaphanḓa vhavho, Khabinethe i khou eletshedza zwitshavha zwa fhaḽa vunḓuni ḽa North West uri zwi shumise tshikhala itshi kha u ambedzana na Phresidennde vho tou livhana navho khathihi na u ita uri zwililo zwavho kana mihumbulo yavho i swike hune ya thetsheleswa.  2.    Ḓuvha ḽa Pfanelo dza Vhuthu2.1.    Khabinethe yo ṱanganedza mutevhe na nyambedzano na vhuṱambo he ha farwa nga fhasi ha thero ine ya ri: “Ṅwaha wa Vhuthihi na Mvusuludzo: U Tsireledza na u Vhulunga zwe zwa Swikelwa nga ha Pfanelo dza Vhuthu” he ha fariwa sa tshipiḓa tsha u pembelela Ḓuvha ḽa Pfanelo dza Vhuthu ḽa uno ṅwaha nga Musumbuluwo wa ḽa 21 Ṱhafamuhwe 2022. Hezwi zwi dovha hafhu zwa shela mulenzhe kha u sengulusa mvelaphanḓa ya thandela ya demokirasi ya shango ḽashu yo ḓitikaho nga ndayotewa.  2.2.    Khabinethe i khou ita khuwelelo kha vhadzulapo vhoṱhe vha Afrika Tshipembe ya uri vha shumise uno Ṅwedzi wa Pfanelo dza Vhuthu kha u ṱuṱuwedza vhuthihi, u fhaṱa lushaka khathihi na ṱhalusavhuṋe ya lushaka i fanaho. Ndi vhuḓifhinduleli hashu sa lushaka u lwela uri hu vhe na mveledziso ya zwa matshilisano na ikonomi ine ya katela vhathu vhoṱhe, ngeno nga thungo ri tshi khou vhona uri ri khou fhelisa zwiito zwa khethululo nga murafho, khethululo nga lukanda khathihi na zwiṅwe zwiito zwoṱhe zwi fanaho na zwenezwo zwine zwa sa konḓelelee.   3.    Vhege ya Maḓi ya Lushaka   3.1.    Fulo ḽa Vhege ya Maḓi ya Lushaka ḽi khou ḓo thoma nga Swondaha, ya ḽa 20 u swika Mugivhela wa ḽa 26 Ṱhafamuhwe 2022 nahone ḽi ḓo sedzesa kha ṱhoḓea ya u tsireledza na u vhulunga zwiko zwashu zwa maḓi.3.2.    Naho ho vha na mvula nnzhi u fhirisa zwo ḓoweleaho kha zwipiḓa zwinzhi zwa shango  miṅwedzini i si gathi yo fhelaho, Afrika Tshipembe ḽi kha ḓi vha shango ḽine ḽa vha na ṱhahelelo ya maḓi. Ndi ḽiṅwe ḽa mashango a furaru o omesaho ḽifhasini na uri ḽi wana vhunzhi ha maḓi aḽo kha mvula. 3.3.    Khabinethe yo fulufhedzisa vhadzulapo uri maḓi ashu ane a bva dzibommbini o tsireledzea nahone o kuna lune a nga shumiswa nga vhathu sa zwe zwa khwaṱhisedzwa nga Tshiimiswa tsha Lushaka tsha Malwadze a Phirela nahone mivhigo ya u ṱumanywa ha maḓi a u nwa a songo kunaho na vhulwadze ha thaifodi, ndi mazwifhi. Muvhuso u khou dzhiela nṱha u thoma zwa u ṋetshedzwa ha maḓi kha zwitshavha. E.    Milaedza1.    U fhululedzaKhabinethe yo rumela milaedza yayo ya u fhululedza na u tamela mashudu kha:  Thimu ya Mutambo wa Khororo ya Vhafumakadzi ya Afrika Tshipembe, ine ya khou fhefheḓisa fuḽaha ya lushaka nṱha kha mitambo ya Tshiphuga tsha Ḽifhasi tsha mutambo wa Khororo ya Vhafumakadzi ya ICC ine ya khou farelwa fhaḽa New Zealand. Mugidimi Vho Stephen Mokoka, vhe vha vunḓa rekhodo ya ḽifhasi ya mugidimo wa vhanna wa 50 km nga tshifhinga tsha awara mbili, mithethe ya fuiṋa na sekonde dza fumiraru kha mbambe ya  Nedbank Runified Breaking Barrriers ye ya farelwa fhaḽa Gqeberha, vunḓuni ḽa Eastern Cape nga Swondaha, ya ḽa 6 Ṱhafamuhwe 2022.  2.    Ndiliso Khabinethe yo rumela maipfi a ndiliso kha vha muṱa na khonani dza: Vho Mandla Ka-Mabuza (47), mutsila, tshiambi na Phresidennde wa kale wa Dzangano ḽa Matshudeni a Afrika Tshipembe. Vho vha vhe mushumeli wa muvhuso kha Muhasho wa Mishumo ya Muvhuso na Themamveledziso.  F.    U tholwa U tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano na u ṱanzwa madzina ho teaho.1.    Vho Zane-Udien Dangor sa Mulangi Muhulu (DG) kha Muhasho wa Vhushaka ha Dzitshaka na Tshumisano. 2.    Mufumakadzi Vho Phindile Patronella Mkwanazi sa Muthusamulangi Muhulu (DDG): Mveledziso ya Vhugudi na zwa Mishumogudwa kha Tshikolo tsha Muvhuso tsha Lushaka. 3.    Vho David Mamphitha sa Muofisiri Muhulwane wa Khoro ya Mutakalo na Tsireledzo Migodini.   4.    Vhathu vhane vha ḓo shuma kha Khoro ya Tshumelo dza Muyani ya Dzitshaka: (a)    Mufumakadzi Vho Nomveliso Ntanjana (Mudzulatshidulo);(b)    Vho Nare Thupana (Muthusamudzulatshidulo);(c)    Vho Grant Reagon Son;(d)    Vho Tumelo Chipfupa; na(e)    Mufumakadzi Vho Pfumelani Dorcas Mbulayeni.5.    Vhathu vhane vha ḓo shuma kha Khoro ya zwa u Ṋetshedzwa ha Ḽaisentsi dza Tshumelo dza Muyani: (a)    Vho Leroy Musa Nsibande (Mudzulatshidulo);(b)    Mufumakadzi Vho Raesibe Sharon Kekana (Muthusamudzulatshidulo);(c)    Vho Rickie Rodger Rennie; (d)    Mufumakadzi Vho Zonica Leanda Mtshali; na (e)    Vho Ramovha Emmanuel Mbuwe.Mbudziso:Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139"
"Tshitatamennde tsha Muṱangano wa Khabinethe wa kha Lubuvhisia wa Ḽavhuraru, 23 Lambamai 2022",25 Mar 2022,https://www.gov.za/speeches/statement-cabinet-meeting-23-march-2022-25-mar-2022-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-kha-lubuvhisia-wa-%E1%B8%BDavhuraru-23-lambamai-2022,"A.    Mafhungo a Zwino kha Shango1.    Tshiimo tsha Tshiwo tsha Lushaka1.1.    Muvhuso wa Afrika Tshipembe wo fhindula Vhulwadze ha tshitzhili tsha Corona (COVID-19) vhu re dwadze ḽa dzhango nga u ita uri hu vhe na Tshiimo tsha Tshiwo tsha Lushaka nga Ṱhafamuhwe 2020, u ya nga ha Mulayo wa Ndangulo ya Zwiwo, wa 2002 (Mulayo wa vhu 57 wa 2002). Hezwi zwo ḓisa phindulo yo ṱangenelanaho ire na tshumisano u itela u vhulunga matshilo a vhathu.1.2.    Shango ḽo ḓo nga fhasi ha ndaulo dza Tshiimo tsha Tshiwo tsha Lushaka kha COVID-19 u bva Ṱhafamuhwe 2020, musi ḽa Afrika Tshipembe ḽo rekhoda tshiwo tshaḽo tsha u thoma tsha tshitzhili itshi. Ofisi ya phuresidennde vho dovha vha bveledza u dzhenelela he ha konisa shango u dzhan kha ḽiga ḽiswa ḽa ndangulo ya dwadze ḽa COVID-19. 1.3.    Nyengedzedzo ya zwinozwino ya Tshiimo tsha Tshiwo tsha Lushaka u swika kha ḽa 15 Lambamai 2022 zwi dzhiela nṱha ṱhoḓea ya u bvelaphanḓa na khwaṱhisa theo ya mulayo ya zwino na nzudzanyo maga a dzhiiwaho nga zwipiḓa zwa muvhuso u livhana na masiandaitwa a tshiwo. 1.4.    Khabinethe yo ita khuwelelo ya u dzhielwa nṱha ha ndaulo dza mutakalo u itela u langa a tsireledzo ya mutakalo sa u ambara masiki, u sia tshikhala vhukati ha vhathu, phimo kha maguvhangano na mihaelo. Vho dovha vha tendela zwa u thomiwa ha sisiṱeme ya u fhindula lwa shishi nahone lu pfadzaho u itela u lwa na u ṋaṋa ha COVID-19. 2.    Muhaelo wa COVID-192.1.    Khabinethe yo humbudza vhathu vhoṱhe vha Afrika Tshipembe u dzula vho fhaṱuwa saizwi COVID-19 i saathu u kundwa, na u ita khuwelelo kha avho vha miṅwaha ya 12 u ya nṱha uri vha haelwe. Muhaelo u kha ḓi vha philelo ya khwiṋesa kha tshitzhili na u fhungudza khombo ya u nga lwalesa, u valelwa vhuongeloni na lufu.2.2.    Naho u kavhiwa nga vhulwadze na mpfu zwa zwino zwi kha ḓi vha fhasi, hu na khonadzeo ya gabelo ḽa vhuṱanu kha vhege dzi ḓaho. Philelo ine ra vha nayo i yoṱhe ndi vhuṱanzi ha saintsi vhune ha sumbedza maanḓa a muhaelo u itela u vhulunga matshilo. Shango ḽashu lo no haela vhathu vha fhiraho miḽioni dza 33 nga khaelo dza COVID-19. 2.3.    Khabinethe yo ṱanganedza Khoudu ya Maitele kha ndangulo ya u nga livhana na COVID-19 mushumoni yo bviswaho nga Muhasho wa zwa Mishumo na Vhashumi. Khoudu ya Maitele yo bveledzwa hu tshi khou tevhedzwa vhukwamani na tshitshavha hu na Mveledziso ya Ikonomi ya Lushaka na Khoro ya zwa Vhashumi ine ya ḓo thoma u shuma musi Tshiimo tsha Tshiwo tsha Lushaka tshi tshi fheliswa. 2.4.    Khoudu ya Maitele i ḓo endedza vhatholi na vhashumi kha u ita kana u khwiṋisa pulane ya ndingo ya khombo u itela u fhungudza u kavhiwa nga COVID-19 mushumoni. I ṋekedza mutevhe wa maga a nga ho sa muhaelo, u sia tshikhala vhukati ha vhathu, vhudele ha iwe muṋe na u linda mushumoni uri hu vhe ho tsireledzeaho.3.    Khoniferentsi ya zwa Vhubindudzi ya Afrika Tshipembe (SAIC)3.1.    Khabinethe yo ṱanganedza vhurumelwa vhu bvaho kha shango na ḽifhasi ḽoṱhe kha SAIC ya vhuṋa ine ya khou farwa nga Ḽavhuṋa, 24 Ṱhafamuhwe 2022 ngei Johannesburg.3.2.    Khoniferentsi i khou ṱana zwikhala zwo vhalaho zwa vhubindudzi na zwivhuya zwa mbambedzo zwine Afrika Tshipembe ya zwi ṋekedza vhabindudzi, kha tshifhinga tsha u alusa ṱhanganelo ya Afrika nga kha Vhupo ha Thengiselano yo Vhofholowaho ya Dzhango ḽa Afrika (AfCFTA), ine ya ṱuṱuwedza thengiselano kha ḽa Afrika.3.3.    Vhabindudzi vha Afrika na vha mashangoḓavha vha shuma mushumo muhulwane kha u alusa ikonomi yashu na u sika mishumo ya tshoṱhe. SAIC i ṱuṱuwedza mutevheṱhanḓu wa nyito ya ikonomi, mishumo na ṱhoḓea ya vharengi  zwine zwa nga tikedza nḓila ya nyaluwo ya shango.3.4.    Khoniferentsi dzashu dza kale dza vhubindudzi dzo kunga ṱhanganyelo ya biḽioni dza R774 ya vhuḓikumedzeli. Kha thandela dza 152 dza vhubindudzi dzo ḓivhadzwaho, dza 45 dzo no khunyeledzwa na dziṅwe dza 57 dzine dza kha ḓi fhaṱiwa. 3.5.    Khabinethe i na fulufhelo uri khoniferentsi ya ṋaṅwaha i ḓo fhaṱa ṱhangenyelo yashu ya vhubindudzi, sa tshipiḓa tsha nungo dza lushaka dza u kunga thiriḽioni dza R1.2 dza vhubindudzi kha miṅwaha miṱanu.4.    Masiandaitwa a khuḓano dza  Russia na Ukraine kha ikonomi 4.1.    Khabinethe i khou lavhelesa masiandaitwa a khuḓano dza zwino vhukati ha Russia na Ukraine kha ikonomi ya shango, saizwi zwibveledzwa zwazwo zwi tshi khou pfala kha mimaraga ya zwa masheleni na mitengo u mona na ḽifhasi.4.2.    Nḓila ya khwiṋesa ya u tsireledza ikonomi na mutakalo wa vhathu vhashu ndi u bvelaphanḓa na u shumisa Pulane ya Tshandukiso na Phaṱhululo ya Ikonomi (ERRP). 4.3.    Muvhuso wo ḓikumedzela u shumisa ndango dzoṱhe dzi re hone u itela u tsireledza vhathu vha Afrika Tshipembe kha u gonya ha mutengo wa kutshilele u itela u khwaṱhisedza uri ikonomi i a kona u imedzana na zwifhinga izwi zwi konḓaho.5.    Vandisi ya khasho ya radio ya ṱhoḓea ya nṱha 5.1.    Khabinethe yo ṱangedza u khunyeledzwa ha vandisi ya u thoma ya shango ya khasho ya radio ya ṱhoḓea ya nṱha nga vha Ndango ya Vhudavhidzani yo Ḓiimisaho ya Afrika Tshipembe (Icasa). Mbuelo ya bilioni dza R14.4 yo kuvhanganyiwaho u bva kha vandisi i ḓo ya kha gwama ḽa lushaka u itela u tikedza zwithu zwashu zwa ndeme zwa lushaka, zwine zwa katela u fhaṱulula ikonomi, u sika mishumo ine ya khou ṱoḓeswa, na u lwa na zwa vhuaḓa, vhugevhenga na khakhathi kha dza zwa mbeu na dza vhafumakadzi na vhana.5.2.    U wanala ha khasho ya ṱhoḓea ya nṱha zwi ḓo ṱavhanyedzisa u itwa ha thekhiniḽodzhi ntswa i nga ho sa 5G, u fhungudza mutengo wa data ya ṱhingothendeleki na vhuṱumani ha khwiṋe. u ṋekedzwa ḽaisentsi ha khasho ntswa hu fhelekedzwa nga vhuḓifhinduleli ha matshilisano ho tendelwaho u itela u ṱumanya zwikolo zwa muvhuso, zwileludzi zwa mutakalo na zwiṱitshi zwa mapholisa kha miṅwaha miraru i tevhelaho.6.    Ḓuvha ḽa Pfanelo dza Vhathu6.1.    Khabinethe yo livhuwa vhatho vhoṱhe vha Afrika Tshipembe kha mabembela a Ḓuvha ḽa Pfanelo dza Vhathu nga Musumbuluwo, 21 Ṱhafamuhwe 2022 nga fhasi ha thero: “Ṅwaha wa Vhuthihi na Tshandukiso: U bveledza na U tsireledza Pfanelo dza Vhathu vhashu.” 6.2.    U bveledza pfanelo dza vhathu kha shango ḽashu ndi tshiṱavhanyedzisi tsha u fhaṱa hashu lushaka, zwi re maitele ane ra tea u bvelaphanḓa na u a londota na u a tsireledza misi yoṱhe. Nga kha u fhambana hashu, ri nga khwaṱhisa vhuthihi hashu na u fhaṱa tshitshavha tsho faranaho.6.3.    Musi hu khou bveledzwa muya wa tshumisano, ri tshi khou sendela kha Ṅwedzi wa Mbofholowo nga Lambamai, Khabinethe yo ita khuwelelo kha vhathu vhoṱhe vha Afrika Tshipembe u vusuludza nndwa yashu ya u lwa na khethululo nga lukanda, nga murafho, vengo kha vhabvannḓa na u sa kona u konḓelelana hoṱhe fhethu hune vha vha na ṱhuṱhuwedzo hone. 7.    U tholwa ha Muhaṱuli Muhulu wa ḽa Afrika Tshipembe7.1.    Khabinethe yo dzhiela nṱha na u fhululedza Muthusa Muhaṱuli Muhulwane wa kale Vho Raymond Zondo kha u tholwa sa Muhaṱuli Muhulu wa Afrika Tshipembe muswa, u bva nga ḽa 1 Lambamai 2022, na u vha tamela mashudu kha vhuḓifhinduleli havho vhuswa.7.2.    Khabinethe yo dovha ya dzhiela nṱha vhuḓiimiseli ha Phuresidennde Vho Cyril Ramaphosa ha u nanga Muhaṱuli Vho Mandisa Maya, Phuresidennde ya Khothe Khulwane ya Khaṱhululo ya Afrika Tshipembe, kha u ṋekedzwa havho vhuimo ha Muthusa Muhaṱuli muhulwane musi hu tshi vha na tshikhala.8.    Ndaela ya tshifhinganyana yo ṋekedzwaho kha thuso ya vhuthu kha Riphabuḽiki ya Cuba8.1.    Khabinethe yo dzhiela nṱha ndaela ya tshifhinganyana yo ṋekedzwaho Khothe Khulwane ya Pretoria, ya u imisa tshuiso ya thuso ya zwa vhuthu ye ḽa Afrika Tshipembe ḽa tendelana u ṋekedza kha Riphabuliki ya Cuba. Mafhungo aya a ḓo dovha a ya phanḓa ha khothe kha maḓuvha a 20 na muvhuso u ḓo ṋekedza khanedzano dzawo khazwo. 8.2.    Vhushaka ha Afrika Tshipembe ha vhukonani na Cuba ho sima midzi kha muombano wa dzingu ḽashu wa mbofholowo. Arali ho vha hu si u dzhenelela hu sa ḓiṱoḓeli zwau ha vhathu Cuba kha Tshipembe ha Afrika kha miṅwaha ya mahumi mararu, zwo vha zwi tshi ḓo dzhia tshifhinga tshilapfu uri dzingu iḽi li vhofholowe kha mutsikeledzo wa vhukoloni. Phuresidennde ya kale Vho Nelson Mandela vho vho vha tshi zwi pfesesa hezwi, ndi ngazwo Cuba ḽo vha shango ḽa u thoma la nṱha ha khonthinenthe ḽe vha ḽi dalela vha tshi bva khothoni nga 1990. 8.3.    Ḽa Cuba ḽo ḓinekedzela zwinzhi u lwa ḽo tikana na madzangano a mbofholowo a Afrika nga tshifhinga tshe lushaka ulu luṱuku lwa kha tshiṱangadzime lwa vha lu khou konḓelwa nga fhasi mutsiko wa ikonomi wa ḽa United States lwa miṅwaha ya fumiṱhanu. Thaidzo dza ikonomi dza ḽa Cuba dzo no vha kha tshiimo tshi sa shandukisei nahone muvhuso wa Cuba u khou ṱoḓa thuso. Ḽa Mexico, Bolivia na Russia a vhukati ha mashango o ṋekedzaho thuso ya vhuthu u itela u fhungudza thaidzo dza tshiṱangadzime dzo hulelesaho dza ikonomi kha miṅwaha ya fumi yo vhalaho.8.4.    Khabinethe ino vhege i dzhenelela kha u humbula Nndwa ya Cuito Cuanavale ya ngei Angola ye ya vha hone u bva nga 1987 u swika nga 1988. Ḽa Cuba ḽo shuma mushumo wa ndeme kha u thusa madzangano a mbofholowo ya Afrika u itela u swikelela zwipikwa zwao. Ahuna mbuelo i vhonalaho kha vhathu vha Cuba vhe vha ḓa vha ri tikedza, fhedzi mbuelo yavho khulwane ho vha u lwela mbofholowo ya Tshipembe ha Afrka u va kha maanḓa a vhukoloni na zwi sa ṱanganedzei. Zwenezwo Phuresidennde Vho Fidel Castro vho ṱuṱuwedzwa nga nungo dza nndwa ya mbofhololowo vha vhudza makhomureidi avho uri ri khou lwa “tshilwela tshavhuḓisa tsha vhathu”. U bva kha ḽa Angola u ya ḽa Namibia na ḽa Algeria u swika kha ḽa Guinea Bissau, ḽa Cuba ḽo shuma mushumo muhulu kha u dzhenelela kha mbofholowo ya mashango aya a Afrika u bva kha u thubwa nga vhukoloni.8.5.    Ḽa Cuba ḽo bvelaphanḓa na u ṋekedza thuso ya dzilafho na dziṅwe thuso kha ḽa Afrika Tshipembe kha tshifhinga tsha nga murahu ha 1994, na zwinozwino musi wa dwadze ḽa COVID-19, nahone ndi vhuḓifhinduleli hashu ha mikhwa u sumbedza vhuthihi na vhathu vha ḽa Cuba nga tshifhinga tshine vha khou konḓelwa u tshila.9.    Madalo nga Mailausumbwa Khosi Vho Letsie III  9.1.    Khabinethe yo dzhiela nṱha na u ṱanganedza luṱingo lwa vhuthu u bva kha Mailausumbwa Khosi Vho Letsie III vha Muvhuso wa Lesotho kha Phuresidennde Vho Ramaphosa nga Ḽavhuṱanu, 18 Ṱhafamuhwe 2022 ngei Pretoria.9.2.    Phuresidennde Vho Ramaphosa, kha vhuimo ha Mutshimbidzo wa Tshitshavha tsha Mveledziso tsha Tshipembe ha Afrika (SADC) kha Muvhuso wa Lesotho, vha sumbedzisana kuvhonele na Mailausumbwa Khosi Vho Letsie III  nga ha vhushaka ha mashango mavhili na mvelaphanḓa kha zwa u tshimbidza mafhungo a SADC kha Muvhuso wa Lesotho. Hu khou lavhelelwa uri Vhasuthu, nga kha vhurangaphanḓa ha Phuresidennde Vho Ramaphosa, vha ḓo shuma nga nungo u khunyeledza zwa tshandukiso phanḓa ha u farwa ha khetho guṱe dzi no ḓo farwa u bva nga la khubvumedzi 2022.B.    Tsheo dza Khabinethe Thendelano dza Masiamanzhi dza U shumisa Maga a Elanaho na Mulangano wa Muthelo u Thivhela Ndozwo ya Mutheo na Tshanduko ya U bundula (BEPS MLI)1.1.    Khabinethe yo phasisa u ḓiswa ha BEPS MLI kha Phalamennde u itela u lulamiswa. Sa ḽiṅwe ḽa mashango a 95 a dzhenelelaho kha buthano ḽo thomiwaho nga Dzangano ḽa Tshumisano ya Ikonomi na Mveledziso (OECD) u fhungudza zwikhala zwa u thivhela muthelo na ndozwo ya mutheo kha khamphani dza dzitshaka, ḽa Afrka Tshipembe ḽo saina mulangano wa muthelo nga Fulwana 2017. Musi mulangano wa muthelo wo no lugiswa, ḽa Afrika Tshipembe ḽi ḓo u shumisa khathihi na miṅwe milangano ya muthelo yo sainwaho na maṅwe mashango. 1.2.    Ḽa Afrika Tshipembe ndi muraḓo wa OECD nahone ḽo ḓikumedzela u shumisana na maṅwe mashango u imisa u sudzuluswa ha zwi bindulwaho nga dzikhamphani u ya kha maṅwe mashango kana kha vhupo ha muthelo wa fhasi kana vhu si na muthelo.2.    U shandukiswa ha Phurothokholo dza Mulangano wa Muthelo wa ḽa Afrika Tshipembe na ḽa Kuwait2.1.    Khabinethe yo phasisa u ḓiswa ha phurothokholo dza Mulangano wa Muthelo dzo shandukiswaho vhukati ha ḽa Afrika Tshipembe na ḽa Kuwait kha Tshanduko dza Phalamennde. Tshanduko dza mulangano uyu, dzo thomaho u shuma nga 2006, dzo itwa  na u sainiwa nga 2021. 2.2.    Phurothokholo dza muthelo dzi livhana na u thivhelwa ha u badela muthelo na kavhili, u thivhela zwa u sa dzhenelela kha ikonomi zwi tsh ḓa kha mbuelo dza mithelo vhukati ha mashango aya mavhili.2.3.    Nga nnḓa ha u livhana na zwa u shavha muthelo, milangano u lingedza u ṱuṱuwedza u vha khagala ha muthelo vhukati ha mashango aya mavhili.3.    Tshiṱirathedzhi tsha U thivhela Vhugevhenga na Dzikhakhathi tsho Ṱanganelanaho (ICVPS)3.1.    Khabinethe yo phasisa tshumiso ya ICVPS. Tshiṱirathedzhi tshi ḓo shuma sa tshishumiswa tsha tshumiso ya Nḓivhadzamulayotibe wa Tsireledzo na Vhutsiledzi wo ṱanganedzwaho nga 2016. U tikedza zwa kuitele kwa muvhuso woṱhe na tshitshavha kha u lwa na vhugevhenga na u thivhela dzikhakhathi.3.2.    ICVPS i na thikho dza rathi dzo ṱumanaho nahone dzi elanaho dzi re, (1) vhulamukanyi ha vhugevhenga vhu shumaho; (2) u dzhenelela u ṱavhanya kha u thivhela vhugevhenga; (3) u dzhenelela kha thikhedzo ya tshipondwa; (4) nḓisedzo ya tshumelo i shumaho nahone yo ṱanganelanaho; (5) tsireledzo nga kha nyolo ya vhupo na (6) u dzhenelela na tshitshavha hu pfadzaho. Tshiṱirathedzhi tshi dzhiela nṱha ṱhoḓea u dzhenelela ha thikhedzo u itela u livhana na zwiṱuṱuwedzi zwa vhugevhenga sa vhushai, u shaya ndinganyiso, u shaya mishumo, mutakalo na ndondolo ya tshitshavha na pfunzo.3.3.    Tshi katela vhupo ha mahayani na ha dziḓoroboni, hu tshi katelwa khoro dza sialala, sa vhadzheneli. Vho kwamiwa tshoṱhe kha vhuimo hoṱhe ha muvhuso, mabindu, zwiimiswa zwa ṱhoḓisiso na madzangano a zwitshavha. Tshiṱirathedzhi tsho tendelwaho tshi ima vhuimoni ha Tshiṱirathedzhi tsha U thivhela Vhugevhenga tsha zwino.4.    Tshiṱirathedzhi tsha Vhubindudzi tsha Shango ḽa Afrika Tshipembe (CIS)4.1.    Khabinethe yo phasisa u ganḓiswa ha CIS u itela mabulamihumbulo a tshitshavha. Tshiṱirathedzhi tshi lwela u vhea shango sa vhupo ha ndeme ha vhubindudzi ha Afrika ha u tou ḓinangela hu tshi ṱuṱuwedzwa vhubindudzi ha ndeme ha mashangoḓavha na ha fhano hayani.4.2.    Tshiṱirathedzhi tsho ḓisendeka nga vhubindudzi ha ndeme ha shango na sekithara ya mveledziso ya ikonomi sa (i) zwa masheleni, ndindakhombo, bindu ḽa thengiso ya dzinnḓu; (ii) vhuendedzi ha vhathu na ha thundu, (iii) vhubveledzi; (iv) migodi na vhubwamigodi, (v) muḓagasi, gese na maḓi, nap(vi) zwa vhulimi na mveledziso ya zwiliṅwa.4.3.    Tshi ṋekedza nḓila dza vhubindudzi u itela u kunga mabindu maṱuku, na ane a khou aluwa uri a dzhenelele kha u lwela u alusa ikonimi. Tshiṱirathedzhi tshi dovha tsha kwama kha thendelano dzo vhalaho dza mashango manzhi, dza dzingu na na dza mashango mavhili dzo sainiwaho nga ḽa Afrika Tshipembe. 4.4.    Tshiṱirathedzhi tshi elana na zwipikwa zwa pulane ya Mveledziso ya Lushaka, ERRP, Tshiṱirathedzhi tshi Humbulelwaho hafhu tsha Nḓowetshumo na Pulane ya Themamveledziso ya Lushaka ya 2050 yo ṱanganedzwaho zwenezwino.4.5.    Mavundu a ṱahe na ikonomi dza ndeme dzao dza malo dza mimasipala ya ḓorobo khulwane ndi zwa ndeme kha u tshimbidza tshiṱirathedzhi, tshine tsha ḓo vha ḽiṅwalwa ḽi tshilaho ḽine ḽa ḓo dzulela u khwiṋiswa u itela vhupo ha ikonomi vhu shandukaho. 5.    Muhanga wa kushumele kwa Mutshatshame wa Zwitshilaho wa Lushaka (NBF) 5.1.    Khabinethe yo phasisa tshumiso ya NBF. NBF, yo tendelwaho nga Khabinethe uri i lavheleswe nga tshitshavha nga Lara 2020, yo bveledzwa maelana na Ndangulo ya Vhupo ya Lushaka: Mulayo wa Mutshatshame wa Zwitshilaho, wa 2004 (Mulayo wa vhu 10 wa 2004). U ṋekedza zwa ṱhangenelano, u tshimbidzwa na kuitele kwo dzudzanyeaho kha ndangulo ya mutshatshame wa zwitshilaho nga zwipiḓa zwoṱhe zwa muvhuso na madzangano a si a muvhuso (dziNGO), sekithara dza phuraivethe na zwitshavha.5.2.    Nga 2018, Tshiimiswa tsha Mutshatshame wa Zwitshilaho tsha Lushaka tsho ita ndingonyangaredzi dza tshiimo tsha mutshatshame wa zwitshilaho na sisiṱeme ya zwiv tshilaho kha mupo Afrika Tshipembe. Pulane ya nyito ya sekithara yo sedzulswaho ya NBF i livhana na mishushedzo yo vhonalaho u bva kha ndingo idzi.  5.3.    Muhanga wo vusuludzwaho wo iswa kha zwipiḓa zwoṱhe zwa muvhuso; zwiimiswa zwa muvhuso (dziSOE), zwiimiswa zwa tsireledzo ya mupo, dziNGO na zwitshavha zwapo. Tshumiso ya NBF i endedzwa nga Tshiṱirathedzhi tsha Mutshatshame wa Zwitshilaho tsha Lushaka na Pulane ya Nyito (2015-2025). Ḽa Afrika Tshipembe ndi tshipiḓa tsha tsaino ya Buthano ḽa Mashango a Muṱanganelano kha zwa Mutshatshame wa zwi Tshilaho, ine ya ṱuṱuwedza u vhulungwa ha mutshatshame wa zwi tshilaho, tshumiso i sa nyeṱhi ya zwipiḓa zwayo, na u kovhekana hu sa dzhii sia nahone hu re na ndinganyiso ha mbuelo dzi bvaho kha zwikonyangaredzi.6.    Mvetomveto ya Muhanga wa Kushumele wa Mveledziso ya Siararu (NSDF)6.1.    Khabinethe yo phasisa tshumiso ya mvetomveto ya NSDF. Yo dzudzanywa u ya nga ha Vhupulani ha Siararu na Mulayo wa Ndangulo ya Tshumiso ya Mavu, 2013 (Mulayo wa vhu 16 wa 2013) na u phasiswa u itela vhukwamani na tshitshavha nga 2019. Mihumbulo yo wanala u bva kha vhadzheli vho fhambanaho, hu tshi katelwa zwiimiswa zwa phurofeshinala, zwipiḓa zwoṱhe zwa muvhuso, dziSOE na miraḓo ya tshitshavha.6.2.    Muhanga wa kushumele u lwela u livhana na u fheliswa ha vhukoloni na ifa ḽa tshiṱalula ḽa siararu nga nḓila yo dzudzanyeaho. U ṋekedzwa zwo sedzwaho lwa tshifhinga tshilapfu zwa siararu zwa kuitele kwa mveledziso kha sisiṱeme ya vhupulani na tshumiso ya mavu. Ḽiṅwalwa ḽi ḓo swikelelea nga kha webusaithi ya Muhasho wa zwa Vhulimi, Tshanduko ya Mavu na Mveledziso ya Vhupo ya Mahayani (www.dalrrd.gov.za).7.    Mbekanyamaitele ya Ndangulo ya Vhuṋe ya Tshiofisi 7.1.    Khabinethe yo phasisa Mbekanyamaitele ya Ndangulo ya Vhuṋe ya Tshiofisi, nga murahu ha vhukwamani na tshitshavha ho angalalaho nga 2021. Mbekanyamaitele iyi i ḓo ima vhuimoni ha Mulayo wa zwa Vhuṋe wa zwino, wa 1997 (Mulayo wa vhu 68 wa 1997), une wa thoma Ridzhisiṱara ya Tshitshavha ya Lushaka (NPR) na u bula tshikoupu kha rekhodo dza khombekhombe dze zwa ṅwalwa khadzo. Mulayo uyu a u elani na maitele a ndayotewa a ndinganyiso, u sa vha hone ha khethululo na tshirunzi tsha vhathu.7.2.    Mbekanyamaitele yo ṱanganedzwaho  i dzinginya NPR nthihi ya didzhithala ya vhathu vhoṱhe – hu si na ndavha na vhudzulapo na tshiimo tsha mbeu – vhane vha dzula na vho dzulaho kha shango. i dovha ya ṋekedza Sisiṱeme ya Vhuṋe ya Lushaka ya bayomeṱiriki (NIS) ine ya ḓo konisa muhumbulo muthihi wa muthu. NIS i ḓo dovha ya kona u vha na tshumisano na dziṅwe sisiṱeme dza muvhuso na dza sekithara ya phuraivethe dza vhuṋe.7.3.    Mbekanyamaitele i ḓo dovha ya khwaṱhisedza tsireledzo ya pfanelo dza miraḓo ya Tshitshavha tsha vhadzia u funaná nga Mbeu ya tshisadzini, ya Tshinna, Mbeu dzoṱhe, vho Shandukisaho mbeu, vha Mbeu dzoṱhe na vha sa Dzheneleli kha zwa vhudzekani.8.    Ndivhadzamulayotibe ya zwa Mbingano ya Afrika Tshipembe8.1.    Khabinethe yo phasisa Ndivhadzamulayotibe ya zwa Mbingano ya Afrika Tshipembe u itela tshumiso. Nḓivhadzamulayotibe i fhindula khaṱhulo dza khothe dzo vhalaho dzo wanaho  zwiṅwe zwipiḓa zwa theo ya mulayo ya mbingano ya zwino zwi sa elani na ndayotewa. Yo dzudzanya uro mbingano dzoṱhe dzi khunyeledzwe u ya nga milayo ya ndinganyiso, u shaya khethululo na tshirunzi tsha vhathu sa zwe zwa ṋekedzwa kha Ndayotewa ya Riphabuḽiki ya Afrika Tshipembe ya 1996.8.2.    U phasiswa ha Nḓivhadzamulayotibe zwi ḓo phasisa vhadzulapo na vhadzuli vha ḽa Afrika Tshipembe vha maitele oṱhe a zwa mbeu, vhurereli na zwa mvelele u khunyeledza ṱhangano dza mulayo maelana na maitele a ndayotewa hu na milayo ya ndayotewa. Nḓivhadzamulayotibe i sumbedza dziṅwe dza ṱhangano dzi songo katelwa sa mbingano dza vhana na idzo dzine dza itwa hu si na vhaṅwe vhathu.9.    Mbekanyamaitele ya Mukano Muthih wa Vhoṱhe (OSBP)9.1.    Khabinethe yo phasisa OSBP na tshiṱirathedzhi tsha tshumiso. Mbekanyamaitele i lingedza u pfananya u tshimbila ha vhathu na thundu vhukati ha mikano ya mavu a ḽa Afrika Tshipembe na mashango a maḽedzani naḽo. i ṋekedza u shumiswa ha Muhanga wa Kushumele Muthihi wa Mikano wo ṱanganedzwaho nga Khabinethe nga 2018.9.2.    Tshumiso ya mbekanyamaitele i ḓo fhungudza tsitsikano kha mikano ya mavu a shango ḽashu u itela vhaendi vha pfukaho mikano na vharengisi. U dzhenelela uhu ndi ha ndeme hafhu sa nungo dza shango dza u tshimbidza thendelano ya AfCFTA.9.3.    Musi zwi i tshi vho tou shuma tshoṱhe na theo ya mulayo yo teaho nga khwiṋisa ya themamveledziso, ri lavhelela uri u shumiwa ha thundu, dzigoloi na vhathu zwi ḓo vha nga nḓila nthihi yo ṱanganelanaho ine ya ṱavhanya.10.    U farwa ha tshifhinganyana ha Khomishini ya zwa Kilima ya Phuresidennde10.1.    Khabinethe yo phasisa u farwa ha tshifhinganyana ha Khomishini ya zwa Kilima ya Phuresidennde nga vha Khoro ya Mveledziso ya Ikonomi na zwa Vhashumi ya Lushaka (Nedlac). Nedlac i ḓo fara khomishini na muṅwaleli wayo lwa miṅwaha mivhili kana tshifhinga tshipfufhi u itela melvho wa Mulayo wa Tshanduko ya Kilima.10.2.    Tshikhala itshi tshi ḓo dovha tsha ṋekedza khomishini – hu na tshumisano Muhasho wa zwa Maḓaka, Vhureakhovhe na Vhupo – u itela u fhedzisa ngudo dza khonadzeo na nyimele ya bindu u itela u thomiwa hu ḓaho ha khomishini sa zwe zwa topolwa nga Mulayotibe wa Tshanduko ya Kilima.11.    Mvetomveto ya Nḓivhadzamulayotibe wa Mbekanyamaitele ya Zwiporo ya Lushaka11.1.    Khabinethe yo phasisa mvetomveto ya Nḓivhadzamulayotine wa Mbekanyamaitele ya Zwoporo ya Lushaka. Mbekanyamaitele i ḓo endedza kha u sikwa ha sisiṱeme i pfadzaho ya zwa vhuendi ine ya ḓo kona u ṱaṱisana kha vhupo hapo na mashangoḓavha.11.2.    Mbekanyamaitele i dzinginya u dzhenelela ho livhaho hune ha ḓo bveledza vhubindudzi kha zwa vhuhwalathundu na tshumelo dza vhaṋameli. i ḓo dovha ya khwiṋisa u swikelela vhupo ha mahayani na u takula nyaluwo ya ikonomi. Zwi ḓo dovha zwa dzhenelela kha u sa nyeṱha ho livhaho u fhungudza mihasaladzo ya shango saizwi zwi tshi dzinginya thekhinoḽodzhi dza zwiporo dza dzhenethiki kha u khwiṋisa tshiimo tsha zwiporo.11.3.    Mbekanyamaitele i ḓo itwa ya tshitshavha musi Muhasho wa zwa Vhuendi wo no anḓadza kha Gurannḓa ya Muvhuso.C.    Mulayotibe1.    Mulayotibe wa Maanḓalanga a zwa Mikano ya Masipala o Ḓiimisaho (IMDA) wa 2022 1.1.    Khabinethe yo phasisa u ḓiswa ha Mulayotibe wa IMDA wa 2022 Phalamenndeni u itela u shumiwa hafhu. Mulayotibe wo anḓadzwa u itela mabulamihumbulo a tshitshavha kha Fulwana 2020 zwa tevhelwa nga vhukwamani kha mabulamihumbulo e a wanala u bva kha tshitshavha.1.2.    Mulayotibe u ṋekedza muvhuso ndango ya IMDA. Makumedzwa awo a katela u bvisela khagala maga a miraḓo ya Bodo na uri vha tea u shuma lu si lwa tshifhinga tshoṱhe, nga nnḓa ha musi hu Mudzulatshidulo ane a nga shuma lwa tshoṱhe. U dovha wa endedza IMDA kha maitele o livhaho u tiwa ha mikano.D.    Mushumo u ḓaho1.    Madalo kha ḽa Vhubvaḓuvhakati1.1.    Phuresidennde Vho Ramaphosa vha ḓo rangaphanḓa vhurumelwa ha dziminisiṱa u ya kha Ṱano ḽa Ḽifhasi ngei Dubai in the United Arab Emirates nga Musumbuluwo, 28 Ṱhafamuhwe 2022. Ḽa Afrika Tshipembe ḽi khou dzhenelela kha ṱano hu na u ṱana ha maṱhakheni ha vhufa ha shango ho pfumaho na zwikhala zwa vhubindudzi. E.    Milaedza1.    U fululedzaKhabinethe yo fululedza na u tamela mashudu: Thimu ya khirikhethe ya vhafumakadzi ya Afrika Tshipembe: kha u takulela nṱha fulaga ya lushaka kha Miṱaṱisano ya Lifhasi ya Khirikhethe ya Vhafumakadzi ngei New Zealand. Vho kunda Ngweṋa dza LḼfhasi dza zwino dzi re England kha mutambo wavho wa vhuraru he vha kona u kunda kha mitambo miṋa ya muṱaṱisano u swika zwino.2.    Maipfi a ndilisoKhabinethe yo farina na phuresidennde Vho Ramaphosa kha u isa maipfi a ndiliso kha muvhuso na vhathu vha Riphabuḽiki ya Zambia nga murahu ha u lovha na Phuresidennde ya kale Vho Rupiah Bwezani Banda (85).Khabinethe yo isa maipfi a ndiliso kha vha muṱa na khonani dza:Vho Michael Spicer (68), Muofisiri Muhulwane wa kale wa (CEO) wa Vhuraphanḓa ha zwa Mabindu Afrika Tshipembe, vho shumaho mushumo wa ndeme kha u bveledza vhushaka ho khwaṱhaho vhukati ha mabindu na muvhuso.Vho Luzuko Koti (47), Mulangi wa zwa Vhudavhidzani na Mbambadzo wa kale wa Nelson Mandela Foundation na Minidzhere wa zwa Vhubindudzi wa Channel Africa.Vho Sheik Abdul Gamiet Gabier (86), Phuresidennde wa Vhutshilotshoṱhe wa Khoro ya Vhahaṱuli ya vha Muslim ya Afrika Tshipembe, vhe vha vha vhe radzipfunzo a ḓivhiwaho, mulwela tshitshavha na ḽidzhakanḓila ḽa Al-Azhar Institute ya Cape Town. F.    U tholwaU tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano na u ṱanzwa madzina ho teaho.1.    Miraḓo ya Bodo i si ya Khorotshitumbe ya Koporasi ya zwa Masheleni a Dzinnḓi ya Lushaka: (a)    Vho Luthando Vutula; (b)    Vho Thembinkosi Bonakele;(c)    Vho Seithati Bolimpobo;(d)    Vho Thembisile Chiliza;(e)    Vho Palesa Kadi; (f)    Vho Philisiwe Mthethwa;(g)    Vho Thulani Mabaso;(h)    Vho Paul Heeger;(i)    Vho Velile Cecil Dube;(j)    Vho Tshepiso Kobile; na (k)    Vho Ayesha Seedat.2.      Vho Lwazi Mboyi sa CEO ya Zhendedzi ḽa zwa Vhuendi ḽa ha Badani ḽa Vhupfukamikano.3.    Vho Nozipho Mdawe sa CEO wa Tshumelo ya Vhuendamaḓanzhe ya Vhuendi ya Muyani.4.    Vho Tshepo Kgare sa CEO sa ya Tshiimiswa tshi Langaho zwa Tsireledzo ya Raḽiwei5.    Vho Brenton Van Vrede sa Minidzhere Mulangi: Ndangulo ya Tshumelo ya Mphomali kha Zhendedzi ḽa Tsireledzo ya zwa Matshilisano ḽa Afrika TshipembeMbudziso: Vho Phumla Williams – Muambeli wa KhabinetheLuṱingothendeleki: 083 501 0139 "
"Tshitatamennde tsha Muṱangano wa Khabinethe we wa farwa nga vidio nga Ḽavhuraru, ḽa 6 Lambamai 2022",6 Apr 2022,https://www.gov.za/speeches/statement-cabinet-meeting-6-april-2022-6-apr-2022-0000,https://www.gov.za/ve/speeches/statement-cabinet-meeting-6-april-2022-6-apr-2022-0000,"A. Mafhungo a zwino kha Shango1. Muṱangano wa zwa Vhubindudzi wa Afrika Tshipembe (SAIC) ḽa vhuṋa1.1. Khabinethe yo ṱanganedza zwa u khunyeledzwa nga nḓila yavhuḓi ha SAIC ya vhuṋa ye ya farelwa fhaḽa Sandton Convention Center, kha ḽa Johannesburg nga Ḽavhuna ḽa 24 Ṱhafamuhwe 2022 he khayo vhabindudzi vha ḽa muno na vha mashangoḓavha vha fulufhedzisa u ita vhubindudzi vhuswa fhano kha shango ḽashu.1.2. Shango ḽashu ḽo wana pfulufhedziso ntswa dza zwa vhubindudzi vhu linganaho R322 biḽioni. Hezwi nga u angaredza ndi pfulufhedziso ya masheleni a zwa vhubindudzi a linganaho R1.14 triḽioni ane a sa tou vhumba fhedzi tshipiḓa tsha phesenthe dza 95 dza zwipikwa zwashu kha zwa vhubindudzi, fhedzi a dovha hafhu a ri vhea tshoṱhe kha vhuimo vhune ra nga fhirisa tshipikwa tshashu tshe ra ḓivhetshela tshone tsha u swikela masheleni a zwa vhubindudzi a linganago R1.2 triḽioni kha tshifhinga tsha miṅwaha miṱanu.1.3. Hedzi pfulufhedziso dza zwa vhubindudzi dzi tou khwaṱhisa tshiimo tsha shango ḽashu sa hone fhethu ha khwine kha zwa vhubindudzi.1.4. U swika zwino, ho no bindudzwa masheleni a linganaho R316 biḽioni  kha thandela dza 46 dzo no khunyeledzwaho khathihi na kha dziṅwe thandela dza 57 dzine dza kha ḓi vha kati. Khabinethe yo dzhiela nṱha u bveledzwa ha pfulufhedziso dza vhubindudzi ha masheleni dza tshifhinga tsha kale sa zwe zwa ḓivhadzwa henefho kha Muṱangano, dzine khadzo ha katelwa vhukoni ha vhubveledzi vhuswa kha sekhithara dzo fhambanaho u fana na dza u bveledza mimoḓoro, u bveledza zwiḽiwa, zwa mishonga khathihi na senthara dza zwa didzhithaḽa.1.5. Khabinethe yo ita khuwelelo kha sekhithara dzoṱhe dza tshitshavha uri dzi tikedze  haya maga a ndeme zwenezwo musi ri tshi khou shumisana kha u shandukisa tshivhalo tsha u shayea ha mishumo, tshine zwazwino tsho gonya u swika kha phesenthe dza 35.3 u ya nga mvelelo dza Ṱhoḓisiso dza zwa Vhashumi dza nga Kotara dzine dza kha ḓi tou bva u bviswa zwenezwino nga vha Statistics South Africa.2. U fheliswa ha Tshiimo tsha Shishi tsha Lushaka2.1. Khabinethe i khou dovha hafhu ya ṱanganedza zwa u fheliswa ha Tshiimo tsha Shishi tsha Lushaka zwe zwa ḓivhadzwa nga Phresidenthe Vho Cyril Ramaphosa nga Musumbuluwo, wa ḽa 4 Lambamai 2022. Ḽiga heḽi ḽingafha ḽo konadzea nga u  konḓelela ha vhathu vha Afrika Tshipembe vhe vha tevhedza maga oṱhe a tsireledzo kha Dzwadze ḽa Khoronavairasi (COVID-19) e a vhewa nga muvhuso u itela u tsireledza matshilo khathihi na nḓila dza u ḓitshidza ngadzo.2.2. Dwadze iḽi u bva zwino ḽi vho ḓo langwa u ya nga Mulayo wa Mutakalo wa Lushaka, wa 2003 (Mulayo 61 wa 2003). Mvetamveto ya milayo ya mutakalo ine ya ḓo vha yone mutheo wa Mulayo wa Mutakalo wa Lushaka wa 2003, zwazwino yo vulelwa uri vhadzulapo vha kone u ṋetshedza makumwedzwa avho u vhuya u swika nga ḽa 16 Lambamai 2022.2.3. Khabinethe yo dovha hafhu ya humbudza vhathu vhoṱhe fhano shangoni uri vha bvele phanḓa na u tevhedza maga a u thivhela o teaho u itela u ḓitsireledza khathihi na u tsireledza vhaṅwe kha u nga kavhiwa nga vairasi ya COVID-19. Hezwi zwi katela u ṱamba zwanḓa zwashu nga maḓi na tshisibe misi yoṱhe kana u shumisa sanithaiza i re na aḽikhohoḽi i linganaho 70%, u ambara maski une wa vala ningo na mulomo musi muthu e nga ngomu ha tshifhaṱo, u sia tshikhala tsho teaho vhukati hau na muṅwe muthu tshi linganaho mithara muthihi, u vula mafasiṱere uri hu dzhene muya khathihi na u haelwa.2.4. Khaelo dza COVID-19 dzi a shuma kha u thivhela u lwala ho kalulaho, u valelwa vhuongeloni khathihi na lufu. Kha vha ḓitsireledze khathihi na vhafunwa vhavho nga u dalela fhethu ha  muhaelo hu re tsinisa navho u itela uri vha haelwe nga mahala, naho hu na uri a vha ngo thoma vha ita nzudzanyo dza u ita ngauralo.3. U rathela kha khasho ya didzhithaḽa3.1. Zwa u fhiriselwa phanḓa ha Ḓuvha ḽa u Tsima Anaḽogo u bva kha ḽa 31 Ṱhafamuhwe u ya kha ḽa 30 Fulwi 2022 zwi ṋetshedza muvhuso tshifhinga tsho eḓanaho tsha u khunyeledza zwa u dzheniswa ha zwibogisi zwa set-top (STBs) kha miṱa yo ḓiṅwalisaho nga tshifhinga nahone yo tewaho nga u wana zwibogisi izwi phanḓa ha u tsimiwa ha anaḽogo.3.2. Muhasho wa Vhudavhidzani na Thekhinoḽodzhi ya Didzhithaḽa u ḓo vhona uri miṱa yoṱhe i swikaho 507 251 ye ya ḓiṅwalisa nga ḽa 31 Ṱhangule 2021, i khou wana vhuṱumani hu sathu fhira ḓuvha ḽa 30 Fulwi 2022. Miṱa i linganaho 260 868 ye ya ḓiṅwalisa vhukati ha ḓuvha ḽa 31 Ṱhangule 2021 na ḽa 10 Ṱhafamuhwe 2022, i ḓo ṱumanywa kha dziSTB nga ḽa 30 Khubvumedzi 2022.3.3. Khabinethe i na fulufhelo ḽa uri u khunyeledzwa ha mushumo uyu, hu ḓo tikedza maitele a u rathela kha didzhithaḽa khathihi na u ṋetshedzwa ha zwirathisi zwa maimo a nṱha.4. U lwa na vhugevhenga khathihi na zwiito zwa vhuaḓa4.1. Khabinethe yo fhululedza Mukhomishinari wa Mapholisa wa Lushaka muswa, Mudzheneraḽa Vho Sehlahle Fannie Masemola nga murahu ha u tholiwa havho ha zwenezwino nga Phresidenthe Vho Ramaphosa. Mudzheneraḽa Vho Masemola vha na rekhodo yavhuḓisa ya zwe vha kona u zwi swikelela kha sia ḽa tshipholisa u mona na shango ḽa Afrika Tshipembe.4.2. Khabinethe yo dovha hafhu ya ṱanganedza ndaela ya u thivhela u shandukisa na u tshinyadza ndaka ye ya ṋetshedzwa kha vha Tshigwada tsha u Dzhiulula Thundu tsha vha Ndaulo ya Vhutshutshisi ha Lushaka (NPA) nga Khothe Khulwane ya Gauteng kha milandu ya avho vhe vha kwamea kha u rengiwa ha Mugodi wa Malasha wa Optimum nga masheleni a linganaho R2.1-biḽioni nga ṅwaha wa 2016 nga khamphani ya vha ha Guptaine ya ḓivhiwa sa Tegeta Exploration And Resources.4.3. Hedzi tsheo, dzine dza sumbedza maitele a tshumisano yo khwaṱhaho vhukati ha NPA na vha Tshiimiswa tsha Ṱhoḓisiso dza Vhugevhenga ha Nṱha tsha Tshumelo ya Mapholisa a Afrika Tshipembe, dzi rumela mulaedza wo khwaṱhaho nga ha vhukoni ha muvhuso ha u lwa na Zwiito zwa u Dzhenelela ha Vhathu vha Nnḓa kha Ndaulo ya Muvhuso khathihi na u vhona uri hu khou vha na u dzhia vhuḓifhinduleli kha avho vhe vha kwamea; hu tshui katelwa na u dzhiulula, u wanulula khathihi na u humisela murahu masheleni o tswiwaho.4.4. U ndingedzo dza u ita uri avho vhe vha ḓidzhenisa kha zwiito zwa vhuaḓa vha dzhielwe vhukando, Khabinethe yo dovha hafhu ya ṱanganedza khaṱhulo nga Khothe yo Khetheaho ya Milandu ya Vhugevhenga ha zwa Makwevho ya Palm Ridge kha ḽa Gauteng ye ya ṋetshedzwa kha mulangi wa kale wa zwa masheleni wa Eskom kha mulandu wa u fhura tshiimiswa itsho tsha muḓagasi masheleni a linganaho R35 miḽioni nga u ita mbilo dza mbadelo dza kholekhole dza u endedza malasha khathihi na maṅwe maga a u wana murahu masheleni o tswiwaho.4.5. Sa ḽiga ḽa ndeme kha nndwa ya u lwa na zwiito zwa vhuaḓa ine shango ḽashu ḽa khou ḓidzhenisa khaḽo, Khabinethe yo ṱanganedza zwa u ṋetshedzwa ha tshipiḓa tsha vhuṋa tsha Muvhigo wa Khomishini ya Ṱhoḓisiso ya zwa Vhulamukanyi kha Zwiito zwa u Dzhenelela ha Vhathu vha Nnḓa kha Ndaulo ya Muvhuso. Phresidennde Vho Ramaphosa vha ḓo ṋetshedza maga a u tevhedza themendelo dza khomishini fhaḽa Phaḽamenndeni musi vha tshi ṋetshedza muvhigo wo fhelelaho nga ḽa 30 Fulwi 2022.5. Muṱangano u songo Ḓoweleaho wa Tshigwada tsha Vhararu wa Tshitshavha tsha Mveledziso ya Mashango a Tshipembe ha Afrika (SADC)5.1. Khabinethe yo ṱanganedza mawanwa a Muṱangano u songo Ḓoweleaho wa Tshigwada tsha Vhararu tsha SADC we wa farelwa fhaḽa Pretoria nga Musumbuluwo wa ḽa 4 na Ḽavhuvhili ḽa 5 Lambamai 2022. Afrika Tshipembe ḽo vha ḽone ḽe ha farelwa khaḽo muṱangano uyu sa ḽone Mudzulatshidulo wa Tshigwa tsha SADC kha zwa Poḽotiki, Tshumisano kha zwa Vhupileli na Tsireledzo. Tshifhinga tshe ḽino shango ḽa ṋetshedzwa tshone uri ḽi vhe mudzulatshidulo wa tshigwada itshi ndi u bva nga ṅwedzi waṰhangule 2021 u swika Ṱhangule 2022.5.2. Muṱangano wo ṱanganedza hafhu na muvhigo wa nga ha mvelaphanḓa ya Mushumo wa mashango a SADC fhaḽa kha ḽa Mozambique (SAMIM). Tshigwada tsha SAMIM tsho rumelwa u itela u tikedza shango ḽa Mozambique kha u lwa na zwiito zwa vhutherorisi khathihi na zwa u tambudzwa ha vhadzulapo nga nḓila ya tshiṱuhu.6. Ikonomi6.1. Khabinethe yo ṱanganedza zwa u khwinifhadzwa ha mbonalo ya shango ḽa Afrika Tshipembe nga vha zhendedzi ḽa u kala tshiimo tsha ikonomi dza mashango ḽa Moody’s u ya kha tshiimo tsho dzikaho vhu tshi bva kha tshiimo tshi si tshavhuḓi  khathihi na tsheo ya u khwaṱhisedza nyimele ya zwikolodo zwa masheleni ya tshifhinga tshilapfu ya shango ḽa Afrika Tshipembe ya fhano hayani na kha mashangoḓavha u ya kha vhuimo ha ‘Ba2’.6.2. U khwinifhadzwa uhu hu khwaṱhisedza mushumo wa muvhuso wa u vhuedzedza vhudziki kha masheleni a muvhuso, he ha tikedzwa nga u kuvhanganywa ha masheleni a muthelo he ha vha khwine u fhira zwe zwa vha zwo lavhelelwa.6.3. Mvelelo dza u kuvhanganywa ha masheleni a muthelo dza tshifhinga tsha vhukati ha ṅwedzi wa Lambamai 2021 u swika Ṱhafamuhwe 2022, dzo sumbedza uri vha Tshumelo ya Muthelo ya Afrika Tshipembe vho kona u kuvhanganya masheleni a fhiraho R1.5 triḽioni. Hezwi zwi sumbedza u khwinifhadzea ha mbuelo dza muthelo dzo kuvhanganywaho nga phesenthe dza 25 kha ṅwaha wo fhelaho khathihi na u engedzea nga phesenthe dza 15 kha ṅwaha wo fhelaho phanḓa ha musi hu tshi ṱaha dwadze ḽa COVID-19.6.4. Muvhuso u khou ḓo shumisa aya masheleni a mbuelo yo engedzeaho e a wanala kha u lingedza u dzudzanya  zwikolodo nga u ṱavhanya khathihi na kha ṱhoḓea dza matshilisano dza shishi, u ṱuṱuwedza u sikwa ha mishumo nga u shumisa tshiimiswa tsha Maga a zwa Mishumo ya Vhaswa Ofisini ya Phresidennde khathihi na u tikedza sekhithara ya mutakalo wa tshitshavha.7. Ṅwedzi wa Mbofholowo7.1. Uno ṅwaha Afrika Tshipembe ḽi pembelela Ṅwedzi wa Mbofholowo nga ṅwedzi wa Lambamai ḽi na fulufhelo ḽiswa ḽa vhumatshelo ha khwine, nga murahu ha u konḓelela miṅwaha mivhili i vhavhaho nga fhasi ha dzwadze ḽa COVID-19 ḽe ḽa anḓamela ḽifhasi ḽoṱhe. Heḽi Ḓuvha ḽa Mbofholowo ḽine ḽa pembelelwa ṅwaha muṅwe na muṅwe ḽi ḓo pembelelwa nga Ḽavhuraru, ḽa 27 Lambamai 2022.7.2. Ṅwedzi wa Mbofholowo u elelwa na u fhululedza vhathu vhoṱhe vhe u ḓiṋetshedzela havho ha vha hone he ha ita  uri ri kone u ḓiphina nga pfanelo dza vhuthu khathihi na mbofholowo zwi re ngomu kha Ndayotewa yashu ya  Riphabuḽiki ya Afrika Tshipembe ya ṅwaha wa 1996 ine ya ḓivhea ḽifhasi ḽothe.7.3. Khabinethe yo itela khuwelelo vhadzulapo vhoṱhe vha Afrika Tshipembe uri vha shumisane musi ri tshi khou bvela phanḓa na nndwa yashu ya u lingedza u fhelisa masindaitwa a COVID-19. Roṱhe ri tea u shela mulenzhe kha u vusuludza ikonomi yashu nga u shumisa Pulane ya Mvusuludzo na Mbuedzedzo ya Ikonomi khathihi na u bveledza mabindu manzhi uri a kone u sika mishumo.8. Ṅwedzi Mukhethwa wa Ramadan8.1. Khabinethe i khou tamela tshitshavha tsha Vhamosḽeme vha fhano Afrika Tshipembe uri vha vhe na Ṅwedzi Mukhethwa wa Ramadan wo fhaṱutshedzeaho. Ṅwedzi wa Ramadan u elelwa ḽifhasi ḽothe ṅwaha muṅwe na muṅwe nga thabelo, u ḓidzima zwiḽiwa khathihi na mishumo ya u ṋea vhashai. Tshitshavha tsha Vhamosḽeme ndi tshipiḓa tsha ndeme tsha lushaka lwashu lwo fhambanaho u ya nga mvelele khathihi na mvumbo yashu sa lushaka.B. Tsheo dza Khabinethe1. Mvetamveto ya Pulane yo Ṱanganelaho ya Mveledziso ya Mabindu Maṱuku ya Lushaka (NISED)1.1. Khabinethe yo tendela u ganḓiswa ha Mvetamveto ya Pulane Khulwane ya NISED hu tshi itelwa uri vhadzulapo vha bvise vhupfiwa havho. Pulane yo Ṱanganelaho ya zwa Vhubindudzi na Mabindu Maṱuku ya u thoma yo ṱanganedzwa nga ṅwaha wa 2005. Pulane  iyo khathihi na NISED ndi yone yo ri swikisaho kha  Nḓivhadzamulayotibe ya nga ha Pulane ya Lushaka ya Mveledziso na u Ṱhuṱhuwedzo ya Mabindu Maṱuku fhano  Afrika Tshipembe.1.2. Musi yo no ṱanganedzwa, NISED i ḓo vha yone ine ya ḓo ima vhuimoni ha Pulane yo Ṱanganelaho ya zwa Vhubindudzi na Mabindu Maṱuku ine ya vha hone zwazwino. I ḓo ṋetshedza mutheo wo dzudzanyeaho kha vhashelamulenzhe vhoṱhe vhane vha vha hone kha zwa mveledziso ya mabindu maṱuku. I sumba nḓila dza maitele ane a ḓo shumiswa kha kutshimbidzelwe kwa mbekanyamushumo dzoṱhe dzine dza  tikedza mabindu maṱuku.1.3. Pulane iyi ndi ine ya ḓo engedza zwa u shela mulenzhe ha mabindu maṱuku kha ikonomi yo dzudzanyeaho, u fhelisa vhukonḓi ha zwa milayo khathihi na u ṱuṱuwedza nḓila dzo leluwaho dza u ita vhubindudzi, nga maanḓa kha vhoramabindu vhaṱuku.1.4. NISED yo vha tshibveledzwa tsha nyambedzano dzo angalalaho na vha mihasho yo teaho ya kha masia a muvhuso wa lushaka, wa vunḓu, na muvhusowapo, mabindu, vhashumi, vhoradzipfunzo khathihi na zwiṅwe zwiimiswa zwo teaho nga u fhambana hazwo.2. U Ṱanganywa ha Dzhendedzi ḽa zwa Masheleni a Mabindu Maṱuku (SEFA) na Dzhendedzi ḽa Mveledziso ya  Bannga dza Tshumisano (CBDA) kha uri zwi vhumbe Dzhendedzi ḽa Mveledziso ya Mabindu Maṱuku (SEDA)2.1. Khabinethe yo ṋea thendelo ya u engedzedzwa nga miṅwedzi ya 20 kha zwa u ṱanganywa ha zwiimiswa izwi zwivhili, zwine zwa vha SEFA na CBDA, uri zwi vhumbe SEDA. U ṱanganywa uhu ho vha ho tetshelwa u ḓo vha hone nga ḽa 1 Lambamai 2022. Hezwi zwo vha hone nga murahu ha musi Khabinethe yo tendela zwa u ṱanganywa uhu hu tshi itelwa uri muvhuso u kone u ṋetshedza  tshiimiswa tshithihi tshine tsha ḓo tikedza mushumo wawo wa u tikedza mabindu maṱuku u ya kha a vhukati khathihi na mabindu o ṱanganelaho.2.2. Uhu u engedzwa ha tshifhinga ho tendelwaho hu ḓo ita uri Muhasho wa Mveledziso ya Mabindu Maṱuku u kone u khunyeledza zwa u senguluswa ha milayo u itela uri hu kone u ṋetshedzwa milayo na mbekanyamaitele dzo teaho dzine dza tendela u vhumbiwa ha tshiimiswa tshithihi tshine tsha vha SEDA. Tshiimiswa tshithihi nahone tshine tsha vha na tshomedzo dzo teaho tshi ḓo ṋetshedza thikhedzo nnzhi dzo teaho kha mabindu maṱuku u ya kha a vhukati khathihi na mabindu o ṱanganelaho. Khabinethe yo dovha hafhu ya tendela u tholwa ha Bodo ya Vhatshimbidzi ya tshifhinganyana ya SEFA na SEDA.3. Milayo ine ya elana na u Tsireledzwa, u Ṱuṱuwedzwa, Mveledziso na Ndangulo ya Nḓivho ya Sialala (Milayo ya zwa Sialala)3.1. Khabinethe yo ṋea thendelo ya u ganḓiswa ha milayo ya Nḓivho ya zwa zwa Sialala hu tshi itelwa uri vhadzulapo vha bvise vhupfiwa havho. Milayo ya Nḓivho ya zwa Sialala ndi yone ine ya ḓo ita uri hu vhe na u thoma u shumiswa ha Mulayo wa Nḓivho ya zwa Sialala wa 2019 (Mulayo wa 6 wa 2019).3.2. Mulayo uyu u amba nga ha tsireledzo, u ṱhuṱhuwedzo, mveledziso khathihi na ndaulo ya nḓivho ya sialala. I tendela u thomiwa ha sisṱeme dza Nḓivho ya zwa Sialala dza Lushaka; u langwa ha pfanelo dza Nḓivho ya zwa Sialala ya zwitshavha. I dovha ya tendela u thomiwa ha tshigwada tsha vhaeletshedzi; u dzhielwa nṱha nḓivho ye muthu a  bebwa nayo, u tshimbidzwa na u ṱanganywa ha Nḓivho ya zwa Sialala.3.3. Milayo iyo ine ya khou dzinginywa zwiṅwe zwine ya lavhelesa khazwo, ndi u thomiwa ha Tshigwada tsha Vhaeletshedzi; nḓila dza u ṋea ṱhanziela; u ṅwaliswa ha vhukoni ha vhathu vha shumaho nga zwa Nḓivho ya zwa Sialala; nḓila ine ha nga swikelwa ngayo kana u shumisa iyi Nḓivho ya zwa Sialala khathihi na u vhulungwa ha redzhisiṱara dza Nḓivho ya zwa Sialala. Milayo iyi i dovha hafhu ya vha na nḓila dza u tandulula thaidzo.3.4. Milayo heyi iḓo ganḓiswa kha gurannḓa ya muvhuso nahone i nga kona u swikelwa nga u shumisa webusaithi ya Muhasho wa Saintsi na Vhuṱali: www.dsi.gov.za. I ḓo dovha hafhu ya wanala nga nyambo dzoṱhe dza tshiofisi.4. Mutheo wa Tshumisano ya Mveledziso ya Tshifhinga Tshilapfu ya Dzangano ḽa Vhuthihi ha Dzitshakha  (UNSDCF) 2020-20254.1. Khabinethe yo tendela u thoma u shumiswa ha UNSDCF ya Afrika Tshipembe ya miṅwaha ya 2020-2025. Mutheo  uyu u ṋetshedza tshikhala tsha tshumisano ya vhuḓifhinduleli vhukati ha muvhuso, tshitshavha nga u angaredza khathihi na ofisi ya UN i re kha ḽa Afrika Tshipembe.4.2. UNSDCF i bvisela khagala zwiteṅwa zwiṋa zwihulwane zwa ndeme zwine zwa katela (1) u katela vhathu vhoṱhe, vhulamukanyi na nyaluwo ya tshifhinga tshilapfu; (2) vhashumi na tshandukiso ya matshilele; (3) mavhusele o khwaṱhaho nahone ane a shuma zwavhuḓi; khathihi na (4) u kona u konḓelela tshanduko ya kilima khathihi na  zwiko zwa mupo zwi langwaho nga nḓila ine zwa nga dzhia tshifhinga tshilapfu..4.3. Hedzi thikho dza ndeme dzi na vhuṱumani na Pulane ya Mveledziso ya Lushaka: Bono ḽa 2030 khathihi na Mutheo wa Pulane  Vhukati ha Ṅwaha, khathihi na Zwipikwa zwa Mveledziso ya Tshifhinga Tshilapfu ya UN zwine zwa ḓo tshimbidzwa nga ofisi ya UN fhano kha ḽa Afrika Tshipembe. Uhu u thoma u shumiswa hadzo ndi hune ha ḓo itwa nga u shumisa pulane ya ṱhanganelano ya u kuvhanganya zwiko.5. Maga a Lushaka a u dzhenelela kha Masipala Muhulwane wa Mangaung na Masipalawapo wa Enoch Mgijima5.1. Khabinete yo tendela vhukando uvhu u ya nga Khethekanyo ya 139(7) ya Ndayotewa ya Riphabuḽika ya Afrika Tshipembe ya 1996, i tshi vhalwa khathihi na Khethekanyo 150 ya Mulayo wa Ndangulo ya Masheleni a Masipala wa 2003 (Mulayo 56 wa 2003), kha Masipala Muhulwane wa Mangaung khathihi na Masipalawapo wa Enoch Mgijima. Mimasipala iyi vhuvhili hayo i khou ṱangana na khaedu khulwanesa ya kushumisele kwa masheleni na u kundelwa u ṋetshedza tshumelo vhathuni lwa tshifhinga tshilapfu.5.2. Vharangaphanḓa Vhahulwane vha Vunḓu ḽa Free State vho ḓo vhea Masipala Muhulwane wa Mangaung nga fhasi ha vhukando ha u dzhenelela ha khombekhombe u ya nga Khethekanyo ya 139(5) (a) na (c) ya Ndayotewa nga ṅwedzi wa Nyendavhusiku 2019. Pulane ya khombekhombe ya u vusuludza tshiimo tsha zwa  masheleni yo swika he ya kombetshedzwa kha masipala uyo nga ṅwaha wa 2020. Nga murahu ha u kundelwa lwa miṅwaha i fhiraho mivhili kha u ḓa na nḓila dza u  vusuludza tshiimo tsha zwa masheleni nga tshifhinga tshenetsho tsha musi ho vha na u dzhenelela ha vunḓu, uyu Masipala Muhulwane zwazwino u khou vhewa nga fhasi ha vhukando ha u dzhenelela ha lushaka u ya nga Khethekanyo 139(7) ya Ndayotewa.5.3. Masipalawapo wa Enoch Mgijima na wone wo vhewa nga fhasi ha vhukando ha u dzhenelela ha khombekhombe nga Vhalanguli vha Vunḓu ḽa Eastern Cape u ya nga Khethekanyo 139(5) (a) ya Ndayotewa nga ṅwaha wa 2018. Fhedziha, nga murahu ha musi masipala wo wanala u tshi khou kundelwa u vha na mvelaphanḓa kha zwa u khwinisa tshiimo tshawo tsha zwa masheleni na nḓisedzo ya tshumelo, Khabinethe yo dzhia tsheo ya uei u vhewe nga fhasi ha vhukando ha u dzhenelela ha lushaka.5.4. Khumbelo ya u dzhenelela nga muvhuso wa lushaka u ya nga Khethekanyo 139(7) ya Ndayotewa i amba uri kha iyi mimasipala vhuvhili hayo, muvhuso wa lushaka zwa zwino u vho ḓo vha wone une wa shuma tshiimoni tsha Vhurangaphanḓa ha Vunḓu. Vhukando uvhu ha lushaka ulwu ndi ha khombekhombe nahone vhu khou vha tevhedza maitele mathihi a fanaho na a kha Khethekanyo 139(5) ya Ndayotewa, nga nnḓa ha uri muvhuso wa lushaka zwazwino ndi wone une wa ḓo dzhia vhuḓifhinduleli ha vhukando uvhu.5.5. U itela uri hu mbo ḓi thoma u dzhiiwa vhuḓifhinduleli uvhu, Vhaimeleli vha Khabinethe vha Lushaka (NCR) hu si kale vha ḓo rumelwa kha mimasipala iyo mivhili. Minisṱa wa Gwama vha ḓo hwesa maanḓa kha tshigwada tsha NCR tshine tsha ḓo dovha hafhu tsha tikedzwa nga tshigwada tsha vhaḓivhi vha bvaho kha masia o fhambanaho. A hu athu vha na tsheo yo no dzhiiwaho ya u fhaladza khoro ya ha masipala u ya nga Khethekanyo 139(5)(b) ya Ndayotewa.5.6. Uvhu vhukando ha u dzhenelela ha lushaka vhu ḓo thoma u shuma musi mafhungo aya o no anḓadzwa kha Gurannḓa ya Muvhuso, fhedziha, u ya nga Khethekanyo 139(5) ine ya vha hone zwazwino, vhukando uvhu ha u dzhenelela vhu ḓo bvela phanḓa na u shuma u vhuya u swikela zwino. Vhukando ha u dzhenelela ha Khethekanyo 139(1) kha Masipalawapo wa Enoch Mgijima na hone vhu ḓo  imelwa nga vhukando ha u dzhenelela ha Khethekanyo 139 (a) na (c), vhune ha ḓo dovha ha katela na u kundelwa ha masipala kha u ita mushumo wawo. Minisṱa Ofisini ya Phresidenthe Vho Mondli Gungubele khathihi na Minisṱa wa Gwama Vho Enoch Godongwana hu tshi katelwa na Minisṱa wa Muhasho wa Tshumisano ya Mavhusele  na Mafhungo a Sialala, Dokotela Vho Nkosazana Zuma, vha ḓo amba na vhoramafhungo vhege  i ḓaho u itela uri vha kone u bvisela khagala vhukando uvhu ha u dzhenelela ha lushaka.C. Vhuṱambo vhune ha khou ḓa1. Ḽiedza ḽa Mveledziso ya Tshiṱiriki (DDM) Imbizo ya Phresidennde1.1. Phresidennde Vho Ramaphosa vha ḓo fara Imbizo ya Phresidennde nga ha DDM ngei Petrus Molemela Sports Complex hu re Mangaung, kha ḽa Free State nga Ḽavhuṱanu, ḽa 8 na Mugivhela, wa 9 Lambamai 2022.1.2. Imbizo iyi, ine thero yayo ya ri: “Hu songo vha na tsaleli”, i ḓo sengulusa tshiimo tsha  nḓisedzo ya tshumelo afho vunḓuni, ya dovha hafhu ya sedza mvelaphanḓa yo no swikelwaho kha DDM khathihi na u tshimbidza pulane dza u dzhenelela dza ndeme.1.3. Imbizo ya Phresidennde nga ha DDM ndi tshikhala tsha ndeme tsha uri vhadzulapo vha shele mulenzhe sa izwi i tshi ṋea vhadzulapo tshikhala tsha u ṱahisa vhupfiwa havho khathihi na uri Phresidennde na vhone vha vha na tshikhala tsha u thetshelesa zwililo zwa vhathu uri vha kone u vha fhindula. Vhadzulapo vha Afrika Tshipembe vha nga kona u tevhela na u shela mulenzhe kha nyambedzano kha masia a vhudavhidzani ha matshilisano nga fhasi ha hashtag ine ya ri #PresidentialImbizo.D. U fhululedzaKhabinethe i tama u fhululedza na u tamela mashudu kha:Vho Nkosinathi Maphumulo, vhane vha ḓivhiwa sa DJ Black Coffee, vhe vha wina tshiphuga tshavho tsha u thoma tsha Grammy kha khethekanyo ya “Best Dance/Electronic Album” nga aḽibamu yavho Subconsciously, kha vhuṱambo ha vhu64 ha pfufho dza Grammy Awarads  he ha farelwa fhaḽa Las Vegas kha ḽa United States.E. U TholiwaU tholiwa hoṱhe hu ḓo khunyeledzwa nga murahu ha musi ho thoma u khwaṱhisedzwa ṱhanziela dzoṱhe khathihi na u ṱanzwa madzina ho teaho.1. Vho Mpumelelo Tyikwe sa Muofisiri Muhulwane na Mulangi Mutshimbidzi wa Dzangano ḽa Ndindakhombo dzo Khetheaho ḽa Afrika Tshipembe.Hu vhudziswa:Mufumakadzi Vho Phumla Williams – Muambeli wa KhabinetheLuṱingothendeleki: 083 501 0139"
"Tshiṱaṱamennde tsha Muṱangano wa Khabinethe nga Vidio wa Ḽavhuraru, 11 Shundunthule  2022",12 May 2022,https://www.gov.za/speeches/statement-virtual-cabinet-meeting-wednesday-11-may-2022-12-may-2022-0000,https://www.gov.za/ve/speeches/tshi%E1%B9%B1a%E1%B9%B1amennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-11-shundunthule-%C2%A02022-12,"A.    Mafhungo a zwino kha shango1.    Ndangulo ya tshiwo nga murahu ha miḓalo1.1.    Khabinethe yo swikisa maipfi a ndiliso kha vhathu vhoṱhe vhe vha ṱutshelwa nga  vhafunwa vhavho kha miḓalo ye ya vhanga tshinyalelo khulwane ine ya kha ḓi tou bva u vha hone zwenezwino kha zwipiḓa zwo fhambanaho zwa shango ḽashu, nga maanḓa ngei KwaZulu-Natal. 1.2.    Zwa u ḓivhadzwa ha Tshiimo tsha Tshiwo tsha Lushaka na maga a thuso ya ṱhaḓulo kha zwa ikonomi na matshilisano zwe zwa itwa nga Phresidennde Vho Cyril Ramaphosa, zwo livhiswa kha u vhona uri hu khou vha na maga o khwaṱhaho nahone a tshimbidzwaho zwavhuḓi vhukati ha masia oṱhe a muvhuso hu tshi shumiswa  Senthara ya Ndangulo ya Tshiwo ya Lushaka 1.3.    Masheleni a linganaho R1 biḽioni e a ṋetshedzwa nga muvhuso a khou shumiswa kha u tikedza ndingedzo dza mvusuluso na ṱhaḓulo, u vhuedzedza tshumelo dza mutheo khathihi na u ṋetshedza thuso ya zwa vhuthu nga u vha ṋea zwiḽiwa, maḓi, vhudzulo, tshumelo dza vhuthathazwitzhili na zwiambaro. 1.4.    Mushumo wa u dovha u fhaṱa hafhu nga huswa fhethu ho tshinyadzwaho nga miḓalo, u kati, ngeno vhathu vha shango ḽashu vha tshi khou farana vha vha ṅanda nthihi kha vhuḓiimiseli havho ha u thusa avho vho tshinyalelwaho nga mahaya na thundu dzavho.2.    Mafhungo maswa nga ha Vhulwadze ha Khoronavairasi (COVID-19) 2.1.    Khabinethe yo dzhiela nṱha khathihi na u vhilaedzwa nga u engedzea ha zwenezwino  ha tshivhalo tsha zwiwo zwa u kavhiwa nga vairasi ya COVID-19 kha zwiṅwe zwipiḓa zwa  shango nahone i khou  ṱuṱuwedza vhathu vhoṱhe uri vha dzhie maga a tsireledzo u itela u ḓitsireledza kha vairasi iyi i re khombo ngaurali, nga maanḓa nga tshifhinga tsha vhuriha.2.2.    Vairasi iyi i khou bvela phanḓa na u vha khombo tshifhinga tshoṱhe nahone muhaelo ndi wone une u swika zwino wa vha tshone tshiṱhavhane tsha vhuhali tsha u ḓitsireledza. Khabinethe i khou takadzwa nga fhungo ḽa uri vhunzhi ha vhathu vha khou bvela phanḓa na u nanga muhaelo sa tshone tshipileli tshavho tsha u thoma kha COVID-19 nga murahu ha musi mbalombalo dza zwenezwino dzo sumbedza uri ro swika kha ḽiga ḽa nṱhesa ḽa u fhirisa phesenthe dza 50 dza vhaaluwa vho haelwaho kha mavunḓu maṱanu.   2.3.    Khabinethe i khou ita khuwelelo kha avho vhane a vha athu haelwa uri vha ite ngauralo u itela uri vha kone u ḓitsireledza khathihi na u tsireledza vhafunwa vhavho. Ri tea u dovha hafhu ra bvela phanḓa na u tevhedza milayo yoṱhe ya u thivhela dwadze ḽa COVID-19, hu tshi katelwa na zwa u ambara maski une wa thivhedza mulomo na ningo, u ṱamba zwanḓa nga maḓi na tshisibe kana u shumisa sanithaiza ya zwanḓa i re na aḽikhohoḽi i linganaho 70%, khathihi na u sia tshikhala tshi linganaho mithara muthihi vhukati hau na muṅwe muthu. 3.    Magavhelo a Ṱhaḓulo ya Thambulo  kha Vhadzulapo (SRD)  3.1.    Khabinethe i khou ṱuṱuwedza vhadzulapo vha wanaho Magavhelo a masheleni a linganaho R350 a SRD uri vha dovhe vha ite khumbelo hafhu nga huswa nga murahu ha musi ho thoma u shumiswa milayo miswa i langaho zwa u itwa ha khumbelo idzi khathihi na zwa u vha muthu o tewaho nga u wana magavhelo aya.3.2.    Khumbelo dzi nga itwa kha webusaithi ya Zhendedzi ḽa Thuso ya zwa Masheleni kha Vhadzulao ḽa Afrika Tshipembe (SASSA) ine ya vha https://srd.sassa.gov.za/. Sisiṱeme ya u ita khumbelo yo vula nga ḽa 23 Lambamai 2022 nahone khumbelo  dzenedzo dzi itwa nga nḓila yo fhelelaho ya didzhithaḽa hu tshi itelwa uri hu kone u  wanala phindulo nga u ṱavhanya. 3.3.    Magavhelo a ṱhaḓulo tshikwama tsha ndeme tsha thuso ya zwa masheleni kha miṱa i shayaho ye ya vha i tshi ḓo vha i kha nyimele i konḓaho vhukuma nga mulandu wa vhushai na u shayea ha mishumo. Muvhuso wo ḓiimisela u ṋetshedza thuso ya zwa matshilisano kha avho vha sa koni u ḓiitela uri na vhone vha kone u swikela ṱhoḓea dzavho dza mutheo.4.    Tsireledzo na Vhutsireledzi 4.1.    Khabinethe i khou bvela phanḓa na u sasaladza zwa u vhulawa ha vhafumakadzi nga nḓila ya tshiṱuhu nahone i khou dovha hafhu ya ṱanganedza vhukando ho dzhiwaho nga u ṱavhanya nga vhaofisiri vha zwa mulayo ha u fara vhahumbulelwa malugana na lufu lwa Mufumakadzi Vho Hillary Gardee (28), vha fhaḽa Kamagugu kha ḽa Mpumalanga. Khabinethe i khou dovha hafhu ya sasaladza mabulayo a vhathu vha rathi ngei Khayelitsha, hune ha vha fhaḽa Cape Town. Mabulayo aya a tshiṱuhu ngaurali a tou vha tshihumbudzi tsha uri hu kha ḓi vha na zwinzhi zwine ra kha ḓi tea u ita sa vhadzulapo u itela u fhelisa zwiito zwa dzikhakhathi khathihi na khakhathi dzo ḓitikaho nga mbeu hu tshi katelwa na mabulayo a vhathu vha tshifumakadzi (GBVF). 4.2.    Khabinethe i khou ṱuṱuwedza vhathu vhoṱhe fhano shangoni uri vha shumisane na muvhuso kha u lwa na zwiito zwa vhugevhenga na GBVF. Nga tshumisano, ri nga ita uri zwitshavha zwashu khathihi na magondo ashu a vhe o tsireledzeaho kha vhathu vhoṱhe, hu tshi katelwa vhaaluwa, vhafumakadzi na vhana. 5.    Ikonomi5.1.    Khabinethe yo ṱanganedza u vulwa lwa tshiofisi ha ḽimaga ḽa u foroma zwidina ḽa Corobrik Kwastina ngei Driefontein kha vunḓu ḽa Gauteng nga Phresidennde Vho Ramaphosa nga Ḽavhuraru, ḽa 4 Shundunthule 2022. Ḽimaga iḽi ḽa maimo a nṱha ḽi vhumba tshipiḓa tsha vhubindudzi ha masheleni a linganaho R800 miḽioni, zwine hezwi zwa khou tshimbila khathihi na maṅwe masheleni a linganaho R200 miḽioni ane a khou lavhelelwa u ḓo engedza mishumo ya khonkhirithi ya vha ha Corobrik ngei KwaZulu-Natal. Corobrik ndi ḽiṅwe ḽa mabindu a fhano hayani e a fhindula khuwelelo ya Phresidennde Vho Ramaphosa ye vha i ita kha mabindu a fhano Afrika Tshipembe na a dzitshaka uri a bindudze kha ikonomi ya ḽino shango.5.2.    Khabinethe yo dovha hafhu ya dzhiela nṱha zwa uri ikonomi ya gesemaḓi ine ya khou  aluwa yo wana thikhedzo khulwane nga u rwelwa ṱari ha tshiendedzi tsha ṱhiraka i shumisaho gesemaḓi nga vha ha Anglo American. Tshiendedzi itshi tsha ṱhiraka, tshe tsha shandukiswa u bva kha tsha u shumisa diziḽi u ya kha tsha gesemaḓi, nahone tshi shumisa na beṱiri dza lithium-ion, tshi tou vha tshone tsha u thoma ḽifhasini ḽoṱhe. Ikonomi ya gesemaḓi yo ṱaluswa sa tshithu tsha ndeme kha ikonomi i sa tshikafhadzi mupo wa shango ḽashu khathihi na kha u ṱuṱuwedza nyaluwo ya ikonomi na u sika mishumo. 5.3.    Khabinethe yo dovha hafu ya ṱanganedza vhuṅwe vhubindudzi kha ikonomi yashu u bva kha khamphani ya zwiḽiwa ya Ireland ine ya ḓivhiwa sa The Kerry Group ye ya vula ḽimaga ḽiswa ḽi ḓuraho masheleni a swikaho R650-miḽioni ngei Hammarsdale, KwaZulu-Natal ḽiṋe ḽa ḓo bveledza zwiḽiwa zwine zwa nga shumiswa lwa tshifhinga tshilapfu kha dzhango ḽa Afrika. Heḽi ndi ḽimaga ḽo khetheaho ngauri ḽi na zwishumiswa zwinzhi zwo khwaṱhaho zwine zwa katela na zwishumiswa zwi shumisaho fulufulu ḽiṱuku, vhubveledzi ha fulufulu ḽi bvaho kha masana a ḓuvha u itela u fhungudza u shumiswa ha muḓagasi u bvaho kha netiweke ya nḓisedzo ya muḓagasi ya henefho fhethu, u kuvhanganywa ha mufhiso wo no shumaho, u kuvhanganywa ha maḓi nga nḓila yavhuḓi, u shumisa hafhu na phungudzo. Ḽimaga ḽa The Kerry Group ḽo vha hone fhano Afrika Tshipembe u bva nga ṅwaha wa 2011, nahone vhubindudzi vhuṅwe na vhuṅwe vhuswa vhune ḽa vhu ita ndi tshiga tsha uri Afrika Tshipembe ḽi kha ḓi vha fhethu havhuḓi ha u ita zwa vhubindudzi.5.4.    Hovhu vhubindudzi vhu khou vha hone nga murahu ha u rwelwa ṱari zwa u magwa ha tshiendedzi tsha luṱanḓala tsha Isuzu D-Max ngei Gqeberha kha ḽa Kapa Vhubvaḓuvha ṅwedzi wo fhelaho. Lushaka luswa lwa D-Max lu khwaṱhisedza vhuḓiimiseli ha vha ha Isuzu kha ḽa Afrika Tshipembe nahone ndi iṅwe ya mvelaphanḓa ye ya swikelwa nga fhasi ha Mbekanyamushumo ya Mveledziso ya Vhubveledzi ha Mimoḓoro (APDP). APDP ndi tshikimu tsha magavhelo a vhubveledzi kha nḓowetshumo ya mimoḓoro tsho livhiswaho kha u ṱuṱuwedza vhubveledzi nga vhunzhi kha nḓowetshumo ya zwa mimoḓoro yo tiwaho, u ṱuṱuwedza nyengedzedzo ya ndeme kha tshipiḓa tsha nḓowetshumo ya zwa mimoḓoro  zwine hezwi zwa  fhedza nga u sika mishumo kha nḓowetshumo ya zwa vhubveledzi ha mimoḓoro nga u angaredza. Masheleni a swikaho R2,8 biḽioni a ḓo bveledzwa kha zwa vhubveledzi ha zwibveledzwa zwa fhano hayani nga tshifhinga tshenetsho tsha musi APDP i tshi kha ḓi vha hone. Vhubindudzi uvhu vhu ḓo sika mishumo ya vhukuma i fhiraho 1 000 kha ḽimaga ḽeneḽo ya dovha hafhu ya thola vhathu vha linganaho 24 000 henefho nga thungo tsini na ḽimaga, zwine hezwi zwa ḓo vha u shela mulenzhe zwihulwane kha u bveledza zwitshavha henefho kha dzingu ḽeneḽo. 6.    Indaba ya zwa Migodi6.1.    Indaba ya u Bindudza kha Migodi ya Afrika ya ṅwaha wa 2022 ye ya farelwa fhaḽa  Cape Town International Convention Centre u bva nga ḽa 9 u swika nga ḽa 12 Shundunthule 2022, ndi tshiṅwe tsha tshikhala tshihulwane tsha nyambedzano na tshumisano vhukati ha vhashumisani vhoṱhe vha kwameaho zwa kha nḓowetshumo ya migodi. Thero ya vhuṱambo yo vha i tshi ri: “Tshanduko kha zwa Migodi ya Afrika: U bindudza kha Tshanduko ya Fulufulu, ESG, na Dziikonomi”.6.2.    Khabinethe i na fulufhelo ḽa uri iyi Indaba ya zwa Migodi i ḓo thusa kha u ṱana u bveledzisa Afrika Tshipembe sa fhethu ho teaho u ita zwa vhubindudzi.6.3.    Afrika Tshipembe ḽi ṱanganedza vhubindudzi kha shango ḽashu nahone ḽo ḓiimisela u bveledza nyimele dzavhuḓi hu tshi itelwa nyaluwo i katelaho vhoṱhe khathihi na tshanduko ya ikonomi.7.    Vhushaka ha dzingu na ha dzitshaka7.1.    Khabinethe yo dovha hafhu ya ṱanganedza nyambedzano dza zwenezwino dza vhukati ha Phresidennde Vho Ramaphosa na Phresidennde Vho Joe Biden vha shango ḽa Amerika, Phresidennde Vho Emmanuel Macron vha ḽa Fura khathihi na Phresidennde Vho Hakainde Hichilema vha ḽa Zambia kha miṱangano yavho yo fhambanaho.7.2.    Hedzi nyambedzano dzo ita uri Phresidennde vha kone u khwaṱhisa vhushaka ha mashango mavhili khathihi na tshumisano vhukati ha shango ḽa Afrika Tshipembe na maṅwe mashango a vhashumisani nga ha mafhungo a ndeme a dzitshaka na a dzingu, hu tshi katelwa na u wana thandululo ya mulalo kha nndwa ya fhaḽa Ukraine.B.    Tsheo dza Khabinethe1.    Vouthu dza Mugaganyagwama1.1.    Khabinethe i khou ita khuwelelo kha vhadzulapo vhoṱhe ya uri vha thetshelese Vouthu dza Mugaganyagwama nga mihasho ya muvhuso ya lushaka na Ofisi ya Phresidennde u itela uri vha kone u hwesa muvhuso vhuḓifhinduleli. 1.2.    Nga tshifhinga tsha Vouthu dza Mugaganyagwama, mihasho yoṱhe i ṋetshedza zwidodombedzwa nga vhuḓalo zwa puḽane na zwipikwa zwayo zwa ṅwaha. Hedzi Vouthu dza Mugaganyagwama ndi dzine dza lingedza u vhona uri masheleni a muvhuso a khou shumiswa zwavhuḓi u itela u swikela ṱhoḓea dza vhadzulapo. 1.3.    Dzi dovha hafhu dza ṋea tshikhala tsho teaho kha Dziminisṱa uri vha kone u dodombedza nga vhuḓalo mushumo wa muvhuso, hu tshi katela na mvelaphanḓa yo swikelwaho khathihi na khaedu dzine dza vha hone. 2.    Puḽane ya U ṋetshedzwa ha Gese ya Peṱiroḽiamu yo Luḓifhadzwaho (LPG)2.1.    Khabinethe yo ṱanganedza Puḽane ya U ṋetshedzwa ha LPG  ye ya anḓadzwa u itela vhukwamani na tshitshavha nga ṅwedzi wa Ṱhafamuhwe 2022 uri i thome u shumiswa. Puḽane iyi ndi ine ya khou lingedza u alusa nḓowetshumo iyi ya LPG kha shango. LPG i ḓo shela mulenzhe zwihulwane kha u vha hone ha zwiko zwo fhambanaho zwa fulufulu. 2.2.    Puḽane iyi, vhukati ha maṅwe maga a u lugisa zwithu, i ḓo langa mitengo kha nḓowetshumo yoṱhe khathihi na u tikedza vhubveledzi ha maboḓelo a LPG kha shango. I ḓo dovha hafhu ya gudisa vhadzulapo nga ha mbuelo dza u shumisa LPG sa luṅwe lushaka lwa fulufulu. 2.3.    I ḓo wanala nga murahu ha musi yo no anḓadzwa nga Muhasho wa Zwiko zwa Minerala na Fulufulu kha www.dmr.gov.za.3.    Muhanga wa Maano a Lushaka a nga ha Mafulo a U tsivhudza Vhathu nga ha Pfanelo dza  Vhuholefhali hu tshi itelwa Vhathu vha re na Vhuholefhali 3.1.    Khabinethe yo ṱanganedza Muhanga wa Maano a Lushaka a nga ha Mafulo a U tsivhudza Vhathu nga ha Pfanelo dza Vhuholefhali hu tshi itelwa Vhathu vha re na Vhuholefhali. Muhanga uyu ndi une wa khou lingedza u eletshedza sekhithara dzoṱhe ya muvhuso na ya phuraivethe kha u vhona uri pfanelo dza vhathu vha re na vhuholefhali dzi khou tsireledzwa, sa zwe zwa sumbedziswa kha Mulayotewa wa Riphabuḽiki ya Afrika Tshipembe wa 1996. 3.2.    Muhanga uyu u dovha hafhu wa ṋetshedza tshishumiswa tshine tsha ḓo thusa kha u fheliswa ha zwikonḓisi zwa khethululo kha zwa u dzhia tsheo, nga maanḓa idzo dzine dza elana na vhathu vha re na vhuholefhali. U dovha hafhu wa eletshedza vhathu vha re na vhuholefhali uri vha ḓivhe nga ha pfanelo dzavho sa zwe dza tsireledzwa nga Mulayotewa. Muhanga uyu u dovha hafhu wa ṋetshedza vhupfumbudzi, mivhigo kha nyanḓadzamafhungo khathihi na u tsivhudza vhathu tshitshavhani nga ha pfanelo dza vhathu vha re na vhuholefhali.3.3.    U dovha wa ita uri Nḓivhadzamulayotibe ya nga ha Pfanelo dza Vhathu vha re na Vhuholefhali i thome u shuma. Shango ḽa Afrika Tshipembe na ḽone ndi ḽiṅwe ḽa mashango o sainaho idzi Thendelano dza Mbumbano ya Dzitshaka (UN) dza nga ha Pfanelo dza Vhathu vha re na Vhuholefhali khathihi na Maitele a UN kha Thendelanomviswa ya Afrika ya nga ha Pfanelo dza Vhuthu na Pfanelo dza Vhathu dza nga ha Pfanelo dza Vhathu vha re na Vhuholefhali (Maitele a Pfanelo dza Vhuholefhali a Afrika).3.4.    Muhanga uyu wo vha hone nga murahu ha vhukwamani na vhathu vhoṱhe vha kwameaho, hu tshi katelwa na vha Khoro ya Mveledziso ya Ikonomi na Mafhungo a zwa Vhashumi ya Lushaka.4.    Muṱangano wa Ndaulo ya Mavu na Vhuṋe ha Mavu kha Vhupo ha Nnyi na nnyi4.1.    Khabinethe yo ṱanganedza u farwa ha Muṱangano wa Ndaulo ya Mavu na Vhuṋe ha Mavu kha Vhupo Nnyi na nnyi nga Ḽavhuṱanu, ḽa 27 na Mugivhela, wa ḽa 28 Shundunthule 2022 kha ḽa Gauteng.4.2.    Khabinethe yo ṱanganedza Muvhigo wa Tsheo dza nga ha Ndaulo ya Mavu na Vhuṋe ha Mavu kha Vhupo ha Mavu a Nnyi na nnyi nga ṅwedzi wa Ṱhafamuhwe 2021. Yo ṋea ndaela ya uri hu dovhe hu vhe na vhuṅwe vhukwamani hafhu na vhaṅwe vhathu vhoṱhe vha kwameaho.4.3.    Muṱangano uyu u ḓo vha wone maṱhakheni a  mushumo we wa itwa ṅwaha wo fhiraho, we wa ita khumbelo ya mahumbulwa u bva kha vhathu vhoṱhe vha kwameaho vho fhambanaho.C.    Vhuṱambo vhune ha khou ḓa1.    Muṱangano wa Ḽifhasi wa Vhuṱanu wa nga ha U fhelisa zwa U tholwa ha Vhana 1.1.    Afrika Tshipembe ndi ḽone ḽine ha ḓo farelwa Muṱangano wa Ḽifhasi ya Vhuṱanu wa nga ha U fhelisa zwa U tholwa ha Vhana fhaḽa Durban International Convention Centre kha ḽa KwaZulu-Natal u bva nga Swondaha, ya ḽa 15 u swika Ḽavhuṱanu, ḽa 20 Shundunthule 2022. Ndi lwa u tou thoma musi Dzangano ḽa zwa Vhashumi ḽa Dzitshaka (ILO) ḽi tshi farela muṱangano uyu fhano kha ḽa Afrika.1.2.    Vharangaphanḓa vha mashango, dziminisṱa vha swikaho 120, vhuimeli ha masia mararu ha mashango ane a vha miraḓo ya ILO a swikaho 187, mazhendedzi a UN, zwiimiswa zwa pfunzo, madzangano a vhadzulapo, madzangano ane a sa vhe a muvhuso, nyanḓadzamafhungo khathihi na vhadzulapo vha khou lavhelelwa u vha hone kha muṱangano uyu.1.3.    Vhuṱambo uvhu vhu ḓo dovha hafhu ha ṋea  Afrika Tshipembe tshikhala tsha u bvisela khagala Mulayotewa wa shango sa izwi u tshi tsireledza pfanelo dza vhana. Shango ḽi ḓo dovha hafhu ḽa davhidzana na mashango o fhambanaho ane o no vha phanḓa  u fhirisa riṋe kha u fhelisa zwa u tholwa ha vhana hu u itela uri ri kone u vha na zwine ra nga guda u bva kha mashango ayo.2.    Imbizo ya Phresidennde ya Ḽiedza ḽa Mveledziso ya Tshiṱiriki (DDM) 2.1.    Phresidennde Vho Ramaphosa vha ḓo fara Imbizo ya Phresidennde ya DDM ngei Mpumalanga nga Ḽavhuṱanu, ḽa 20 Shundunthule 2022 nga fhasi ha thero ine ya ri: “A hu na ane a tea u sala murahu”. Sa tshikhala tsha ndeme tsha u shela mulenzhe ha vhadzulapo, Imbizo iyi i ṋea tshikhala Phresidennde tsha u amba na vhathu vhoṱhe vha kwameaho nga u fhambana havho vho tou livhana navho, nga maanḓa zwitshavha zwa mahayani, khathihi na u thetshelesa thaidzo dzavho na khaedu dzine vha vha nadzo u itela uri dzi kone u tandululwa.2.2.    Imbizo ya Phresidennde ya DDM yo livhiswa kha u vula zwikhukhulisi zwa nḓisedzo ya tshumelo yo ṱanganelaho khathihi na u ṱuṱuwedza zwa u shela mulenzhe ha vhadzulapo u ya nga DDM.2.3.    MaAfrika Tshipembe vha nga tevhela na u shela mulenzhe kha nyambedzano dza kha nyanḓadzamafhungo dza matshilisano nga fhasi ha hashtag #PresidentialImbizo.3.    Ṅwedzi wa Afrika3.1.    Vhuṱambo ha tshihumbudzo tsha ṅwaha nga ṅwaha ha Ṅwedzi wa Afrika na Ḓuvha ḽa Afrika nga Ḽavhuraru, ḽa 25 Shundunthule vhu khou pembelelwa nga fhasi ha thero ine ya ri: “Ṅwaha wa Pfushi: U khwaṱhisedza zwa u konḓelela kha zwa pfushi na nḓisedzo ya zwiḽiwa na kha dzhango ḽa Afrika”. 3.2.    Sa tshipiḓa tsha bono ḽa tshifhinga tshilapfu ḽe ḽa sumbedziswa kha Adzhenda ya 2063 (ine ya vha pulane ya mveledziso ya Afrika hu tshi itelwa u swikela mveledziso ya ikonomi na matshilisano ine ya nga vha ya tshifhinga tshilapfu nahone i katelaho vhathu vhoṱhe lwa miṅwaha i fhiraho 50), thero iyi i sedzesa kha vhukoni ha vhathu vha Afrika, nga maanḓa ho sedzeswa kha vhafumakadzi, vhatukana na vhasidzana khathihi na vhana. Hezwi ndi zwa ndeme kha mveledziso sa i zwi zwi tshi livhisa kha u khwinifhadzea ha matshilo a vhathu, mbuelo dza nṱha na miholo yo khwinifhadzeaho ya mashango.3.3.    Tsha ndeme khulu nahone tshi vhonalesaho kha mabembela aya a Ṅwedzi wa Afrika, ndi Vhege ya Vhudavhidzani ya Afrika, ine ya ḓo farelwa fhaḽa Constitutional Hill kha ḽa Johannesburg u bva nga ḽa 23 u swika ḽa 27 Shundunthule 2022. 3.4.    Ṅwedzi wa Afrika ndi tshikhala tsha u ṱuṱuwedza vhuthihi ha Afrika khathihi na ṱhanganelo ya dzingu yo khwaṱhaho hu tshi katelwa na u kumedzela hafhu Afrika kha vhuyo vhu fanaho. Khabinethe i khou humbudza muthu muṅwe na muṅwe uri madzangalelo ashu a lushaka o ṱumana tshoṱhe na vhudziki ha Afrika, vhuthihi na mvelaphanḓa D.    Milaedza1.    Ndiliso     Khabinethe yo livhisa maipfi a ndiliso kha vha muṱa na dzikhonani dza: Mufumakadzi Vho Phindile Xaba (53), vhe vha shuma tshifhinga tshilapfu kha nḓowetshumo ya zwa nyanḓadzamafhungo fhano Afrika Tshipembe na kha mashango a seli. Vho shuma vha sa neti vha tshi itela u khwinifhadza shango ḽashu. Muambasada Vho Silumko Sokupa (74), vhe vha shuma kha Zhendedzi ḽa Vhutsireledzi ha Muvhuso kha maimo o fhambanaho nga tshifhinga tshilapfu tsha musi vha tshi khou shuma kha Tshumelo ya Muvhuso.Phrofesa Vho Francis Wilson (83), raikonomi a ḓivheaho na mutumbuli wa Yunithi ya Ṱhoḓisiso dza Mveledziso na zwa Vhashumi ya Tshipembe ha Afrika.E.    U tholwa U tholwa hoṱhe hu fhira nga fhasi ha khwaṱhisedzo ya ndalukano na u ṱanzwiwa dzina ho teaho.1.    Dokotela Vho Kesavan Naidoo sa Tshanḓa tsha Mulangi Muhulwane (DDG): Mveledziso ya Tshiimiswa kha Muhasho wa Tshumisano ya Mavhusele (DCoG).2.    Vho Siphosihle Emmanuel Hlomuka sa DDG: Thikhedzo ya Muvhuso Wapo na Ndangulo ya Thusedzo kha DCoG. 3.    Vho Risimati Patrick Mathye sa DDG: Ndangulo ya zwa Maḓi Tshumelo dza Vhuthathazwitzhili kha Muhasho wa Maḓi na Vhuthathazwitzhili (DWS). 4.    Vho Collin Xolani Zwane sa DDG: Milayo, Vhutevhedza Milayo na Vhukombetshedzi kha DWS.5.    Vho Melanchton Makobe sa DDG: Khwaṱhisedzo ya Mavhusele na Mashumele a  SOC kha Muhasho wa Mabindu a Muvhuso. F.    Khabinethe yo tendelana na Dziminisṱa nga ha u tholwa hu tevhelaho:1.    Vho Bhekuyise Mathews Khenisa sa Muofisiri Muhulwane wa Khorondangi (CEO) wa Zhendedzi ḽa Mveledziso ya zwa Dzinnḓu (HDA).2.    Mufumakadzi Vho Joy Keledi Masemola sa Muofisiri Muhulwane wa  zwa Masheleni  kha HDA. 3.    Dokotela Vho Cornelius Ruiters sa CEO ya Lepelle Northern Water.4.    Miraḓo ya Khoro ya Thendelanomviswa ya Sekhithara ya zwa Maḓaka : (a)    Mufumakadzi Vho Nelly Ndlovu (Mudzulatshidulo);(b)    Mufumakadzi Vho Makhosazana Mavimbela;(c)    Vho Dwayne Marx;(d)    Mufumakadzi Vho Tanucia Coopasamy;(e)    Vho Tyrone Hawkes;(f)    Vho Penwell Lunga;(g)    Vho Michael Peter;(h)    Vho Bruce Breedt;(i)    Vho Pierre Tullis; (j)    Vho Roy Southey;(k)    Vho Lulamile Xate;(l)    Vho Mlungisi Bushula;(m)    Mufumakadzi Vho Thandi Mokoena;(n)    Vho Darryll Sauer;(o)    Vho Tshepo Makhene;(p)    Mufumakadzi Vho Pumeza Nodada;(q)    Mufumakadzi Vho Lindiwe Mavundla; na(r)    Mufumakadzi Vho Kwena Komape.Mbudziso: Mufumakadzi Vho Phumla Williams – Muambeli wa Khabinethe Luṱingo: 083 501 0139"
"Tshitatamennde tsha Muṱangano wa Khabinethe we wa farwa nga vidio nga Ḽavhuraru, ḽa 25 Shundunthule 2022 ",26 May 2022,https://www.gov.za/speeches/statement-virtual-cabinet-meeting-25-may-2022-26-may-2022-0000,https://www.gov.za/ve/speeches/statement-virtual-cabinet-meeting-25-may-2022-26-may-2022-0000,"A.    Mafhungo a zwino kha Shango1.    Ndingedzo dza u vhuedzedza na u dovha u fhaṱa hafhu nga huswa nga murahu ha miḓalo  1.1.    Khabinethe yo khoḓa na u livhuwa vhathu vhoṱhe khathihi na madzangano ane a khou ḓidzhenisa kha ndingedzo dza u vhuedzedza na u fhaṱa hafhu nga huswa nga murahu ha miḓalo ya zwenezwino ye ya vhanga tshinyalelo khulwane kha zwiṅwe zwipiḓa zwa shango, nga maanḓa ngei KwaZulu-Natal. Khabinethe yo dovha hafhu ya livhuwa madzangano oṱhe ane a si vhe a muvhuso, madzangano a zwa vhurereli, vhadzulapo, vhoramabindu khathihi na madzangano a ṱhaḓulo kha zwiimo zwi sa takadzi e a ṋetshedza zwiḽiwa, zwiambaro, mabai, zwishumiswa zwa vhathu vha tshifumakadzi na yunifomo ya tshikolo kha miṱa yo kwameaho uri vha kone u swikela ṱhoḓea dzavho dza nga misi.      1.2.    Senthara ya Ndangulo ya Zwiwo ya Lushaka i khou bvela phanḓa na u ṱanganya masia oṱhe a muvhuso kha ndingedzo dzayo dza u ṋetshedza thuso ya ṱhaḓulo ya zwa vhuthu kha miṱa yoṱhe yo kwameaho. Tshumelo dza zwa vhudzulo dzi khou ṋetshedzwa kha vhathu vha fhiraho 7 000 kha zwiṱiriki zwiṋa zwo kwameseaho ngei KwaZulu-Natal. 1.3.    Mushumo u kati wa u fhaṱa vhudzulo ha tshifhinganyana hu tshi itelwa miṱa yo kwameaho kha mavu ane a vha a muvhuso e a ḓo wanala fhaḽa kha ḽa KwaZulu-Natal ane vhathu avho vha ḓo pfulutshela khao. Khabinethe yo khwaṱhisedza vhuḓiimiseli ha muvhuso kha u langa masheleni a ṱhaḓulo ya tshiwo itshi tsha miḓalo nga nḓila ya u fulufhedzea nahone i re khagala. Muṱolambalelano wa Afrika Tshipembe vha khou ṋetshedza tshumelo dza vhulavhelesi dza u ḓadzisa kha idzo dzi re hone nahone uhu u kovhelwa hafhu ha masheleni ndi hune ha khou elana na sisṱeme ya muvhuso ya u dzudzanya mugaganyagwama.  2.    Maswa nga ha Dwadze ḽa Khoronavairasi (COVID-19) 2.1.    Khabinethe i khou ṱuṱuwedza vhathu vhoṱhe vha fhano Afrika Tshipembe uri vha dzhie maga a tsireledzo u itela u thivhela u phaḓalala ha COVID-19 nga murahu ha mbalombalo dza zwenezwino dze dza sumbedza uri ho vha na u engedzea vhukuma ha tshivhalo tsha u kavhiwa nga malwadze ane a vha na vhushaka na khalaṅwaha ya vhuriha fhano shangoni. 2.2.    Khabinethe yo humbudza vhathu vhoṱhe uri vha bvele phanḓa na u ḓitsireledza khathihi na vhaṅwe vhathu nga u ṱamba zwanḓa kana u zwi sanithaiza misi yoṱhe, u ambara maski musi u nga ngomu ha tshifhaṱo, u sia tshikhala tsho tsireledzeaho vhukati hau na muṅwe muthu, u vula mafasiṱere u itela uri hu dzhene muya khathihi na u haelwa.2.3.    Muhaelo u kha ḓi vha yone philelo ya khwinesa kha dwadze ḽa COVID-19 sa izwi u tshi thivhela u lwalesa, u valelwa vhuongeloni kana lufu. A vha tei u thoma vha vha na ḓiresi ya vhudzulo uri vha kone u haelwa. Muthu muṅwe na muṅwe, a nga vha e na ḽiṅwalo ḽa vhuṋe kana a si na, a nga haelwa mahala kha vhupo vhuṅwe na vhuṅwe ha muhaelo ha nnyi na nnyi u mona na shango ḽoṱhe.  3.    Kha vha fhelise khethululo nga lukanda!3.1.    Khabinethe i khou sasaladza tshoṱhe zwiito zwoṱhe zwa khethululo nga lukanda fhano shangoni, hu tshi katelwa na zwiwo zwo vhigwaho fhaḽa Tshikoloni tsha Nṱha tsha Good Hope Seminary na fhaḽa Yunivesithi ya Stellenbosch ngei kha vunḓu ḽa Kapa Vhukovhela. Hezwi zwiito zwo vhifhaho ngaurali zwi lwa na mikhwa ine ya vha hone kha ndayotewa ye shango ḽashu ḽa dimokirasi ḽa ḓitika khayo ine ya katela tshirunzi tsha vhuthu, u sa vha na khethululo nga lukanda, u sa khethulula nga mbeu, vhulamukanyi kha zwa matshilisano, ndinganelo na ṱhonifho.  3.2.    Ndayotewa ya Riphabuḽiki ya Afrika Tshipembe ya ṅwaha wa 1996 ndi yone ndededzi yashu musi ro livha kha u fhelisa zwiito zwi vhavhaho zwa u khethululana na tshayavhulamukanyi zwa tshifhingani tsho fhelaho. Vhabebi vha khou ṱuṱuwedzwa u gudisa vhana vhavho uri vha hanedzane na zwiito zwa khethululo nga lukanda na u ṱanganedza zwa u fhambana ha vhathu u ya nga mvelele dzavho, sa tshipiḓa tsha ndingedzo dzashu dzo khwaṱhaho dza u lingedza u ṱuṱuwedza zwa u fhaṱa lushaka na vhuthihi. 3.3.    Kha ri shumisane, ri bvisele khagala zwiito zwa khethululo nga lukanda afho hune zwa dzhiiwa sa vhuḓifari ho teaho nahone ri dovhe hafhu ri rumele mulaedza u re khagala wa uri zwiito zwa khethululo nga lukanda a zwi na vhudzulo kha shango ḽashu ḽa demokirasi.4.    Vhushaka ha Afrika Tshipembe na shango ḽa Dzheremane4.1.    Khabinethe yo ṱanganedza Madalo a Tshiofisi e a tshimbila zwavhuḓi a Mutshantseḽara wa Riphabuḽiki ya Muvhuso wa Feḓeraḽa wa shango ḽa Dzheremane, Muhulisei Vho Olaf Scholz, fhano kha ḽa Afrika Tshipembe nga Ḽavhuvhili, ḽa 24 Shundunthule 2022. 4.2.    Madalo a Tshiofisi a Mutshantseḽara Vho Scholz’s o vha hone nga murahu ha thambo ya Phresidennde Vho Cyril Ramaphosa, vhane vha khou ranga phanḓa fulo ḽa muvhuso ḽa u fhaṱa vhushaka havhuḓi ha dzingu na ha dzitshaka, hu tshi katelwa na u kunga vhubindudzi vhune ha ṱoḓea vhukuma.4.3.    Zwiṅwe zwe vharangaphanḓa avha vhavhili vha amba nga hazwo ho vha nḓila dza u khwaṱhisa tshumisano kha masia a fanaho na fulufulu khathihi na tshanduko ya kilima, mbambadzo na vhubindudzi hu tshi katelwa na maga a u lwa na COVID-19 khathihi na ṱhoḓea ya khaelo. Vho dovha hafhu vha sedza na kha zwine zwa khou bvelela kha dzhango ḽa Afrika khathihi na ḽifhasi nga u angaredza, hu tshi katelwa na khuḓano ya ngei Ukraine khathihi na masiandaitwa ayo kha ikonomi ya ḽifhasi na u wanala ha zwiḽiwa na fulufulu. 4.4.    Shango ḽa Dzheremane a ḽi tou vha fhedzi muvhambadzelani wa vhuvhili muhulwanesa na ḽino ḽashu ḽa Afrika Tshipembe, ḽi dovha hafhu ḽa vha tshiko tsha vhuraru tshihulwanesa tsha vhaendelamashango vha bvaho seli ha malwanzhe, mubindudzi muhulwanesa na mushumisani kha zwa mveledziso. 5.    Muṱangano wa Ḽifhasi wa vhuṱanu wa nga ha u Fheliswa ha zwiito zwa u dzhia Vhana sa Vhashumi5.1.    Khabinethe yo ṱanganedza zwa u khunyeledzwa zwavhuḓi ha Muṱangano wa Ḽifhasi wa Vhuṱanu wa nga ha u Fheliswa ha zwiito zwa u dzhia Vhana sa Vhashumi we wa farelwa fhaḽa ḓoroboni ya Durban nga ḽa 15 u swika 20 Shundunthule 2022.  Vhathu vhoṱhe vha kwameaho u mona na ḽifhasi vho dzhenela muṱangano uyu we wa fariwa nga tshumisano na Dzangano ḽa Vhashumi ḽa Ḽifhasi.  5.2.    Nga murahu ha u ambedzana nga ha maitele avhuḓi ane a shumiswa nga mashango o fhambanaho, u bvisela khagala vhuṱudzeṱudze vhune ha vha hone khathihi na maga a tshihaḓu ane a ṱoḓea u itela u ṱavhanyedzisa zwa u fheliswa ha zwiito zwa u shumiswa ha vhana na u shumiswa nga nḓila ya khombekhombe, ho swika he ha ṱanganedzwa thendelano dze dza ḓivhiwa sa ‘Durban Call to Action’ hu tshi itelwa u lwa na samba heḽi ḽa u dzhiiwa ha vhana vha tshi itwa vhashumi.5.3.    Zwa u dzhiiwa ha vhana vha itwa vhashumi ndi zwiito zwi vhavhaho vhukuma kha tshitshavha nahone zwi vhea vhana kha nyimele dza khombo vhukuma. Zwi dzhiiwa sa zwiito zwa u tambudza nahone zwi khakhisa vhana uri vha si kone u wana pfunzo khathihi na zwiṅwe zwikhala zwa u aluwa. Ṅwana muṅwe na muṅwe fhano Afrika Tshipembe u na pfanelo dzine ha tei u dzhielwa dzone dza u tsireledzwa kha zwiito zwa u shumiswa nga nḓila ya u tambudzwa.   5.4.    Pfanelo ya u wana pfunzo ya mutheo i hone kha Ndayotewa yashu nahone u ya nga Mulayo wa Zwikolo zwa Afrika Tshipembe, wa ṅwaha wa 1996 (Mulayo 84 wa 1996), “mubebi muṅwe na muṅwe u tea u ita uri mugudi muṅwe na muṅwe ane a vha nga fhasi ha ndango yawe a dzhene tshikolo u tou bva kha ḓuvha ḽa u thoma ḽa tshikolo kha ṅwaha wonoyo une mugudi a  khou fara miṅwaha ya sumbe ngaḽo u vhuya u swikela ḓuvha ḽa tshikolo ḽa u fhedzisela kha ṅwaha wonoyo une mugudi uyo a khou fara miṅwaha ya 15 kana gireidi ya vhuṱahe, kana zwenezwo zwine zwa ḓa u thoma”.  5.5.    U ya nga Mulayo wa Vhana, wa ṅwaha wa 2005 (Mulayo 38 wa 2005), “a hu na muthu ane a tea u shumisa, u wana, u ṋetshedza kana u thola ṅwana a tshi itela u mu shumisa sa mushumi”.B.    Tsheo dza Khabinethe1.    U ṱanganedza Thendelano dza Dzitshaka dza nga ha u Tsireledzwa ha Vhathu vhoṱhe kha zwiito zwa u Ngalangadzwa ha vhathu nga Khombekhombe nga vha mazhendedzi a zwa mulayo (ICPPED)  1.1.    Khabinethe yo ṱanganedza u ṋetshedzwa ha ICPPED kha Phaḽamennde uri hu sedzwe fhungo ḽa u ṱanganedza thendelano dzenedzo nga shango ḽa Afrika Tshipembe. Hedzi ndi thendelano dza Dzangano ḽa Mbumbano ya Dzitshaka (UN) dzine dza tou vha mbofho ya ḽifhasi ḽoṱhe dzi sedzaho kha zwa u kandekanywa ha pfanelo dza vhuthu nga zwiito zwa u ngalangadzwa ha vhathu nga nḓila ya khombekhombe nga vha mazhendedzi a zwa mulayo.   1.2.    Thendelano dzi ṱalutshedza zwa u ngalangala nga nḓila ya khombekhombe sa zwithu zwi katelaho u thubiwa, u fariwa, u hoṋelwa tshiṱokisini hu si na u senga kana nḓila iṅwe na iṅwe ine ya nga ita uri avho vhaiti vha zwiito zwenezwo vha hane u ṱanganedza kana vha dzumbe fhethuvhupo hune zwipondwa zwenezwo zwa zwiito zwenezwo zwa vha hone. 1.3.    Musi zwo no tendelwa uri zwi vhe tshipiḓa tsha milayo yashu, Afrika Tshipembe ḽi ḓo lavhelelwa u ṋetshedza muvhigo nga murahu ha miṅwaha mivhili kha vha UN u sumbedzaho uri ndi zwifhio zwine ḽa khou ita nga ha thendelano dzenedzo. 2.    Muvhigo wa Shango wa vhuṋa wa Afrika Tshipembe wa zwa u Tsireledzwa na U Ṱuṱuwedzwa ha Pfanelo dza Vhuthu 2.1.    Khabinethe yo ṱanganedza u ṋetshedzwa ha Muvhigo wa Shango wa vhuṋa wa zwa u Tsireledzwa na u Ṱuṱuwedzwa ha Pfanelo dza Vhuthu kha vha Khoro ya Pfanelo dza Vhuthu ya Dzangano ḽa Vhuthihi ha Dzitshaka. Tsenguluso ya Ḽifhasi ya nga murahu ha Tshifhinga ya vha ha UN i ḓo sengulusa muvhigo ngavhuya ṅwaha uno. U tou bva tshe ḽa saina Thendelano dza Pfanelo dza Vhuthu dza UN, Afrika Tshipembe ḽo no senguluswa luraru, he tsenguluso ya u fhedzisela ya itwa nga ṅwedzi wa Khubvumedzi 2017.2.2.    Muvhigo uyu u sumbedza zwiswa nga ha themendelo dza 187 dzo ṱanganedzwaho u bva kha mushumo wa u sengulusa wa ṅwaha wa 2017. Ho dzhiiwa makumedzwa u bva kha data dzi fulufhedzeaho, mafhungo u bva kha mihasho yo teaho, zwiimiswa zwi tikedzaho demokirasi na ndayotewa ya shango khathihi na madzangano a vhadzulapo o teaho.2.3.    Khabinethe yo fushea nga mvelaphanḓa yo swikelwaho kha zwa u thoma u shumiswa ha themendelo khathihi na kha ayo maṅwe masia ane khao mushumo wa kha ḓi bvela phanḓa. Muvhigo u ḓo anḓadzwa kha nnyi na nnyi zwenezwo musi wo no ḓivhadzwa kha vha UN nga ṅwedzi wa Ṱhangule 2022.3.    Mbekanyamaitele ya Ndangulo ya Maḓi a Migodini ya ṅwaha wa 20223.1.    Khabinethe yo ṱanganedza Mbekanyamaitele ya Ndangulo ya Maḓi a Migodini ya ṅwaha wa 2022 uri i thome u shumiswa. Mbekanyamaitele iyi i ṋetshedza nḓila dza u tsireledza na u vhulunga kushumisele kwa maḓi. I ita ndinganyelo vhukati ha mishumo ya zwa ikonomi henefho kha migodi na vhuḓifhinduleli ha u ṋetshedza nḓila dza kushumisele kwa maḓi lwa tshifhinga tshilapfu fhano shangoni ḽashu. 3.2.    Zwiṅwe zwa zwine mbekanyamaitele iyi ya ita, ndi u bvisela khagala mishumo na vhuḓifhinduleli vhukati ha masia mararu a muvhuso nga ha mafhungo a kwamaho maḓi a migodini. Tshanduko dzine dza khou dzinginywa dzi ḓo tandulula khaedu dza u ṋetshedza ndaṱiso kha vhatshikafhadzi khathihi na u ita uri zwi leluwe u shumisa maitele a uri mutshikafhadzi u tea u badela. Mbekanyamaitele yo bveledzwa hu tshi tevhelwa Mulayo wa Maḓi wa Lushaka, wa 1998 (Mulayo 36 wa 1998).4.    Muvhigo nga ha Muhanga wa Vhupuḽani vhune ha Dzhiela Nṱha zwa Mbeu, Mugaganyagwama, Vhulavhelesi na Vhusengulusi khathihi na Muvhalelano4.1.    Khabinethe yo ṱanganedza muvhigo wa mvelaphanḓa nga ha u thoma u shumiswa ha Muhanga wa Vhupuḽani vhune ha Dzhiela Nṱha zwa Mbeu, Vhupuḽani, Mugaganyagwama, Vhulavhelesi na Vhusengulusi khathihi na Muvhalelano.   4.2.    Khabinethe yo takalela mvelaphanḓa khulwane ye ya itwa nga vhunzhi ha mihasho ya muvhuso kha zwa u dzhia muhanga uyu we wa ṱanganedzwa nga ṅwaha wa 2019 hu tshi itelwa uri u thome u shumiswa wa vho vha tshipiḓa tshayo tsha mashumele.  4.3.    Vhunzhi ha mihasho u swika zwino yo no thoma u dzudzanya mbekanyamaitele dzayo dzine dza ḓo thusa kha u ranga phanḓa mbekanyamushumo khulwane dzine dzo livhiswa kha vhafumakadzi, vhaswa na vhathu vha re na vhuholefhali. Khabinethe yo dovha hafhu ya ita khuwelelo ya uri hu vhe na vhulavhelesi na u vhiga ho khwaṱhaho, nga maanḓa kha miṅwe ya mihasho ine a i athu ṋetshedza mivhigo yayo.5.    Fulo ḽa Nyambedzano dza vhukati ha Vhaswa ḽa Vho Nelson Mandela (NMYD)5.1.    Khabinethe yo khwaṱhisedza zwa uri NMYD i vho ḓo vha hone ṅwaha muṅwe na muṅwe, u bva zwino nga ṅwaha wa 2022. NMYD ya u thoma i ḓo vha hone u bva nga ḽa 7 u swika ḽa 20 Fulwana 2022. Hedzi ndi ndingedzo dza Phresidennde dza u ṋea vhaswa vha Dzhango ḽino tshikhala tsha u ḓidzhenisa kha nyambedzano dza u fhaṱa dza nga ha mafhungo ane a vha kwama.   5.2.    Hedzi nyambedzano, dzine dza ḓo ḓitika kha ḽizhakanḓila ḽashu ḽi ḓivheaho ḽifhasini Phresidennde washu wa kale Vho Nelson Rolihlahla Mandela, dzi ḓo mbo ḓi thoma na zwenezwo hu tshi itelwa u ṱuṱuwedza maitele a vhurangaphanḓa vhu re na mikhwa fhano kha dzhango ḽa Afrika. 5.3.    Dzi ḓo ṋea vhaswa tshikhala tsha u kovhana nga ha vhufa ho ḓalaho zwinzhi vhukuma vhune ha sumbedza mvelele dzavho. Hedzi ndingedzo dzi ḓo dovha hafhu dza khwaṱhisa vhushaka ha muthu nga muthu vhukati ha vhaswa vha ḽino dzhango. Muhasho wa Vhafumakadzi, Vhaswa na Vhathu vha re na Vhuholefhali u ḓo ṋetshedza zwidodombedzwa zwa mbekanyamushumo ya vhuṱambo uvhu ngavhuya.6.    Muvhigo wa Vhulavhelesi ha Mashumele a nga Ṅwaha wa ṅwaha wa 2021/22 kha zwa u Maanḓafhadza Vhafumakadzi na Ndinganyelo ya Mbeu, Mveledziso ya Vhaswa khathihi na Ṱhuṱhuwedzo ya Pfanelo dza Vhathu vha re na Vhuholefhali6.1.    Khabinethe yo ṱanganedza muvhigo wa vhulavhelesi ha mashumele wa nga ṅwaha nga ha u maanḓafhadzwa ha vhafumakadzi, vhaswa na vhathu vha re na vhuholefhali. Muvhigo uyu u sala murahu zwithu zwa ndeme kha u ṱuṱuwedzwa ha ndinganyelo, maimo kha zwa mishumo khathihi na vhuṋe na u shela mulenzhe ha zwigwada izwi kha mishumo ya mihasho na mabindu a muvhuso.   6.2.    Muvhigo uyu wo dzudzanywa ho sedzwa zwa vhupuḽani ha mugaganyagwama une wa dzhiela nṱha zwa mbeu, zwa vhulavhelesi, vhusengulusi na muhanga wa Muvhalelano we wa ṱanganedzwa nga Khabinethe nga ṅwaha wa 2019.C.    Milayotibe1.    Mulayotibe wa Khwiniso ya Mutakalo na Tsireledzo Migodini 1.1.    Khabinethe yo ṱanganedza zwa u anḓadzwa ha Mulayotibe wa Khwiniso ya Mutakalo na Tsireledzo Migodini hu tshi itelwa uri hu kone u vha na vhupfiwa ha nnyi na nnyi. Mulayotibe uyu ndi une wa khou lavhelelwa u khwinisa mutakalo na tsireledzo ya vhashumi vha migodini, hu tshi katelwa na vhupo honoho vhune zwa migodi zwa khou bveledzwa khaho. Mulayotibe uyu u khou khwinisa Mulayo wa Mutakalo na Tsireledzo ya Migodini, wa 1996 (Mulayo 29 wa 1996) une wa vha hone zwazwino.   1.2.    Khwiniso idzi dzo shandukiswaho ndi dzine dza bvisela khagala maṅwe a maipfi kha Mulayo, u khwaṱhisa muhanga wa zwa milayo ya mutakalo na tsireledzo khathihi na u ita uri i elane na maitele a khwinesa ḽifhasini ane a elana na zwa tsireledzo migodini. 2.    Mulayotibe wa Khwiniso ya Ndayotewa ya Vhufumimalo wa ṅwaha wa 2022   2.1.    Khabinethe yo ṱanganedza u anḓadzwa ha Mulayotibe wa Khwiniso ya Ndayotewa ya Vhufumimalo ya ṅwaha wa 2022 hu tshi itelwa vhupfiwa ha nnyi na nnyi nahone Minisṱa wa Vhulamukanyi na Tshumelo dza Vhululamisi, Vho Ronald Lamola, vha nga ṋetshedza nḓivhadzo ine ya vha na zwidodombedzwa zwa khwiniso iyo ine ya khou dzinginywa kha Ndayotewa.   2.2.    Mulayotibe uyu u khou khwinisa Khethekanyo 6(1) ya Ndayotewa ya Riphabuḽiki ya Afrika Tshipembe ya ṅwaha wa 1996, ine ya sumbedza uri nyambo dza 11 dza tshiofisi dza fhano Afrika Tshipembe, ndi Tshibeli, Tshisuthu, Tshitswana, Tshiswati, Tshivenḓa, Tshitsonga, Tshivhuru, Luisimane, Tshindevhele, Tshithoza na Tshizulu. 2.3.    Khwiniso iyi ndi ine ya ḓo ita uri hu vhe na u ṱanganedzwa ha Luambo lwa Tswayo dza Zwanḓa lwa Afrika Tshipembe (SASL) sa luambo lwa tshiofisi lwa vhufumimbili (12) nahone i ḓo dovha hafhu ya ṱuṱuwedza u ṱanganedzea ha mvelele ya luambo lwonolwo khathihi na u khwaṱhisa pfanelo dzi linganaho kha vhadzulapo vhoṱhe vha Afrika Tshipembe, hu sa sedzwi uri vha na vhuholefhali. Muhasho wa Pfunzo dza Mutheo wo no ḓi ṱanganedza SASL sa luambo lwa hayani. D.    Vhuṱambo vhune ha khou ḓa1.    Vhege ya Tsireledzo ya Vhana 1.1.    Afrika Tshipembe ḽi ḓo fhululedza Vhege ya Tsiredzo ya Vhana u bva nga ḽa 29 Shundunthule u swika ḽa 4 Shundunthule 2022 nga fhasi ha thero ine ya ri: “Kha ri Tsireledze Vhana nga tshino tshifhinga tsha dwadze ḽa COVID-19 na nga Murahu”. 1.2.    Kha yeneyo vhege, hu ḓo lavheleswa nga maanḓa kha mafhungo a kwamaho shango ḽoṱhe, ane a vha u vhifha muvhilini ha vhaswa, lwe ha wanala hu tshi vha na u engedzea vhukuma ha tshivhalo tsha vhaswa vhe vha vha na vhana nga tshifhinga tshenetsho tsha musi dwadze ḽa COVID-19 ḽo ḓiṋea maanḓa nga ṅwaha wa 2020. 1.3.    Khabinethe yo ita khuwelelo ya uri hu vhe na ndingedzo dzo khwaṱhaho vhukati ha vhabebi, vhadzulapo, zwigwada zwa vhurereli khathihi na zwitshavha nga u angaredza dza u itela u thusa u shandukisa izwo zwa u engedzea ha tshivhalo tsha vhaswa vhane vha khou vhifha mivhilini. 2.    Muṱangano wa Ikonomi wa Ḽifhasi (WEF)2.1.    Shango ḽa Afrika Tshipembe ḽi khou shela mulenzhe kha WEF ine ya khou ḓo farelwa fhaḽa Davos-Klosters, kha ḽa Switzerland u bva nga ḽa 22 u swika 26 Shundunthule 2022, nga fhasi ha thero ine ya ri: “U shumisana, U vhuedzedza Fulufhelo”.  2.2.    Afrika Tshipembe ḽi dzhiela nṱha tshikhala tsha u vha tshipiḓa tsha thandululo nahone ḽi kovhana nḓivho ine ḽa vha nayo kha muṱangano uyu wa ḽifhasi. U vha hone ha shango ḽashu kha muṱangano uyu wa WEF na zwone ndi zwa ndeme kha u bveledza phanḓa dzina ḽa shango ḽashu sa hone fhethu havhuḓisa ha u ita zwa vhubindudzi, u kovhana na ḽifhasi ḽoṱhe nga ha bono ḽa vhumatshelo hashu khathihi na u bvisela khagala dziṅwe mveledziso dzine dza khou itea ngomu kha shango ḽa Afrika Tshipembe.3.    Ṅwedzi wa Vhaswa 3.1.    Khabinethe yo ṱanganedza Mbekanyamushumo ya Ṅwedzi wa Vhaswa ya ṅwaha wa 2022 nga fhasi ha thero ine ya ri: “U ṱuṱuwedza nḓila dza u ḓitshidza ngadzo dzine dza nga vha dza tshifhinga tshilapfu khathihi na u konḓelela ha vhaswa hu tshi itelwa vhumatshelo ha khwine”. Ḓuvha ḽa Vhaswa ḽa tshiofisi ḽi ḓo pembelelwa ngei kha vunḓu ḽa Kapa Vhubvaḓuvha.    3.2.    Houno ndi ṅwaha wa vhufuiṋarathi (46) wa u pembelelwa ha ḓuvha ḽa mvutshelano ya matshudeni ye ya vha hone nga ḓuvha ḽa 16 Fulwi 1976 fhaḽa kha ḽa Soweto he vhaswa vha vha vha tshi khou gwalabela zwa u kombetshedzwa u guda nga luambo lwa Tshivhuru nga muvhuso wa khethululo nga lukanda. 3.3.    Nga muya wonoyo muthihi u fanaho na uḽa wa ṅwedzi wa Fulwi 1976, Khabinethe i khou ita khuwelelo kha vhaswa vha shango ḽashu ya uri vha lwe na khaedu ine ya khou engedzea ya u shayea ha mishumo kha vhaswa nga u shela mulenzhe kha mbekanyamushumo dza mveledziso dzi fanaho na mbekanyamushumo dza vhugudisamishumo khathihi na dza u ṋea vhagudi tshenzhemo.   3.4.    Muvhuso wo bveledza mbekanyamushumo dza u tikedza zwa u tholiwa ha vhaswa khathihi na u sikwa ha mishumo ya tshifhinga tshipfufhi. Mabindu na one a khou ṱuṱuwedzwa uri a kunge vhaswa nga vhunzhi kha zwa mishumo nga u sika zwikhala zwinzhi zwa vhaswa. 3.5.    Mbekanyamushumo ya vhaswa ya ṅwedzi woṱhe wa Fulwi i katela vhuṱambo ho fhambanaho, u bva kha zwa u rwelwa ṱari ha fulo ḽa zwa vhurangaphanḓa ha vhaswa, u rwela ṱari Mbekanyamushumo ya Vhaambasada vha Pfungavhuṋe ya NYDA khathihi na vhuṅwe vhuṱambo vhunzhi ha Tshumelo dza Vhaswa dza Lushaka u mona na shango ḽoṱhe.  3.6.    Minisṱa vha Muhasho wa Vhafumakadzi, Vhaswa na Vhathu vha re na Vhuholefhali Ofinisini ya Phresidennde hu si kale vha ḓo bvisela khagala mbekanyamushumo iyi nga vhuḓalo. Vhuṱambo hoṱhe ha vhaswa vhu ḓo lavhelelwa uri vhu tevhedze milayo ya zwa mutakalo ya COVID-19.4.    Muṱangano wa Vhuṋe ha Mavu ha Tshitshavha 4.1.    Muvhuso, u tshi khou shumisana na vha Nnḓu ya Vhurangaphanḓa ha Sialala ya Lushaka, u ḓo vhidza Muṱangano wa Vhuṋe ha Mavu ha Tshitshavha nga Ḽavhuṱanu, ḽa 27 na Mugivhela wa ḽa 28 Shundunthule 2022 u itela u amba nga ha mafhungo a elanaho na vhuṋe ha mavu.  4.2.    Hezwi zwi katela mushumo wa u ṋetshedzwa ha mavu a tshitshavha u bva kha Muvhuso a tshi ya kha vhathu vha re na pfanelo dza vhuṋe ho teaho, zwine hezwi zwa vha zwa ndeme kha u maanḓafhadza zwitshavha zwa vhupo ha mahayani. Zwa u shayea ha vhuṋe ha mavu vhu re mulayoni kha vhupo ha tshitshavha a zwi tou fhungudza fhedzi pfanelo dza vhathu dza u vha vhaṋe vha mavu ane vha dzula khao, fhedzi zwi dovha hafhu zwa fhungudza khonadzeo yavho ya u nga a shumisa kha u khwinifhadza matshilo avho khathihi na tshiimo tshavho tsha zwa masheleni.  E.    Milaedza1.    U fhululedza Khabinethe yo rumela maipfi a u fhululedza na u tamela mashudu kha:  Mufumakadzi Vho Leanne Manas, muhashi wa SABC Morning Live, vhe vha ṋewa tshiga tsha khuliso tsha Knight of the French National Order Merit nga Ḽavhuvhili, ḽa 17 Shundunthule 2022, kha u shela havho mulenzhe kha zwa vhoramafhungo, nyanḓadzamafhungo khathihi na miṅwe mishumo ya ndeme yo fhambanaho ya thuso ya zwa vhuthu. 2.    Ndiliso Khabinethe yo rumela maipfi a ndiliso kha vha muṱa na dzikhonani dza:  Vho Mpho Moerane (52), vhe vha vha vhe Ṋeḓorobo Muhulwane wa Ḓorobo khulwane ya Johannesburg, rapolotiki we a vha e mulwelambofholowo vhutshilo hawe hoṱhe khathihi na u vha mushumeli wa vhathu vha fhaḽa Johannesburg. Phanḓa ha musi vha sa athu tholwa sa Ṋeḓorobo Muhulwane, vho shuma sa Muraḓo wa Komiti ya Ṋeḓorobo o hweswaho vhuḓifhinduleli ha Tshumelo dza zwa Mupo na Themamveledziso. Dokotela Vho Deborah Fraser (56), muimbi wa muzika wa zwa vhurereli ane a dovha a vha muwini wa pfufho nnzhi dza zwa muzika vhane vha kha ḓi tou bva u huliswa zwenezwino nga u avhelwa digirii ya Doctor of Philosophy in Sacred Music nga vha tshiimiswa tsha Christian Leadership Academy. Dokotela Vho Namane Magau (70), vhane vha vha radzipfunzo a ṱhonifheaho khathihi na u vha muraḓo a huliseaho wa Bodo ya Vhafarandaka vha Khoro ya Lushaka ya AIDS ya Afrika Tshipembe. Vho Mike Schüssler (60), raikonomi wa fhano Afrika Tshipembe a ḓivheaho we a vha e muraḓo a fulufhedzeaho kha nḓowetshumo iyi nahone we a ṋetshedza mihumbulo i pfalaho nga ha tshiimo tsha ikonomi ya Afrika Tshipembe. Vho Jamie Bartlett (56), mutambi wa matambwa a theḽevisheni na tshiteidzhini wa fhano Afrika Tshipembe ane o wina pfufho nnzhi, we a vha a tshi ḓivhea nga maanḓa sa Mike O'Reilly kha Isidingo na David Genaro kha Rhythm City. Khabinethe yo dovha hafhu khathihi na Phresidennde Vho Ramaphosa ya rumela maipfi ayo a ndiliso kha muvhuso na vhathu vha fhaḽa United Arab Emirates (UAE) nga murahu ha u lovha ha Muḓivhalea Muṱahabvu Vho Sheikh Khalifa bin Zayed Al Nahyan (73), vhe vha vha vhe Phresidennde wa UAE. F.     U tholwaU tholwa hoṱhe hu ḓo khunyeledzwa lwa tshoṱhe nga murahu ha u senguluswa ha ndalukano khathihi na u ṱanzwa madzina ho teaho.1.    Vho Bongani Sinenhlanhla Dladla sa Muofisi Mulanguli Muhulwane wa Bodo ya Mveledziso ya Nḓowetshumo ya zwa U fhaṱa. 2.    Vho Shabeer Hamid Khan sa Muḓivhambalelano Muhulwane kha Muhasho wa Vhufaragwama ha Lushaka. 3.    Mufumakadzi Vho Mendoe Ntswahlana sa Muofisiri Muhulwane wa zwa U renga Thundu na Tshumelo kha Muhasho wa Vhufaragwama ha Lushaka. 4.    Khabinethe yo dovha hafhu ya tendelana na zwa u tholwa ha vhathu vha tevhelaho uri vha ḓadze zwikhala zwine zwa vha hone kha Bodo ya Vhalangi vha Tshikwama tsha Vhukati tsha zwa Fulufulu: (i)    Vho Mosimaneotsile Jim Besnaar; (ii)    Mufumakadzia Vho Unati Nombakuse-Figlan. Mbudziso: Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139"
"Tshitatamende tsha Khabinethe nga murahu ha Muṱangano we wa farwa nga Ḽavhuraru, 8 Fulwi 2022",9 Jun 2022,https://www.gov.za/speeches/statement-cabinet-meeting-08-june-2022-9-jun-2022-0000,https://www.gov.za/ve/speeches/tshitatamende-tsha-khabinethe-nga-murahu-ha-mu%E1%B9%B1angano-we-wa-farwa-nga-%E1%B8%BDavhuraru-8-fulwi,"A.    Mafhungo a zwino kha Shango1.    Ikonomi 1.1.    Khabinethe yo ṱanganedza mveledziso dza zwezwino dzi vhuedzaho shango dzo tetshelwaho u khwaṱhisa nyaluwo ya ikonomi. U ya nga figara dza vhushayamishumo dza zwezwino dzi bvaho kha Tshitatisitiki Afrika Tshipembe, vhushayamishumo ho tselafhasi u bva kha 35.3 phesenthe kha kotara ya vhuṋa ya 2021 u ya kha 34.5 phesenthe kha kotara ya u thoma ya 2022. Tshikalo tsha vhushayamishumo tshe tsha vha tsho gonyelanṱha tsho tselafhasi kha kotara ya vhuvhili nga u tevhekanya. Mbuyelo khulwane ya mishumo yo vha kha tshitshavha na tshumelo dza matshilisano, mveledziso na mbambadzo. 1.2.    Zwibveledzwaguṱe zwapo kha kotara ya u thoma ya 2022 zwo engedzea nga 1.9% zwa isa muelo wa ikonomi yashu kha tshiimo tsha musi hu saathu vha na dwadze ḽa Corona. Kha kotara, sekhithara ya zwa mveledziso yo vha i yone i no khou shuma zwavhuḓi kha ikonomi nga u gonyelanṱha ha zwibveledzwa zwa pheṱhiroḽiamu na dzikhemikhaḽa, zwiḽiwa na zwinwiwa, khathihi na metaḽa zwa mitshini. 1.3.    Mbuelo hei yo gonyelaho nṱha nyana i sumbedza uri ikonomi yashu i tshe yo khwaṱha nahone u shela mulenzhe ha Pulane ya Mvusuluso na Mbuyedzedzo ya Ikonomi zwi kho u shuma zwavhuḓi. Khabinethe i kho ita khuwelelo kha vhathu vhoṱhe uri vha tikedze mabindu a po na nḓowetshupo nga u renga zwibveledzwa na tshumelo dzapo 1.4.    Khabinethe yo dovha hafhu ya ṱanganedza tsheo ya zhendedzi ḽa vhupimi ḽa S&P Global kha u vusulusa mbonalo ya vhupimi ha tshikolodo Afrika Tshipembe - u bva kha tshiimo tsha vhukati u ya kha tshiomo tshi fulufhedzisaho. Zhendedzi ḽa vhupimi ḽo dovha hafhu ḽa khwaṱhisedza vhupimi ha zwikolodo ha tshifhinga tshilapfu kha kharentsi yapo na ya mashango a nnḓa kha BB minas na BB respectively.2.    Tshiimo tsha kutshilele  2.1.    Dwadze ḽa Khoronavairasi (COVID-19) khathihi na nndwa dza ḽifhasi dzi no khou endelela zwo kwama tshiimo tsha kutshilele nga nḓila i si yavhuḓi ḽifhasiḽoṱhe. Vhadzulapo vha Afrika Tshipembe na vhone a vha khou farea zwavhuḓi nga u gonya ha mitengo ya zwivhaswa, zwiḽiwa na zwishumiswa zwa vhuṱhogwa. 2.2.    Roṱhe ri fanela u shumisana, na u thusana u itela u vhulunga zwiko zwashu kha tshifhinga tshino tshi konḓaho. Muvhuso u khou lwa nga nḓila dzoṱhe u tshi ṋetshedza muṅwe na muṅwe masheleni a ndiliso, nga maanḓa vha shayaho. 2.3.    Bannga ya Vhukati ya Afrika Tshipembe yo ḓiimisaho nga yoṱhe, yo khwaṱhaho nahone i no khou shuma zwavhuḓi i khou thusa nga u pilela lushaka kha tshanduko ya mitengo i si yavhuḓi nga u ita uri i vhe kha tshiimo tsho tendelwaho; ho sedzwa zwine maṅwe mashango a khou ṱangana nazwo. 2.4.    Khabinethe yo ṱanganedza tsheo yo dzhiwaho nga vha Vhufaragwama ha Lushaka u tendelana na zwa u fhungudzwa ha Mbadelo dza Zwivhaswa(GFL). GFL yo fhungudzwa nga R1.50 kha litha u bva vhukati ha Lambamai na Shundunthule, i ḓo dovha hafhu ya gonyelanṱha u bva nga ḽa 1 Fulwi u swika ḽa 6 Fulwana 2022. 2.5.    Khabinethe yo dovha hafhu ya ṱanganedza tsheo ya Khomishini ya zwa Miṱaṱisano u lavhelesa tshoṱhe mitengo ya zwiḽiwa zwa vhuṱhogwa, nga maanḓa ṋetshedzo ya uri mabindu a tea u imelela zwa u gonyisa ha mitengo. 3.    Foramu ya vhubindudzi ya Afrika Tshipembe na Japan 3.1.    Khabinethe yo ṱanganedza mvelelo dza zwezwino dza Foramu ya Vhubindudzi ya Afrika Tshipembe na Japan, he ha tendelanwa kha mbekanyamushumo dzi shumisanaho zwavhuḓi kha nḓowetshumo dzo vusuludzwaho, thekhinoḽodzhi dza zwiendedzi zwi shumisaho muḓagasi na gesemaḓi yo vusuludzwaho. 3.2.    Foramu yo tendelana kha u ita maṱano nga u shumisa vhudavhidzani ha muyani hu nḓila ya u sumbedza zwikhala zwi re Afrika Tshipembe kha mabindu manzhi a Japan, mveledziso dza vhukoni kha nḓowetshumo dza zwa u sikwa ha mimoḓoro yapo, zwikhala zwa mveledziso dzi bveledzaho mishumo khathini na u fhana tshenzhemo dza zwa thekhinikhaḽa.3.3.    Japan ndi ḽinwe ḽa mashango a vhashumisani kha zwa mbambadzo nahone ndi ḽone ḽi re phanḓa kha zwa vhubindudzi kha sekithara dzi re na tshivhalo Afrika Tshipembe, u bva kha zwa mimoḓoro u ya kha zwa mitshini ya migodini yo khwiniswaho, na u bva kha vhubindudzi ha zwa vhulimi u ya kha tshumelo dza zwa masheleni. 3.4.    Khabinethe yo dovha hafhu ya ṱanganedza u thomiwa ha Nethiweke ya Zwivhambadzelwannḓa ya Vharema yo thomiwaho nga Muhasho wa Mbambadzo, Nḓowetshumo na Muṱaṱisano, hu u itela u ṱanganya mamaga ndangwa nga vharema ane zwa zwino a khou vhambadzelannḓa zwibveledzwa zwapo kha zwiṅwe zwipiḓa zwa ḽifhasi. Nethiweke iyi i ḓo bveledza khovhano ya mafhungo, tshenzhemo na nḓivho ya vhukoni, nahone i bveledzea nga vhukoni ha Mbekanyamushumo ya vha nḓowetshumo dza Vharema. 4.    Fulufulu 4.1.    U tsireledzwa ha fulufulu lwa tshifhinga tshilapfu zwo maanḓafhadzwa vhukuma nga murahu ha u ṋetshedzwa ha Yunithi 4 ya zwa vhubindudzi ngei Tshiṱitshini tsha Muḓagasi tsha Kusile vunḓuni ḽa Mpumalanga. U ṋetshedzwa uhu ho sumbedza u swikelelwa ha tshipikwa tsha ndeme kha ndingedzo dza Eskom dza u lingedza u kwiṋisa sisiṱemu ya fulufulu nahone i ḓo engedza maanḓa a muḓagasi nga 800 megawadzi (MW) kha giridi ya fulufulu. 4.2.    Khabinethe yo dzhiela nzhele uri u fhaṱiwa ha yunithi nṋa kha dza rathi dzi khou fanelaho u khunyeledzwa kha thandela ya Tshiṱitshi tsha Muḓagasi tsha Kusile. 4.3.    Khabinethe yo ṱanganedza u engedzwa ha dzhenerasheni ntswa kha giridi, zwo itwaho uri zwi swikelelwe nga murahu ha u ṱanganedza tsheo ya u tendela vhabveledzi vha fulufulu vho ḓiimisaho nga vhoṱhe uri na vhone vha bveledzise muḓagasi. Muvhuso wo saina ḽińwalo ḽa thendelano ya u ḓo renga 150 MW ya khaphasithi ya fulufulu u bva kha vharengisi vha fulufulu ḽi konaho u vusuludzwa nga huswa, vha Scatec ASA.5.    Khoro ya Vhutsivhudzi ya Broad-Based Economic Empowerment (B-BBEE)5.1.    Khabinethe yo ṱanganedza Khoro ya Vhutsivhudzi ya B-BBEE ntswa kha ḽino shango yo khethwaho nga Phresidennde Vho Cyril Ramaphosa.5.2.    Khoro iyi yo vhumbwa nga zwigwada zwo fhambanaho zwa vhathu vha bvaho kha zwa vhubindudzi, yunioni dza mbambadzo, madzangano o ḓitikaho nga lushaka khathihi na vha zwa pfunzo, Itsho tshigwada tshi ḓovha na vhuḓifhinduleli ha u tsivhudza muvhuso kha maga a u shandukisa ikonomi.5.3.    Naho honovha na tshanduko khulwane kha u shandukiswa ha maitele a muvhuso wa tshiṱalula kha Ikonomi, hu tshe na zwinzhi zwine zwa khou fanela u itwa siani ḽa zwa ndangulo, u khwinisa zwikili khathihi na u vula zwiṅwe zwikhala zwa vhoramabindu vha mafumakadzi na vhaswa.6.    Miḓalo 6.1.    Masheleni a bvaho kha muvhuso a u thusa kha mavunḓu o kwameaho nga tshiwo tsha miḓalo a khou thusa nga nḓila yavhudi. Muvhuso wo kona u ṋetshedza tshumelo ya nḓisedzo ya zwiḽiwa, maḓi o kunaho na madzulo kha vhathu vho xelelwaho nga mahaya khathihi na u lugisa themamveledziso dzo vhaisalaho. Mushumo muhulwane u nḓilani wa u vhuedzedza tshumelo dza fhasisa sa nḓisedzo ya maḓi, muḓagasi, mabunga khathihi na u kulumaga mashika.6.2.    Masheleni a swikalo R189, 217 miḽioni a khou shumiswa kha u khwiṋisa Mbekanyamushumo ya Madzulo a songo Tendelwaho zwi tshi khou itelwa u khwiṋisa nzulelo dza vhadzulapo vha fhethu hu songo tendelwaho. 6.3.    Masheleni mańwe hafhu a swikaho R733, 086 miḽioni o ṋetshedzwa nga vha Ndiliso ya Madzulo a Vhathu hu u itela u thusa kha u fhaṱiwa fhethu huswa ho tendelwaho u dzula vhathu.6.4.    Khabinethe yo ṱanganedza na u livhuwa thikhedzo i bvaho kha Shango ḽa Qatar zwine zwa vha zwiḽiwa, zwiambaro, dzidzhenereitha, zwikunakisi zwa maḓi, madennde khathihi na nḓisedzo ya mishonga ya u alafha. Ndambedzo iyi i ḓo thusa vhadzulapo vha swikaho 4 000 vhane zwa zwino a vhana madzulo vha khou dzula sentharani dza muvhuso. Khabinethe yo dovha hafhu ya ṱanganedza thuso ya zwa vhuthusavhathu u bva kha shango ḽa United Arab Emirates (UAE) zwine zwa vha zwiḽiwa khathihi na maḓi o kunaho zwi ḓo newa avho vho welwaho nga tshiwo tsha miḓalo 7.    U Rwelwa ṱari ha Tshikwama tsha Mveledziso dza zwa Matshilisano7.1    Khabinethe yo ṱanganedza u Rwelwa ṱari ha Tshikwama tsha Mishumo ya Matshilisano tsho ṋetshedzwaho nga vha Tshumisano ya Mveledziso dza Nḓowetshumo (IDC) vho ṱangana na ofisi ya Presidennde khathihi na vha dtic. Thikhedzo iyi i ḓo bveledzisa zwikhala zwa mishumo kha vhaswa vha swikaho 50 000 hune vha ḓovha vha khou shumela zwitshavhani zwa mahayani. 7.2    Thikhedzo iyi i ḓo ṋetshedza thusa ya ndondola mutakalo kha zwitshavha, zwiḽiwa na dzikhishi dzi ṋetshedzaho sobo dza pfushi, u ṱuṱuwedza zwa u ńwala na u vhala, u ṋetshedza dzi mbekanyamushumo dzi tsivhudzaho vhathu nga ha u tsireledza mupo khathihi na u ṱuṱuwedza vhaswa. Tshikwama i tsho tshi ḓo tikedza zwitshavha zwi swikaho 26 honeha hu si na ndavhelelo ya mbuyelo ya masheleni.8.    Zwa Vhugevhenga na Tshanḓanguvhoni 8.1.    Khabinethe yo ṱanganedza muvhigo wa u fariwa ha vhathu vha tshivhalo vha khou ṱumanywaho na zwa u tswa, u wanala na masheleni o hombokiwaho khathihi na maitele a tshanḓanguvhoni. Hu tshi katelwa na vhashumi vhakale vha muvhuso vhe vha vha vha kha vhuimo ha nṱha, vhańwe vha hone vho livhana na mulayo nga mulandu wa u kandekanya Mulayo wa Vhulanguli ha Masheleni a Lushaka, wa 1999 (Act 1 of 1999). Kha u farwa u ho hu katelwa na u farwa ha mushumi wa Muhasho wa zwa Muno ngei sentharani ya u dzula vhafhalali ya Desmond Tutu i wanalaho Pitori nga murahu ha u hweswa mulandu wa u ṱanganedza masheleni a tshanḓanguvhoni u bva kha muṅwe wa vhabvannḓa - izwo zwi tou vha tsumbo ya uri a huna muthu ane avha nṱha ha mulayo nahone a huna tshikhala tsha vhashumi vha sa fulufhedzei kha ofisi dza muvhuso. 8.2.    Khabinethe yo dovha hafhu ya ṱanganedza muvhigo wa u farwa ha vhanna vhavhili u ri vha vhuye ngeno kha ḽa Afrika Tshipembe vha divhiwaho sa MaGupta, madzina avho ndi Rajesh na Atul. Izwi ndi nga murahu ha muvhigo wa zwezwino wo ṱahiswaho wa uri vho fariwa ngei Dubai kha ḽa UAE he zwa ḓivhadzwa nga Dzangano ḽa Mapholisa kha Vhugevhenga ḽa Dzitshaka (Interpol). Avho murathu na mukomana vha khou ṱodiwa kha ḽa Afrika Tshipembe nga murahu ha u ṱumanywa na vhugevhenga ha u dzhia ndaulo ya muvhuso, vhufhura khathihi na u vha na masheleni a tshandanguvhoni. Nyambedzano vhukati ha mazhendezi a mihasho a mulayo vhukati ha shango ḽa UAE na ḽa Afrika Tshipembe dzi khou bvelaphanḓa. U farwa havho hu sumbedza vhuḓiimiseli ha muvhuso kha ulwa na vhugevhenga khathihi na tshanḓanguvhoni hu si na nyofho kana tshiḓivhano. 8.3.    U farwa ha avho vhanna zwi sumbedza u ri nḓila dza kutshimbidzele kwa zwithu dzi khou shuma zwavhuḓi kha u vhona u ri vhakandekanyaho mulayo vha khou livhanyiswa na wo nahone a huna muthu a re nṱha ha mulayo. 8.4.    Khabinethe yo sasaladza maitele mavhi a u nyadza ikonomi na shango ḽashu nga murahu ha zwiito zwa u tshinyadzwa ha thambo dza muḓagasi ngei kha Yunithi 1 ya Tshiṱitshi tsha Muḓagasi tsha Eskom vunḓuni ḽa Mpumalanga. Ndi lwa vhuṋa izwo zwiito zwa u tshinyadzwa ha zwiṱitshi zwa muḓagasi zwi tshi khou bvelela nga murahu ha musi hu tshi khou tou bva u vhigwa zwiṅwe zwiraru zwe zwa tshinyadzwa vhegeni dzo fhiraho.8.5.    Mbalombalo dza zwiito zwa vhugevhenga dza zwezwino dzi tou vha tsumbo ya u ri hu tshe na mushumo muhulwane une lushaka lwa fanela u ita u ri lushaka lu kone u tsireledzea. Zwiito zwa vhugevhenga zwi khou bvelelaho zwi ri sumbedza u ri nḓila ya u fhungudza vhugevhenga ndi vhuḓifhinduleli hashu roṱhe sa lushaka - ri tshi katela mapholisa, vharangaphanḓa vha madzangano a poḽotiki, vhorambindu, vhashumi khathihi na vhadzulapo - roṱhe nga u tou angaredza ri fanela ulwa na zwiito zwa vhugevhenga. 8.6.    Khabinethe i khou fulufhela u ri gwama ḽe ḽa ṋetshedzwa vha Minisiṱiri wa Mapholisa u itela u thusa zwiṱitshi zwa mapholisa zwine zwa vha na tshivhalo tsha nṱha kha milandu ingaho mabulayo, u tshipiwa khathihi na mińwe milandu zwi ḓo thusa u ri zwitshavha zwa vhathu zwi tsireledzee.9.    Maswamaswa nga ha dwadze ḽa COVID-199.1.    Khabinethe yo humbudza lushaka zwauri dwadze ḽa COVID-19 ḽi tshe hone nahone ri fanela u isa phanḓa na maitele oṱhe a u ḓitsireledza na u tsireledza vhańwe. Maitele a u ḓitsireledza a katela u ṱamba zwanḓa kana u sanithaiza zwanḓa misi yoṱhe, u dzulela u ambara masiki ri dzi pherani, u dzulela u sia tshikhala tsho teaho vhukati ha muthu na muṅwe, u vula mafasiṱere u ri hu dzhene muya khathihi na u hayeliwa. 10.    Guvhangano ḽa Mbumbano ya Afrika (AU) 10.1.    Khabinethe yo ṱangadzedza mulevho, muani na vhuḓikumedzeli zwo dzhiwaho kha Guvhangano ḽi lwaho na maitele a zwa Vhuravhele na Dzitshandukiso dzi si ho Mulayoni kha dzhango ḽa Afrika wo farelwaho Malabo, kha Riphabuḽiki ya Equatorial Guinea, nga Mugivhela wa ḽa 28 Shundunthule 2022. Vharangaphanḓa vha mashango a ḽa Afrika vho lavhelesa zwiwo zwa u shushedza, vha sedza nḓila ya khwine ya kufhindulele kha ayo maitele khathihi na u ḓiimisela u tsireledza mashango ane avha miraḓo ya dzangano ane a khou ṱangana na khaedu dza zwa vhuravhele na maitele a u vhaiswa. 11.    Vhulwadze ha Monkeypox11.1.    Khabinethe yo ḓivhadza vhadzulapo vha ḽa Afrika Tshipembe zwa u ri vha zwa ndondolo ya mutakolo vho ḓiimisela tshothe kha u lavhelesana na u thivhela vhulwadze ha Monkeypox, zwi tshi tevhela u dzhena haho kha mashango o vhalaho a songo ḓoweleaho kha zwa u tshoṱelwa nga malwadze. Ngeno kha ḽa Afrika Tshipembe hu saathu u vha na muthu na muthihi o no ṱolwaho kana u kavhiwaho nga uvho vhulwadze, vha zwa ndondolo ya mutakalo kha ḽi no shango vha kati tshoṱhe na u lavhelesana na uvho vhulwadze.B.    Tsheo dza Khabinethe 1.    Vhukwamani na Lushaka nga ha Maga ane a nga Dzhiwa kha Ulwa na Zwiito zwi si ho Mulayoni zwa u Rengisa Tsimbi dza Kale 1.1.    Khabinethe yo tendelana na zwa u ri huvhe na nyambedzano dzi katelaho lushaka nga ha khumbelo dzo ṱahisiwaho dza u thivhela zwiito zwa u rengiswa ha tsimbi dza kale na dza zwino. Zwa u tswiwa ha tsimbi dza kale na thambo dza khopha kha themamveledziso dza muvhuso zwi kwama nyaluwo ya ikonomi nga nḓila i si yavhuḓi. 1.2.    Khaedu dzine dza vha hone dzi katela u kwamea ha nḓisedzo ya muḓagasi na tshumelo dza zwidimela nga murahu ha u tshinyadzwa ha zwiporo. Izwi zwi kwama vhaṋameli nga u vha engedzela thaidzo ya masheleni a u tshimbila nga murahu ha u tshinyadzwa ha zwidimela. Thambo dza muḓagasi dzo ṱhukhukanywaho dzi vhea lushaka kha tshiimo tsha khombo, nga maanḓa vhana vhaṱuku. 1.3.    Khabinet yo ṋea maanḓa vha Muhasho wa dtic u ri vha tshimbidze iyo miṱangano nga tshifhinga tshe vha ṋewa tshone, nahone vha fanela u vhudzisa lushaka uri hu fanela u itwa mini u ri muvhuso u kone u fhelisa maitele mavhi a u tshinyadzwa ha themamveledziso dza vhuṱhogwa kha u khwaṱhisa ikonomi. Zwezwo nga murahu, Khabinethe i ḓo kona u ṱahisa maga o khethwaho kha ulwa na a yo maitele.C.    Vhuṱambo vhune ha khou ḓa1.    Tshumisano ya Mbumbano ya Dzitshaka (UN) kha zwa Thekhinoḽodzhi na Peacekeeping International Symposium (PTPS) 1.1.    Shango ḽa Afrika Tshipembe ḽi ḓo dovha hafhu ḽa fara muṱangano wa vhurathi wa zwa PTPS na vha Khoro ya Sainthifiki na Thoḓisiso ya Nḓowetshumo ngei Piṱori u bva nga Ḽavhuvhili, ḽa 24 Fulwi 2022. Muṱangano uyo u khou lavhelelwa u dzhenelwa nga vharangaphanḓa vha swikaho 300 vha bvaho kha mashango ane a vha miraḓo a swikaho 50. 1.2.    Muṱangano uyo u ḓo dzhenelwa nga maswole, mapholisa, na vhathu vha bvaho kha mashango ane a vha miraḓo ya UN vha tshiitela u pfumbudzana nga ha thekhinoḽodzhi ya tshizwino, yo khwinifhadzwaho na mbekanyamaitele dza vhurangeli kha puḽane dza UN. Muṱangano uyo u ḓo shumiswa sa fhethu ha u ṱahisa mafhungo o fhambanaho khathihi na u fha zwikhala miraḓo ya UN vhane vha vha tshipiḓa tsha zwa u ḓisa mulalo hu tshi khou shumiswa thekhinoḽodzhi ya puḽane dza u ḓisa mulalo2.    Muṱatisano wa Lushaka u no Fariwa Ṅwaha Muṅwe na Muṅwe wa Vhuṋa wa ḽa Afrika Tshipembe wa nga ha Zwikili zwa Ḽifhasi (WSZA) 2.1.    Muṱaṱisano wa lushaka u farwaho ṅwaha muṅwe na muṅwe  4th  WSZA u khou farelwa ngei Inkosi Albert Luthuli International Convention Centre kha ḽa KwaZulu-Natal u bva nga ḽa 7 u swika 10 Fulwi 2022 nga fhasi ha thero ya: “Ratcheting up the Production of 21st Century Artisans”. 2.2.    Tshipikwa tsha u farwa ha uyo muṱangano ndi u ṱuṱuwedza zwikili zwa athizene sa izwi ḽi buḓo ḽi shumaho zwavhuḓi khathihi na u vula zwikhala zwa vhushumisani kha iḽo buḓo. U dovha hafhu wa shumiswa u sedzuluse zwikalo zwa vhane vho lugelwa nga u guda khathihi na u kona u vhona uri ndi vhafhio vhane vha nga khwinifhadza nga kha tshikhala tsha u ṱanganedza vhagudi vhane vha khou ṱoda u dzhia athizene sa buḓo ḽavho. D.    MilaedzaNdiliso Khabinethe yo tevhedza Phresindennde Vho Ramaphosa kha u rumela ndiliso kha vha muṱa wa Vhuhosini na lushaka lwa vha amaMpondo Kingdom zwi tshi tevhela u ri sia shango ha KhosiKhulu Vho Zanozuko Tyelovuyo Sigcau. E.  U tholwaU tholwa hoṱhe hu ḓo khunyeledzwa lwa tshoṱhe nga murahu ha u senguluswa ha ndalukano khathihi na u ṱanzwa madzina ho teaho.1)    Vho Jacob Ganny Mbele sa Muofisiri Mulanguli Muhulwane (DG) wa Muhasho wa Zwiko zwa Mineraḽa na Fulufulu2)    Mufumakadzi Vho Pumeza Nwabisa Nodada sa Tshanḓa tsha Muofisiri Mulanguli kha Muhasho wa zwa Mupo Vhusimamiri na Vhureakhovhe3)    Mufumakadzi Vho Susan Mafanedza Masapu sa Mutsivhudzi kha Mulayo Muhulwane kha Muhasho wa Vhulamukanyi na Mveledziso ya Mulayotewa. 4)    Mufumakadzi Vho Doris Tshepe sa Mukhomishinari wa Khomishini ya zwa Vhuṱaṱisani.5)    Dokotela Vho Alex Mahapa sa Mueletshedzi wa tshifhinga tshoṱhe kha Minisiṱa o Farelaho kha Muhasho wa Tshumelo ya Tshitshavha na Ndaulo.6)    Muimeleli Vho Rams Ramashia sa Mueletshedzi nga zwifhinga kha Minisiṱa o Farelaho kha Muhasho wa Tshumelo ya Tshitshavha na Ndaulo. Mbudziso: Vho Phumla Williams – Muambeli wa Khabinethe Luṱingothendeleki: 083 501 0139 "
"Tshitatamennde tsha Muṱangano wa Khabinethe nga Vidio wa Ḽavhuvhili, ḽa 22 Fulwi 2022",23 Jun 2022,https://www.gov.za/speeches/statement-virtual-cabinet-meeting-wednesday-22-june-2022-23-jun-2022-0000,https://www.gov.za/ve/speeches/statement-virtual-cabinet-meeting-wednesday-22-june-2022-23-jun-2022-0000,"A. Mafhungo a Zwino kha Shango1. Tshanduko ya Kilima1.1. Khabinethe yo ṱanganedza madalo kha ḽa Afrika Tshipembe a Vho Alok Sharma, Phresidennde wa Muṱangano wa nga ha Tshanduko ya Kilima wa Dzangano ḽa Mbumbano ya Dzitshaka (UN) wa vhu 26 u bva nga ḽa 19 u swika ḽa 21 Fulwi 2022 khathihi na tsenguluso yavho ya uri Afrika Tshipembe ḽo sumbedza vhuḓikumedzeli vhu re khagala kha zwa u shandukela kha fulufulu ḽo kunaho.1.2. Nga ṅwaha wa 2021, Phresidennde Vho Cyril Ramaphosa vho vha tshipiḓa tsha vhaṅwe vharangaphanḓa musi vha tshi ḓivhadza tshumisano ya ḓivhazwakale vhukati ha shango ḽashu na mivhuso ya mashango a fanaho na ḽa France, Germany, United Kingdom, United States, hu tshi katelwa na European Union ya u tikedza tshanduko i pfadzaho ya u ya kha ikonomi ine ya vha na muhasaladzo wa khaboni ya fhasi khathihi na tshitshavha tshi konḓelelaho tshanduko ya kilima.1.3. Afrika Tshipembe ḽo shuma vhukuma kha u ita ndugiselo dza u shandukela kha fulufulu ḽo kunaho khathihi na u ya kha zwiko zwa fulufulu ḽo kunaho zwine zwa fana na haiḓirodzheni yo kunaho, bayomasi, fulufulu ḽi bvaho kha muya, fulufulu ḽa masana a ḓuvha na fulufulu ḽi bvaho kha maḓi, na zwiṅwe zwinzhi zwi vusuludzeaho. Izwo zwine zwa ḓivhiwa sa fulufulu ḽo vanganaho ndi zwone zwine zwa ita uri hu vhe na ndinganyiso vhukati ha zwiko zwa fulufulu hu tshi itelwa u khwaṱhisedza nḓisedzo ya fulufulu ḽi fulufhedzeaho uri hu kone u swikelwa ṱhoḓea dza fulufulu dzine dza khou engedzea nga luvhilo fhano shangoni.2. U shumiswa ha khaelo dza Dwadze ḽa Khoronavairasi (COVID-19)2.1. Khabinethe yo ṱanganedza u tsela fhasi zwihulwane ha zwiwo zwa u kavhiwa nga COVID-19 zwe zwa rekhodiwa kha ḽa Afrika Tshipembe kha vhege dzi si gathi dzo fhiraho nahone i khou ṱuṱuwedza vhathu vhoṱhe vho teaho uri vha bvele phanḓa na u haelwa, zwine hezwi zwa ḓo thusa kha u thivhela u lwala lwo kalulaho, u valelwa vhuongeloni na lufu.2.2. Hafu ya vhadzulapo vhoṱhe vha vhaaluwa vha Afrika Tshipembe vho no wana phimamushonga ya khaelo nthihi ya COVID-19 u swika zwino. Muvhuso u khou dzudzanya u shumisa masheleni a khadzimiso ya nzwalelo dza fhasi ane a kha ḓi tou bva u tendelwa nga vha Bannga ya Ḽifhasi kha u renga dziṅwe phimamushonga dza khaelo ya COVID-19 dza u ḓadzisa khathihi na u vhona uri lushaka lwo tsireledzwa nga nḓila yo teaho kha u kavhiwa hune ha nga vha hone.2.3. Khabinethe yo dovha hafhu ya dzhiela nṱha zwine zwa khou bvelela kha zwa ndangulo ya dwadze ḽa COVID-19, nga maanḓa mvelaphanḓa ine ya khou itwa musi ho sedzwa zwa u vhuyela tshoṱhe kha maitele o ḓoweleaho a zwa ikonomi na matshilisano. Minisiṱa wa zwa Mutakalo, Dokotela Vho Joe Phaahla, vha ḓo netshedza zwiṅwe zwidodombedzwa zwa u ḓadzisa.3. Ḓuvha ḽa Vhaswa ḽa Lushaka3.1.  Khabinethe yo livhuwa vhadzulapo vhoṱhe vha Afrika Tshipembe nge vha dzhenela vhuṱambo ha tshihumbudzi tsha Ḓuvha ḽa Vhaswa ḽa Lushaka nga Ḽavhuṋa, 16 Fulwi 2022 nga fhasi ha thero ine ya ri: “U bveledza mishumo ya tshifhinga tshilapfu khathihi na u konḓelela ha vhaswa hu tshi itelwa vhumatshelo havhuḓi.” Muya wa mafulufulu na u konḓelela we wa sumbedzwa nga vhaswa u mona na shango ḽashu, nangoho ndi zwithu zwine zwa tea u fhululedzwa na u dzhiiwa sa fulufhelo ḽa vhumatshelo ha khwine.3.2.  Musi ṅwedzi wa Vhaswa wa Lushaka u tshi khou swika magumoni, kha ri khwaṱhise nungo dzashu u itela uri vhaswa vha kone swikela vhunzhi ha mbekanyamushumo dza thikhedzo dzine dza netshedzwa nga muvhuso khathihi na u ṱuṱuwedza zwa u dzhenela havho kha ikonomi nga nḓila yo fhelelaho. 3.3.  Muvhuso, sa wone mutholi muhulwane, wo dzhenelela kha khaedu iyi nga u ita uri matshudeni vho phasaho digirii dzavho vhane vha sa shume vha wane tshenzhemo nga kha Mbekanyamushumo dza Ngudo na Vhugudelamushumo dza Muvhuso dzo livhiswaho kha Vhagudiswa vho fhedzaho Digirii dzavho. Muvhuso u khou dovha hafhu wa shumisa Tshikwama Tsha u sika Mishumo ya zwa Matshilisano (SEF) khathihi na u vusuludza maga a u sika mishumo a vha tshiimiswa tsha Tshumelo ya Vhaswa ya Lushaka (NYS) lune tshiṅwe na tshiṅwe tsha zwiimiswa izwi tsha ḓo kunga vhaswa vha swikaho 50 000 kha ikonomi.3.4.  Haya maga ha nga ḓo tou ṋetshedza fhedzi tshenzhemo ya mushumo ine ya ṱoḓea ngaurali, fhedzi a ḓo dovha hafhu a khwaṱhisedza ndeme ya u vha vhadzulapo vha re na ṱhogomelo. Vha SEF vha shumisana na madzangano ane a si vhe a muvhuso (dzi NGO) ngeno vha NYS vha tshi shumisa vhaswa kha tshumelo dzi vhuedzaho tshitshavha u mona na shango.4. Vhuendi4.1.  Khabinethe yo ṱanganedza Puḽane ya u Shuma ya Nṱha dza 11 yo livhiswaho kha u fhelisa thaidzo dza u thivhiwa ha dzibada khathihi na u tholwa ha vhadzulapo vha mashango a nnḓa sa vhareili vha maṱiraka. Puḽane iyi ye ya bveledzwa nga Komiti ya Vhukati ha Dziminisiṱa ya nga ha Vhuendi ha Badani na Vhuendedzathundu (IMC) vha tshi shumisana na vha nḓowetshumo ya zwa vhuendi ha badani na vhuendedzathundu i ṱuṱuwedza zwa u khwaṱhiswa ha ṱhoḓea dza visa khathihi na u tevhedzwa ha milayo ya zwa vhashumi.4.2.  IMC yo vhumbwa hu tshi itelwa u tandulula thaidzo dza u thivhiwa ha dzibada khathihi na migwalabo ya vhareili vha maṱiraka vha Afrika Tshipembe. Migwalabo na u thivhiwa ha dzibada zwi kwama matshimbilele a vhathu na thundu nga nḓila ine ya si vhe yavhuḓi, zwa tshuwisa vhabindudzi vha mashango a nnḓa nahone zwa ndemesa, zwa kwama ikonomi na nḓila dza nḓisedzo dza thundu na tshumelo dza ndeme dzine dza shumisa magondo eneo o kwameaho.5.  Ṱhahelelo ya maḓi kha Masipala Muhulwane wa Nelson Mandela Bay (NMB)5.1.  Khabinethe yo ṱanganedza maga a vha Muhasho wa Maḓi na Vhuthathazwitzhili (DWS) fhaḽa kha Masipala Muhulwane wa NMB kha ḽa Kapa Vhubvaḓuvha a u thivhela Ḓuvha ḽa u sa vha na Shotha na Ḽithihi ḽa Maḓi sa izwi vunḓu ḽi tshi khou livhana na ṱhahelelo khulwane ya maḓi ye ya thoma u bva nga ṅwaha wa 2015. Vha DWS vha khou shumisana na vunḓu kha u thoma u shumisa maga a tshifhinga tshipfufhi, tsha vhukati na tshilapfu u itela u tandulula na u fhungudza thaidzo ya masiandaitwa a gomelelo ane a nga vha hone.5.2. Khabinethe yo dovha hafhu ya kwengweledza vhadzulapo vha NMB uri vha tevhedze milayo yo vhewaho ya u fhungudzwa ha maḓi nga masipala wapo u itela u vhona uri hu khou dzulela u vha na nḓisedzo yo teaho ya maḓi. Nga u angaredza, kushumiselwe kwa maḓi ku tea u fhungudzwa u ya kha ḽithara dza 50 miḽioni nga ḓuvha, u bva kha tshikalo tsha zwino tsha ḽithara dza 280 miḽioni nga ḓuvha.6. Vhugevhenga na zwiito zwa vhuaḓa 6.1.  Khabinethe yo ṱanganedza u farwa ha zwenezwino ha muofisiri wa Muhasho wa Muno ane a shuma fhaḽa kha ofisi ya Benoni nge a wanala o ṋetshedza phasipoto ya vhufhura kha mudzulapo wa shango ḽa Bangladesh. Muofisiri, Mufumakadzi Vho Sibongile Simelane, vho ṋewa beiḽi ya masheleni a linganaho R5 000 ngei Khothe ya Madzhisiṱiraṱa ya Benoni nga Ḽavhuvhili, ḽa 21 Fulwi 2022. Mudzulapo wa Bangladesh, Vho Fahim Kazi, vho farwa musi vha tshi khou lingedza u ṱuwa kha ḽino nga ḽa 12 Shundunthule 2022 vha tshi khou shumisa dzina ḽa, ‘Lebogang Ndlovu’.6.2.  Muhasho wa zwa Muno (DHA) u kha ḓi tou bva u humisela murahu shangoni ḽawe mutambi wa matambwa a bvaho kha ḽa Lithuania, Mufumakadzi Vho Ieva Andrejevaite vhe vha lingedza u shumisa milayo nga nḓila ine ya si vhe yone ya ndangulo ya zwa vhufhalali ya shango ḽa Afrika Tshipembe musi vha tshi luka mafhungo a mazwifhi a uri vha khou ṱoḓa u ita khumbelo ya u ṋewa vhudzumbamo nga mulandu wa “nndwa ine ya khou bvela phanḓa ngei kha ḽa Ukraine”.6.3.  Khabinethe yo fhululedza mushumo une wa khou itwa nga vha Yunithi ya U lwa na Zwiito zwa Vhuaḓa ya DHA. Yo khoḓa na u ṱuṱuwedza vhadzulapo zwavho vha ḽa Afrika Tshipembe uri vha bvele phanḓa na u vhiga zwiito zwenezwo zwa vhugevhenga. Zwiito zwi siho mulayoni zwa vhadzulapo vha Afrika Tshipembe vhane vha rengisa ṱhalusavhuṋe dzavho zwi na masiandaitwa a vhavhaho vhukuma kha tsireledzo ya shango na tshiimo tshaḽo tsha zwa ikonomi na matshilisano.6.4.  Muvhuso u ḓo bvela phanḓa na u lwa nga nḓila yo fhelelaho na muthu muṅwe na muṅwe ane a ḓidzhenisa kha zwiito zwi siho mulayoni zwine zwa fhedza zwi tshi nyadzisa milayo yashu ya zwa vhupfuluwi, hu si na nyofho kana u dzhia sia.6.5.  Khabinethe yo dovha hafhu ya ṱanganedza u wanwa mulandu na u gwevhiwa ha zwenezwino ha mudededzi wa fhaḽa ḓoroboni ya Durban Mufumakadzi Vho Nomusa Precious Gabuza (37), vhe vha gwevhiwa miṅwaha miraru vhe nga fhasi ha vhulavhelesi ha vhululamisi na miṅwaha miṋa vho valelwa dzhele, tshigwevho itshi tshoṱhe tshi tshi ḓo fhahewa lwa miṅwaha miraru, ngei Khothe ya Dzingu ya Umlazi kha ḽa KwaZulu-Natal nga mulandu wa u pfuka Mulayo wa Khetho dza Masipala wa Muvhuso Wapo, wa ṅwaha wa 2000 (Mulayo 27 wa 2000). Sa mudededzi kha tshikolo tshe tsha vha tshi khou shumiswa sa tshiṱitshi tsha vhukhethelo nga tshifhinga tsha Khetho dza Masipala nga ṅwedzi wa Tshimedzi 2021, Mufumakadzi Vho Gabuza vho ḓivhona mulandu wa vhufhura ha u khetha lwa tshivhalo tshi linganaho 24 kha Khetho dza Masipala ngeno huṅwe u khetha ha tshiṅwe tshivhalo tshi linganaho 12 vho hu ita kha Khetho dza Wadi.6.6.  Uhu u wanwa mulandu na u gwevhiwa hu nyadzisa vhuḓikumedzeli ha Khomishini ya zwa Khetho ya Afrika Tshipembe ha u dzhenelela nga tshifhinga khathihi na u shumisa maitele a ndangulo ya masiandaitwa. Hezwi zwi dovha hafhu zwa vha khwaṱhisedzo khulwane ya sisiṱeme dza khetho, dzine u bva zwenezwo dzo no mbo ḓi khwaṱhisedzwa nga u ḓivhadzwa ha Tshishumiswa zwa Ndangulo ya Vhakhethi tshine tsha kona u thivhela zwa u voutha luvhili.6.7.  Khabinethe yo khwaṱhisedza uri khetho ndi dzone thikho ya dimokirasi yashu nahone dzi tea u tsireledzwa nga nungo dzoṱhe.7.  Muṱangano wa Dziminisṱa wa vhu 12 (MC12) wa Dzangano ḽa Mbambadzo ḽa Ḽifhasi (WTO) 7.1. Khabinethe yo ṱanganedza mvelelo dza WTO MC12 ye ya farelwa fhaḽa Geneva, kha ḽa Switzerland u bva nga ḽa 12 u swika ḽa 17 Fulwi 2022, nga maanḓa tsheo ya uri mashango o teaho a nga fhelisa ṱhanziela dza khaelo ya Covid-19 u swika nga ṅwaha 2027. Tsheo nga ha uri hone izwi zwi nga vha zwo tea u pfukiselwa kha dzilafho na vhuṱhaṱhuvhi ha COVID-19 yo humiselwa murahu lwa tshifhinga tsha miṅwedzi ya rathi.7.2. Afrika Tshipembe ḽo vha ḽone ḽe ḽa ranga phanḓa khuwelelo ya uri vha WTO vha fhelise zwa pfanelo dza ndaka dza vhubveledzi dzine dza vha hone kha khaelo dza COVID-19 lune hezwi zwa ḓo ita uri hu vhe na u swikela khaelo nga nḓila i linganaho khathihi na u ita uri mashango a re na vhukoni ha u bveledza khaelo dzenedzi a ite ngauralo.7.3. Muṱangano wo dovha hafhu wa ḓikumedzela kha zwa maitele a re khagala nahone a katelaho vhoṱhe u itela u shandukisa mishumo yawo yoṱhe khathihi na u tendelana kha nyanḓano dza zwa mbambadzelano hu tshi itelwa u tandulula thaidzo dzi fanaho na dza mutakalo, u ta phimo ya sabusidi ya zwa vhureakhovhe, u imiswa ha mbambadzo ya zwa makwevho inthanethe na nḓisedzo ya zwiḽiwa.B. Tsheo dza Khabinethe1.  Mvelaphanḓa kha Mbekanyamushumo ya Mupfuluwo wa u ya kha Khasho ya Didzhithala (BDM)1.1. Khabinethe i kha ḓi tou bva u wana maswamaswa nga ha Mbekanyamushumo ya BDM nahone yo dzhiela nṱha mvelaphanḓa yo no itwaho kha u dzheniswa ha dzi- set-top box sa tshipiḓa tsha mupfuluwo wa u bva kha anaḽogo u ya kha khasho ya didzhithala.1.2. Khabinethe yo dovha hafhu ya khwaṱhisedza nḓila ine izwi zwa u khunyeledzwa ha BDM zwa vha zwa tshihaḓu ngayo u itela u vhofholola sipekithiramu tshine tsha ṱoḓea kha zwa vhudavhizani ha ṱhingokhwalwa khathihi na kha miṅwe mishumo i elanaho na zwa thekhinoḽodzhi dza mafhungo na vhudavhidzani. 1.3. Minisṱa vha Muhasho wa Vhudavhidzani na Thekhinoḽodzhi dza Didzhithala Vho Khumbudzo Ntshavheni vha ḓo vha na muṱangano na vhoramafhungo matshelo nga Ḽavhuṱanu, ḽa 24 Fulwana u itela u ṋetshedza zwidodombedzwa nga vhuḓalo.2. Muvhigo wa Ṅwaha nga Ṅwaha wa nga ha Tshiimo tsha Pfanelo dza Vhana wa Lushaka 2.1.  Khabinethe yo ṱanganedza Muvhigo wa Ṅwaha nga Ṅwaha wa nga ha Tshiimo tsha Pfanelo dza Vhana wa Lushaka wa vhuvhili uri u anḓadzwe. Muvhigo u ṋetshedza maswamaswa nga ha u thoma u shumiswa ha Puḽane ya Mashumele ya Lushaka ya Vhana kha tshifhinga tsha miṅwaha ya u bva 2019 u swika 2024. 2.2.  Muvhigo u bvisela khagala mvelaphanḓa yo rekhodiwaho kha tshifhinga tsha miṅwaha ya u bva 2020 u swika 2021. U dovha hafhu wa bvisela khagala masia ane a kha ḓi vha na khaedu, ane ha katelwa tsireledzo ya vhana khathihi na tshayandingano ine ya khou endelela vhukati ha vhashai na vhapfumi kha vhenevha vhana. Muvhigo u dovha hafhu wa sumbedzisa nga ha uri dwadze ḽa COVID-19 ḽo kwama hani vhana nga tshenetsho tshifhinga. 2.3. Maga a u dzhenelela ane a khou thoma u shumiswa nga muvhuso o livhiswa kha u bveledza pfanelo dza vhana sa zwe dza sumbedziswa zwone kha Ndayotewa ya Riphabuḽiki ya Afrika Tshipembe ya ṅwaha wa 1996. Maga aya a dovha a tikedza vhuḓifhinduleli ha shango kha Thendelano dza nga ha Pfanelo dza Ṅwana dza Dzangano ḽa Mbumbano ya Dzitshaka (UNCRC) khathihi na Thendelanomviswa ya Afrika ya nga ha Pfanelo na Mutakalo wa Ṅwana (ACRWC). Shango ḽa Afrika Tshipembe ḽo saina thendelano idzi dza UNCRC na ACRWC vhuvhili hadzo. 2.4. Muvhigo wo dzudzanywa nga murahu ha u vha na vhukwamani na mihasho ya muvhuso khathihi na vhunzhi ha vhashumisani vho teaho u bva kha vhuimo ha lushaka u ya kha ha mavundu. Muvhigo wo fhelelaho u ḓo anḓadzwa kha webusaithi ya Muhasho wa Mveledziso ya Matshilisano ine ya vha: www.dsd.gov.za.3.  Muvhigo wo Ṱanganywaho wa vhuraru u swika kha wa vhurathi wa Afrika Tshipembe wa Misi nga Misi wo livhiswaho kha UNCRC3.1. Khabinethe yo ṱanganedza u ṋetshedzwa ha Muvhigo wa Misi nga misi wa vhuraru u swika kha wa vhurathi kha vha UNCRC. Muvhigo uyu u khou vha hone nga murahu ha Muvhigo wa Misi nga misi wa vhuvhili we wa ṋetshedzwa kha vha UNCRC nga ṅwaha wa 2014.3.2. Muvhigo wo dzudzanywa u ya nga Tshiteṅwa tsha vhu 44 tsha UNCRC nahone u katela mawanwa na themendelo dze dza itwa u bva kha muvhigo wa u fhedzisela. Vha UNCRC vho rumela mawanwa na themendelo dzavho vha tshi itela shango nga ṅwaha wa 2016.3.3. Nzudzanyo ya muvhigo uyu yo itwa nga murahu ha vhukwamani na mihasho yoṱhe khathihi na vhashumisani vho teaho u mona na shango. Muvhigo wo fhelelaho u ḓo anḓadzwa musi wo no ranga u ṋetshedzwa kha vha UNCRC.4.  Muvhigo wa lushaka nga ha u thoma u shumiswa ha Adzhena Ntswa ya Vhupo ha Dziḓoroboni4.1. Khabinethe yo ṱanganedza u ṋetshedzwa ha muvhigo wa u thoma wa lushaka wa Afrika Tshipembe wa nga ha u thoma u shumiswa ha Adzhenda Ntswa ya Vhupo ha Dziḓoroboni kha vha khetheanyo ya Mbekanyamushumo ya zwa Vhudzulo ha Vhathu ya UN (UN-Habitat). UN-Habitat yo ṱanganedza Adzhenda yayo Ntswa ya Vhupo ha Dziḓoroboni kha Muṱangano wayo wa nga ha Dzinnḓu na Mveledziso ya Vhupo ha Dziḓoroboni ha Tshifhinga Tshilapfu nga ṅwedzi wa Tshimedzi 2016. Mashango ane a vha miraḓo o vha a khou lavhelelwa u ṋetshedza mivhigo ya nga ha mvelaphanḓa nga one aṋe nga u tou funa hao.4.2.  Afrika Tshipembe ḽo tikedza zwa u ṱanganedzwa ha Adzhenda Ntswa ya Vhupo ha Dziḓoroboni ḽa dovha hafhu nga tshenetsho tshifhinga ḽa thoma u i shumisa nga kha mbekanyamushumo ya Muhanga wa Mveledziso ya Vhupo ha Dziḓoroboni wo Ṱanganelaho (IUDF) wa shango ḽashu. Heyi mbekanyamushumo ya IUDF ndi ine yo livhiswa kha u tshimbidza mveledziso ya vhudzulo ha vhupo ha dziḓoroboni vhu katelaho vhoṱhe ha tshifhinga tshilapfu nahone vhune ha dzulea. 4.3. Uyu muvhigo wa nga ha mvelaphanḓa wo dzudzanywa nga murahu ha musi ho ranga u vha na vhukwamani kha masia a muvhuso wa lushaka, wa mavundu na muvhuso wapo hu tshi katelwa na dziNGO dzo teaho.5. Puḽane ya Mveledziso ya Vhaswa yo Ṱanganelaho (IYDS)5.1.  Khabinethe yo ṱanganedza zwa u thoma u shumiswa ha IYDS. Heyi ndi yone puḽane yo itaho uri hu vhe na Mbekanyamaitele ya Vhaswa ya Lushaka ya miṅwaha ya vhukati ha 2020 u swika 2030. I bvisela khagala mishumo, thandela ya mbekanyamushumo dzine dza tea u itwa nga vhoṱhe vha kwameaho nga u fhambana havho u bva kha madzangano a vhaswa.5.2.  I dovha hafhu ya sedza kha zwa u fhungudza u dovhololwa hu sa fheli ha maga a u dzhenelela ha muvhuso khathihi na u tsivhudza nga ha nḓila ine tshitshvha na sekhithara dza phuraivethe vha nga tikedza ngayo vhaswa kha uri vha kone u swikela zwikhala zwine zwa vha hone. Nzudzanyo puḽane iyi ndi ine ya katela mihumbulo yo fhambanaho ine ya bva kha sekhithara dza tshitshavha dzo fhambanaho.6.  Mvetamveto ya Nḓivhadzamulayotibe wa nga ha Ndondolo ya mupo na Kushumisele kwa Tshifhinga Tshilapfu kwa Zwithu zwi Tshilaho nga u Fhambana hazwo zwa fhano Afrika Tshipembe6.1.  Khabinethe yo ṱanganedza mvetamveto ya Nḓivhadzamulayotibe wa nga ha Ndondolo ya mupo na Kushumisele kwa Tshifhinga Tshilapfu kwa Zwithu zwi Tshilaho nga u Fhambana hazwo zwa fhano Afrika Tshipembe hu tshi itelwa uri hu vhe na vhupfiwa ha nnyi na nnyi. Zwithu zwi tshilaho zwa fhano Afrika Tshipembe zwi ṋetshedza mutheo wa ndeme wa nyaluwo na mveledziso ya ikonomi nahone ndi zwa ndeme kha matshilo a vhathu. 6.2.  Heyi Nḓivhadzamulayotibe i bveledza themendelo dzo itwaho nga Phanele ya Vhaḓivhi vha Maimo a Nṱha ye ya tholwa nga ṅwaha wa 2019 u itela u sengulusa mbekanyamaitele dzashu dzine dza vha hone zwazwino, milayo na maitele a nga ha mafhungo a elanaho na tshaka dza zwithu zwi tshilaho nga u fhambana hazwo. 6.3.  Muvhigo wo themendela uri hu bveledzwe mbekanyamaitelenyangaredzi ya nga ha ndondolo ya mupo na kushumisele kwa tshifhinga tshilapfu kwa zwithu zwi tshilaho zwa ḽino shango. Mbekanyamaitele i ḓo thoma u shumiswa kha masia oṱhe a muvhuso. Ndondolo ya mupo ndi ya ndeme kha fulo ḽa shango ḽa u ita hu vhe na nyaluwo ya ikonomi khathihi na u sikwa ha mishumo nga u ṱavhanya.7.  Puḽane dza nga ha Ṋama ya Phukha7.1.  Khabinethe yo ṱanganedza u anḓadzwa ha mvetamveto ya Puḽane dza nga ha Ṋama ya Phukha hu tshi itelwa vhupfiwa ha nnyi na nnyi. Puḽane idzi ndi dze dza livhiswa kha u ṱoḓa u lingedza u shandukisa na u ita uri nḓowetshumo ya ṋama ya phukha i vhe yo dzudzanyeaho. Dzi dovha hafhu dza lingedza u shela mulenzhe kha mveledziso ya zwiḽiwa nga nḓila ine ya nga vha ya tshifhinga tshilapfu.7.2.  Nḓowetshumo ya ṋama ya phukha kanzhi ndi nḓowetshumo ine a yo ngo dzudzanyea nahone i shuma nga nḓila ya zwipiḓapiḓa. Puḽane iyi ine ya khou dzinginywa i ṋetshedza nḓila dza uri i thome u shumiswa dzine dza vha dzone dzine dza ḓo ita uri i vhe yo dzudzanyeaho khathihi na u khwaṱhisa sekhithara sa yone muṋetshedzi wa mveledziso ya zwiḽiwa khathihi na u vha sekhithara ya nyaluwo ya ikonomi ine ya nga thusa kha u sika zwikhala zwa mishumo.C. Milayotibe1.  Mulayotibe wa Khwiṋiso nga U angaredza ya Mafhungo a Sialala wa ṅwaha wa 20221.1. Khabinethe yo ṱanganedza u ṋetshedzwa ha Mulayotibe wa Khwiṋiso nga U angaredza wa Mafhungo a Sialala wa ṅwaha wa 2022 kha Phalamennde u itela uri hu haseledzwe nga hawo. Khwiṋiso idzi dzo livhiswa kha u shandukisa Mulayo wa zwa Sialala na Vhurangaphanḓa ha MaKhoi-San, wa ṅwaha wa 2019 (Mulayo wa vhu3 wa 2019), we wa thoma u shuma u bva nga ḽa 1 Lambamai 2021.2. Mulayotibe wa khwiṋiso ya Tsireledzo ya Dimokirasi kha Zwiito zwa Vhutherorisi na zwiṅwe zwi Elanaho Nazwo wa 20222.1. Khabinethe yo ṱanganedza u ṋetshedzwa ha Mulayotibe wa Khwiṋiso ya Tsireledzo ya Dimokirasi kha Zwiito zwa Vhutherorisi na zwiṅwe zwi Elanaho Nazwo wa ṅwaha wa 2022 kha Phalamenndeni u itela uri hu haseledzwe nga hawo. Musi wo no ṱanganedzwa, Mulayotibe u ḓo shandukisa Mulayo wa Tsireledzo ya Dimokirasi ya Ndayotewa Kha Vhuthororisi na Zwi elanao nadzo, 2002 (Mulayo wa vhu 22 wa 2004).2.2.  Mulayotibe uyu wo fhira nga fhasi ha maitele a vhukwamani na tshitshavha o angalalaho nga murahu ha musi wo ṱanganedzwa nga khabinethe nga ḽa 1 Lambamai 2021. Tshanduko idzi ndi dzine dza khou ḓo lingedza u ita uri hu vhe na u elana vhukati ha zwishumiswa zwa fhano hayani zwa u lwa na zwiito zwa vhutherorisi na maga a ḽifhasi e a vhetshelwa u lwa na zwiito zwenezwo. Tshanduko idzi dzo dovha hafhu dza sedza kha zwiteṅwa zwe zwa wanala zwi sa elani na ndayotewa nga Khothe ya Ndayotewa.2.3.  Sa ḽiṅwe ḽa mashango o sainaho thendelano dza Khoro ya Tsireledzo ya UN, Afrika Tshipembe ḽi a kombetshedzea u shumisa milayo ya mashangoḓavha ine ya lingedza u khwaṱhisa maga a u fhelisa vhutherorisi ha ḽifhasi nga u angaredza.D.  Vhuṱambo vhu ḓaho1.  Muṱangano wa vhu14 wa mashango a Brazili, Russia, India, China na Afrika Tshipembe (BRICS)1.1.  Phresidennde Vho Ramaphosa vha ḓo ranga phanḓa u shela mulenzhe ha Afrika Tshipembe kha Muṱangano wa Vharaphanḓa vha mashango a BRICS wa vhu14 une wa ḓo farwa nga vidio ye ya tshimbidzwa nga vha muvhuso wa vhathu wa Riphabuḽiki ya China u bva nga Ḽavhuṋa, ḽa 23 u swika nga Ḽavhuṱanu, ḽa 24 Fulwi 2022. 1.2.  Zwa u vha hashu muraḓo wa BRICS zwi khou bvela phanḓa na u vhuedza shango ḽashu. Ṅwaha wo fhelaho 17% ya thundu dzi vhambadzelwaho nnḓa dza Afrika Tshipembe dzo livhiswa kha mashango a BRICS, ngeno 29% ya zwiṱunḓwa zwashu nga u angaredza zwo vha zwi tshi bva kha mashango aya. Ndeme ya mbambadzo iyi i khou bvela phanḓa na u engedzea lwe thanganyelo ya mbambadzo yoṱhe ya ḽa Afrika Tshipembe na maṅwe mashango a BRICS ya swika henefha kha R702 biḽioni nga ṅwaha wa 2021, zwine zwa vha u engedzea u bva kha R487 biḽioni ya ṅwaha wa 2017. 1.3.  Tshumisano vhukati ha mashango ane a vha miraḓo ya BRICS kha masia o fhambanaho u fana na mutakalo na khathihi na mbambadzo yo engedzeaho yo ita uri hu vhe na nyaluwo kha nḓowetshumo yashu yapo ya dovha ya ita uri hu vhe na vhuelwa kha miraḓo yoṱhe ya BRICS. Vhubindudzi hashu kha thandela dza mveledziso ya themamveledziso khathihi na nungo dzashu dza u fhungudza vhukonḓi ha musi hu tshi itwa zwa mabindu ndi zwithu zwo livhiswaho kha u lingedza u engedza mbambadzelannḓa u ya kha vhashumisani na riṋe vha BRICS.2. Tshikolo tsha Ndangulo ya zwa Ikonomi tsha Vhuriha2.1.  Tshikolo tsha zwa Mavhusele tsha Lushaka (NSG) tshi ḓo vha na vhuṱambo ha vhuraru ha Mbekanyamushumo ya Tshikolo tsha Ndangulo ya zwa Ikonomi hu tshi itela Vharangaphanḓa vha zwa Polotiki ngei Johannesburg u bva nga ḽa 27 Fulwi u swika nga ḽa 1 Fulwana 2022. Vhuṱambo uho vhu ḓo dzhenelwa nga Dziminisṱa u bva kha mashango a ngaho Côte d'Ivoire, South Sudan na Afrika Tshipembe; hu tshi katelwa na vhalangivhahulu vha bvaho ngei Lesotho, Zambia, Riphabuḽiki ya Congo (DRC), Tanzania na Ghana. Vhoṋeḓorobo vha Afrika Tshipembe, khathihi na miraḓo ya komiti dza vhoṋeḓorobo na khorotshitumbe dza hone, na vhone vha ḓo dzhenela vhuṱambo uvhu. 2.2. Vharangaphanḓa vha zwa politiki u bva kha mashango o fhambanaho na vhone vha khou lavhelelwa uri vha ḓo kovhana mihumbulo na ngudo dzi bvaho kha nyimele dzo fhambanaho dze vha ṱangana nadzo kha mishumo yavho ya ḓuvha na ḓuvha.2.3. NSG yo dzudzanya mbekanyamushumo ya ṅwaha hu tshi itelwa miraḓo ya khorotshitumbe nga ṅwaha wa 2020, sa tshipiḓa tsha thikhedzo yayo kha zwa vhuḓikumedzeli ha muvhuso ha u fhaṱa shango ḽine ḽa khou shumaho zwavhuḓi. I dovha hafhu ya lingedza u shomedza miraḓo ya khorotshitumbe kha masia mararu a muvhuso nga vhurangaphanḓa ho khwaṱhaho na vhukoni ha zwa vhulavhelesi u itela uri vha kone u ṱola hafhu khaedu dza zwa mavhusele dzine dza khakhisa maitele a zwa u katelwa ha vhathu vhoṱhe khathihi na nyaluwo ya ikonomi ine ya vha ya tshifhinga tshilapfu.3.  Ḓuvha ḽa Dzitshaka ḽa Vho Nelson Mandela3.1.  Ḓuvha ḽa Dzitshaka ḽa Vho Nelson Mandela ḽa houno ṅwaha ḽine ḽa ḓo vha nga Musumbuluwo, wa ḽa 18 Fulwana 2022 ḽi ḓo pembelelwa nga fhasi ha thero ya ḽifhasi ḽoṱhe ine ya ri: “Kha vha ite zwine vha nga kona nga zwine vha vha nazwo, henefho hune vha vha hone”.3.2.  I tou vha khuwelelo i re khagala ya uri vhathu vha tikedze khathihi na u shela mulenzhe kha fulo iḽi nga u ṋetshedza maga a u dzhenelela a tshifhinga tshilapfu ane a ḓo fhedza nga u vha na zwivhuya zwi sa gumi.3.3.  Maṅwe maga a u dzhenelela ane a nga vha a tshifhinga tshilapfu ndi Mbekanyamushumo ya Nyambedzano dza Vhaswa ya Vho Nelson Mandela na Vhurangaphanḓa vhu re na Mikhwa ine yo sedzesa kha zwiteṅwa zwa ndeme zwi kwamaho vhaswa kha ḽa Afrika Tshipembe na u mona na ḽifhasi ḽoṱhe.4. Khalaṅwaha ya Muthelo4.1.  Khalaṅwaha ya u rumela muthelo ya ṅwaha wa 2022 i ḓo vula u bva nga ḽa 1 Fulwana u swika 24 Tshimedzi 2022. Vhatheli vha khou ṱuṱuwedzwa u rumela maṅwalo avho a zwa mithelo kha eFiling (www.sarsefiling.co.za) kana kha MobiApp ya vha Tshumelo dza Mbuelo dza Afrika Tshipembe (SARS. 4.2.  Uno ṅwaha SARS i ḓo bvela phanḓa na tsenguluso dza zwa muthelo dzine dza tou dzula dzo itwa nga khomphiyutha dza mutheli muṅwe na muṅwe, hedzi ndi fomo dza muthelo wa mbuelo dzine dza dzula dzo ḓadziwa u itela u leludza maitele a u rumela fomo dza muthelo. Nga ṅwaha wa 2021 vhatheli vha fhiraho miḽioni tharu vho swika he vha senguluswa nga nḓila yeneyi ine fomo dzavho dza dzula dzo ḓadzwa nga khomphiyutha.4.3.  Zwa u rumela fomo dza muthelo wa mbuelo nga tshifhinga nahone dzo dzudzanyea nga nḓila yo teaho, a zwi tou ita fhedzi uri mutheli a wanale a tshi khou tevhedza milayo yo teaho ya zwa muthelo, zwi dovha hafhu zwa thusa muvhuso kha u ṋetshedza tshumelo kha vhadzulapo vha Afrika Tshipembe vhane vha dzi ṱoḓesa.E. Milaedza1. U fhululedzaKhabinethe i khou rumela milaedza ya u fhululedza na u tamela mashudu kha: Muhaṱuli Vho Owen Lloyd Rogers nga murahu ha u tholwa havho sa Muhaṱuli wa Khothe ya Ndayotewa ya Afrika Tshipembe.Khabinethe khathihi na Phresidennde Vho Ramaphosa i khou rumela mulaedza wa u tamela Phresidennde wa kale Vho Thabo Mbeki Ḓuvha Ḽavhuḓi ḽa Mabebo musi vha tshi khou fara miṅwaha ya 80, ḽe vha ḽi pembelela nga ḽa 18 Fulwana 2022. Vho Mbeki vho vha na bono ḽa vhumatshelo havhuḓi nahone ha mvelaphanḓa kha vhathu vhoṱhe vha Afrika Tshipembe. F. U tholwaU tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano na u ṱanzwa madzina ho teaho. Vhalangi vhane vha si vhe miraḓo ya khorotshitumbe vha Bodo ya Maanḓalanga a Ndangulo ya zwa Vhufhufhi ha Muyani ya AfrikaTshipembe:Vho Ernest Khosa;Mufumakadzi Vho Bulelwa Koyana;Vho Surendra Sooklal; naMufumakadzi Vho Rejoice Edith Phewa. 2. Miraḓo ya Ofisi ya U bula Zwikolodo zwa DzinnḓuMufumakadzi Vho Kenosi Pearl Louisa Selane (Mudzulatshidulo);Mufumakadzi Vho Catharina Maria Van der Sandt;Vho Errol Vincent Magerman;Muimeleli Vho Mandla Dludlu;Vho Matsobane Gabriel Mello;Mufumakadzi Vho Palesa Mawasha;Mufumakadzi Vho Penelope Anne Beck-Paxton;Mufumakadzi Vho Sphiwe Dorris Mayinga;Vho Tshifhiwa Victor Mphigalale; andVho Zuko Ncemane. Mbudziso: Vho Phumla Williams – Muambeli wa Khabinethe Luṱingothendeleki: 083 501 0139 "
"Tshitatamennde tsha Muṱangano wa Khabinethe nga vidio we wa farwa nga Ḽavhuṋa, ḽa 7 Fulwana 2022",11 Jul 2022,https://www.gov.za/speeches/statement-virtual-cabinet-meeting-held-thursday-7-july-2022-11-jul-2022-0000,https://www.gov.za/ve/speeches/statement-virtual-cabinet-meeting-held-thursday-7-july-2022-11-jul-2022-0000,"A. Mafhungo a Zwino kha Shango1. Maswa nga ha Dwadze ḽa Khoronavairasi (COVID-19)1.1.    Khabinethe yo fhululedza vhadzulapo vhoṱhe vha Afrika Tshipembe vhe vha nanga u haelwa khathihi na u tevhedza milayo yoṱhe ya nga ha dwadze ḽa COVID-19 nga nḓila ye zwa fhedza zwi tshi khou ita uri shango ḽi kone u fhelisa zwa u engedzea ha tshivhalo tsha zwiwo zwiswa zwa u kavhiwa nga tshifhinga tsha luṱa lwa vhuṱanu lwa dwadze iḽi.  1.2.    Naho zwo ralo, a ri tei u ḓikanganyisa sa izwi dwadze ḽa COVID-19 ḽi tshi kha ḓi tou vha hone tshoṱhe henefha vhukati hashu. Naho hu na uri shango ḽi kha ḓi tou bva u fhelisa zwa u ambara maski nga khombekhombe musi muthu e fhethu ha nnyi na nnyi, vhathu vhane vha vha na maṅwe malawadze a nga thungo hu tshi katelwa na avho vhane vha khou lwala, vha khou ṱuṱuwedzwa uri vha bvele phanḓa na u ambara maski yavho. Ri tea u dovha hafhu ra bvela phanḓa na u ṱamba kana u sanithaiza zwanḓa zwashu, u sia tshikhala tsho teaho vhukati hashu na vhaṅwe vhathu khathihi na u vhona uri fhethu hune ra vha hone hu khou dzhena muya nga nḓila yo teaho.   1.3.    Muhaelo u kha ḓi vha wone philelo yo khwaṱhisedzwaho nga vhorasaintsi ya dwadze ḽa COVID-19 nahone Khabinethe i khou ṱuṱuwedza vhathu vhoṱhe vhane a vha athu haelwa uri vha ye vha haelwe hu si na tshilengo khathihi na uri vhathu vho haelwaho vha tea u wana dziṅwe khaelo dzavho dza u khwaṱhisedza henefho kha vhupo ha muhaelo vhu re tsinisa navho nga mahala.  2.    Maruḓa a ṱhoho2.1.    Khabinethe yo ṋetshedzwa zwidodombedzwa zwiswa nga ha zwine zwa khou bvelela kha u phanḓalala ha vhulwadze ha Maruḓa a ṱhoho fhano shangoni nga murahu ha u khwaṱhisedzwa ha zwenezwino ha tshiwo tsha vhuvhili tsha vhulwadze uvhu fhano shangoni. Vhathu vho kavhiwaho nga vhulwadze uvhu vha khou khethelwa thungo na vhaṅwe vhathu henefho mahayani avho nahone hu khou dovha hafhu ha ṱoḓuluswa na avho vhe vha vha na vhukwamani navho u itela u wanulusa vhaṅwe vhane na vhone vha nga vha vho swika he vha pfukelwa nga vhulwadze uvhu. 2.2.    Vha Muhasho wa Mutakalo na vha Tshiimiswa tsha Malwadze a Phirela tsha Lushaka vha khou vha na tshumisano na vha Dzangano ḽa Mutakalo ḽa Ḽifhasi u itela u ita ṱhoḓisiso nga ha khombo ya u pfukiselwa ha vhulwadze uvhu fhano hayani hu tshi tevhedzwa Milayo ya zwa Mutakalo ya Dzitshaka.2.3.    Vairasi ya maruḓa a ṱhoho a i tou phaḓalala nga u tou ralo nahone kanzhi i pfukela nga murahu ha musi ho vha na vhukwamani ha tsinisa vhukati ha vhathu vhavhili u fana na u mamana, u kuvhatedzana kana u farafara zwipiḓa zwa muvhili zwine zwa vha na dzintho dza vhulwadze ha maruḓa a ṱhoho. Vhathu vhane vha si vhe na tsumbadwadze dza vhulwadze ha maruḓa a ṱhoho vha nga si swike hune vha nga phaḓaladza vairasi yeneyo kha vhaṅwe vhathu. 2.4.    Khabinethe yo eletshedza vhathu vhane vha vha na tsumbadwadze dzi fanaho na mutetemelo, tsumbo dzi fanaho na mukhushwane nga u angaredza dzine dza tevhelwa nga munyavhili une wa fana na mapone uri vha ḓivhonadze kha tshiimiswa tsha ndondolamutakalo tshi re tsinisa na ha havho u itela uri vha kone u ṱolwa khathihi na u ilafhwa.  3.    Tshiwo tsha makhaulambilu tshe tsha bvelela thaveni ya fhaḽa East London 3.1.    Tshiwo tsha makhaulambilu a shushaho vhukuma tshe tsha bvelela Thaveni ya Enyobeni ine ya vha fhaḽa ḓoroboni ya East London vunḓuni ḽa Kapa Vhubvaḓuvha nga Swondaha, ya ḽa 26 Fulwi 2022 he khatsho ha lovha vhaswa vha swikaho 21, tsho shusha shango ḽoṱhe. Zwi a konḓa vhukuma u lingedza u humbula nga ha vhuṱungu vhune vha miṱa ye ya ṱutshelwa nga vhana nga nḓila yeneyi ya makhaulambilu ngaurali vha khou vhu pfa. 3.2.    Khabinethe yo livhisa maipfi ayo a ndiliso kha vha miṱa ye ya ṱutshelwa nga vhafunwa vhayo ya dovha hafhu ya livhuwa vhathu vhoṱhe kha thikhedzo yavho ya zwa vhuthu ye vha i ṋetshedza kha miṱa iyi ine ya khou lila nga tshifhinga tshenetshi tshi konḓaho ngaurali. 3.3.    A zwi pfasesei zwavhuḓi uri ndi ngani fhethu afho ho vha ho tendelwa na vhana vhaṱuku vhukuma vhane vha vha na miṅwaha ya 13 uri vha dzhene vha nwe mahalwa. Ri khou ita khuwelelo kha zwitshavha zwoṱhe ya uri zwi shele mulenzhe kha u ṱhogomela vhana vhashu uri vha dzule vho tsireledzea misi yoṱhe.  3.4.    Vhana vha miṅwaha i re fhasi ha 18 a vho ngo tendelwa u dzhena ngomu dzithaveni, zwipotoni, phabuni na mavhengeleni a u rengisa mahalwa. Vharengisi vha mahalwa vhane vha ḓo wanala vha tshi khou pfuka muṅwe wa iyo milayo vha tea u farelwa mulandu wa vhugevhenga nahone ha dovha ha dzhiwa na ṱhanziela dzavho dza u rengisa.   4.    Mvelelo dza Muṱangano wa Vharangaphanḓa vha Tshigwada tsha Mashango a Sumbe (G7)4.1.    Phresidennde Vho Cyril Ramaphosa vho shela mulenzhe kha Muṱangano wa Vharangaphanḓa vha Tshigwada tsha Mashango a Sumbe (G7) we wa farelwa fhaḽa ḓoroboni ya Bavaria, kha ḽa Germany nga Musumbuluwo, wa ḽa 27 Fulwi 2022.  Phresidennde – vhe vha shela mulenzhe kha madzulo a u shuma he khaho ha vha hu tshi khou ambiwa nga mafhungo a kwamaho kilima, fulufulu, mutakalo, vhubveledzi ha zwiḽiwa ḽifhasini ḽoṱhe nga u angaredza khathihi na mafhungo a zwa ndinganyiso ya mbeu, vho vha vho rambiwa nga murangaphanḓa wa shango ḽe vhuṱambo uvhu ha vha ho farelwa khaḽo, Mutshantseḽara Vho Olaf Scholz. 4.2.    Muṱangano uyu wa G7 ndi foramu ya zwa polotiki ya vhukati ha mashango a ngaho Canada, France, Germany, Italy, Japan, United Kingdom na ḽa United States.B.    Tsheo dza Khabinethe1.    Khoudu ya Mvetamveto ya Sekhithara ya zwa Mulayo (Draft LSC)1.1.    Khabinethe yo ṱanganedza u anḓadzwa ha Khoudu ya Mvetamveto ya Sekhithara ya zwa Mulayo (Draft LSC) hu tshi itelwa uri hu kone u vha na vhupfiwa ha tshitshavha. Zwipikwa zwa idzi khoudu ndi u ṱuṱuwedza tshanduko ya sekhithara ya zwa mulayo u itela u swikela zwa u imelelwa ha vhathu vhoṱhe u ya nga mirafho ya vhathu vha ḽino shango. Khoudu iyi i ḓo dovha hafhu ya ita uri hu vhe na mveledziso ya tshiimiswa tshine tsha ḓo bveledza vhaṋetshedzi vha tshumelo dza zwa mulayo vho pfumbudzwaho nga nḓila yavhuḓi nahone vha re na vhukoni.   1.2.    Zwa u bveledzwa ha Mvetamveto ya Khoudu ya Sekhithara ya zwa Mulayo (Draft LSC) zwo vha zwo rangwa phanḓa nga vha Khoro ya Maitele a zwa Mulayo, ine ya vha tshiimiswa tsha zwa mulayo tshe tsha vhumbwa hu tshi tevhedzwa Khethekanyo 4 ya Mulayo wa Maitele a zwa Mulayo, wa 2014 (Mulayo 28 wa 2014) ya dovha ya ṱuṱuwedzwa nga Mulayo wa u Maanḓafhadzwa ha Vharema ho Angalalaho kha zwa Ikonimi (B-BBEE), wa 2013 (Mulayo 46 wa 2013).1.3.    Mulayo wa B-BBEE wa 2013 u na mbetshelwa ya uri Minisṱa vha Muhasho wa Mbambadzo, Nḓowetshumo na Muṱaṱisano vha kone u ṋetshedza khoudu dza maitele avhuḓi dza nga ha u maanḓafhadzwa ha vharema kha zwa ikonomi kha sekhithara dzo teaho. Miraḓo ya buḓo ḽa zwa mulayo u swika zwino a vha athu vha na khoudu ya sekhithara ine ya vha yone ine ya vha eletshedza kha zwa u tandulula thaidzo dza u sa eḓana na tshayandingano kha buḓo ḽa zwa mulayo.  1.4.    Heyi Mvetamveto ya Khoudu ya Sekhithara ya zwa Mulayo (Draft LSC) i ḓo anḓadzwa kha Gurannḓa ya Muvhuso lwa maḓuvha a 60 u itela uri hu kone u vha na vhupfiwa ha nnyi na nnyi. 2.    Muvhigo wa nga ha mvelaphanḓa ya mashumele a ṅwaha nga ṅwaha 2.1.    Khabinethe yo ṱanganedza muvhigo wa nga ha mvelaphanḓa ya ṅwaha nga ṅwaha ya tshifhinga tsha vhukati ha ṅwedzi wa Tshimedzi 2021 u swika Shundunthule 2022. Mivhigo iyi i vhumba tshipiḓa tsha Muhanga wa Puḽane dza Tshifhinga tsha Vhukati ha Ṅwaha (MTSF) wa u bva nga ṅwaha wa 2019 u swika nga ṅwaha wa 2024. MTSF dza tshifhinga tsha u bva nga ṅwaha wa 2019 u swika nga ṅwaha wa 2024 ndi dzone puḽane dza u shuma khathihi na muhanga wa vhulavhelesi hu tshi itelwa u swikela Puḽane ya mveledziso ya Lushaka: Zwipikwa zwa Bono ḽa 2030 zwa ndangulo ya muvhuso wa vhurathi.2.2.    Mivhigo yo lavhelesa nga maanḓa kha zwipikwa zwa sumbe zwa muvhuso, zwine zwa vha (1) Tshanduko ya Ikonomi na u sikwa ha mishumo; (2) Pfunzo, zwikili na mutakalo; (3) U khwaṱhisa muholo wa zwa matshilisano nga u shumisa tshumelo dza fhasisa dzine dza vha dza maimo a nṱha nahone dzi fulufhedzeaho; (4) U ṱanganywa ha fhethu, vhudzulo ha vhathu na muvhuso wapo; (5) Vhuthihi ha vhadzulapo na zwitshavha zwo tsireledzeaho; (6) shango ḽine ḽa vha na vhukoni, maitele a mikhwa yavhuḓi na mvelaphanḓa; khathihi na (7) Afrika ḽa khwinesa hu tshi katelwa na ḽifhasi ḽoṱhe khathihi na u dzhenelela ho teaho ha ndangulo ya muvhuso ya vhurathi. 2.3.    Khabinethe yo dovha ya ṱanganedza mvelaphanḓa ye ya swikelwa kha zwipikwa zwo tiwaho zwa tshifhinga tshine tsha vha nga fhasi ha tsenguluso. Khabinethe yo dovha hafhu ya dzhiela nṱha na afho hune ha kha ḓi vha na ṱhoḓea ya u dzhenelela hu tshi itelwa u tandulula thaidzo ya tshilengo tshe tsha vha hone nga mulandu wa u ṱaha ha dwadze ḽa COVID-19. 2.4.    Dziminisṱa vha ḓo fara miṱangano na vhoramafhungo kha vhege dzi si gathi dzi ḓaho u itela u bvisela khagala mivhigo yavho nga u fhambana hayo khathihi na u ṋetshedza zwidodombedzwa zwi elanaho na afho hune ha vha hu tshi khou tea u khwaṱhiswa mashumele.   C.    Vhuṱambo vhune ha khou ḓa1.    Muṱangano wa Vhoranḓowetshumo khathihi na Vhavhambadzelannḓa vha Vharema (BIEC)1.1.    BIEC ya u tou thoma i ḓo farelwa fhaḽa Sentharani ya Miṱangano ya Dzitshaka ine ya vha fhaḽa Sandton, ḓoroboni ya Johannesburg nga Ḽavhuraru, ḽa 20 Fulwana 2022. 1.2.    Hoyu ndi muṱangano une wa khou vha hone nga murahu ha u rwelwa ṱari mathomoni a uno ṅwaha ha Netiweke ya Zwivhambadzwaseli zwa Vhoranḓowetshumo vha Vharema nga muvhuso, ine ya tikedza vhoranḓowetshumo vha vharema uri vha kone u dzhenelela kha maraga miswa khathihi na u swikela masheleni a zwivhambadzwaseli hu tshi katelwa na fhethu ha mimaraga. D.    Milaedza1.    U fhululedzaKhabinethe i khou rumela maipfi ayo a u fhululedza na u tamela mashudu kha: thimu ya Springboks, kha gundo ḽavho ḽi nyanyulaho vhukuma ḽe ḽa ḓa nga murahu ha musi ho tou sala tshifhinga tshiṱukuṱuku uri mutambo u swike magumoni musi vha tshi khou tamba na thimu ya Wales kha mutambo wavho wa u thoma wa mitambo miraru yo dzudzanyelwaho u ḓo tambelwa fhaḽa Tshiṱediamu tsha Loftus Versveld kha ḽa Pretoria nga Mugivhela, wa ḽa 2 Fulwana 2022.  thimu ya bola ya milenzhe ya vhafumakadzi, ine ya ḓivhiwa sa Banyana Banyana, kha gundo ḽavho ḽe vha kunda thimu ya shango ḽa Nigeria nga zwikoro zwivhili (2) kha tshithihi (1) nga tshifhinga tsha mutambo wavho wa u thoma wa Tshipuga tsha Dzitshaka dza Afrika tsha Mutambo wa Bola ya Milenzhe ya Vhafumakadzi, we wa farelwa kha shango ḽa Morocco, nga Musumbuluwo, wa ḽa 4 Fulwana 2022. E.    U tholwaU tholwa hoṱhe hu ḓo khunyeledzwa nga murahu ha musi ho rangwa u ṱolwa na u khwaṱhisedzwa ha ndalukano khathihi na u ṱanzwa madzina ho teaho.1.    Dokotela Vho Nyameko Barney Pityana sa Mudzulatshidulo wa Khomishini ya Ḽothari ya Lushaka. 2.    Muambeli Vho Rory Voller sa Mukhomishinari wa Khomishini ya zwa Dzikhamphani na Ndaka dza Vhubveledzi. Hu vhudziswa:Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139"
"Tshitatamennde tsha Muṱangano wa Khabinethe nga vidio wa Ḽavhuraru, ḽa 17 Ṱhangule 2022",13 Aug 2022,https://www.gov.za/speeches/statement-virtual-cabinet-meeting-wednesday-%C2%A017-august-2022-13-aug-2022-0000,https://www.gov.za/ve/speeches/statement-virtual-cabinet-meeting-wednesday-%C2%A017-august-2022-13-aug-2022-0000,"A.  Mafhungo a Zwino kha Shango1.  Fulufulu 1.1.  Khabinethe yo ṱanganedza maga e a ḓivhadzwa nga muvhuso a u tandulula thaidzo dza fulufulu dzine shango ḽa khou ṱangana nadzo. Maga aya o angalalaho ngaurali ndi one ane a ḓo vula nḓila dza u fhungudza zwa u khauwa ha muḓagasi, u shandukisa sekithara ya muḓagasi khathihi na u swikela zwa nḓisedzo ya fulufulu lwa tshifhinga tshilapfu.   1.2.  Sa ndingedzo dzashu dza u tikedza netiweke ya nḓisedzo ya muḓagasi khathihi na u thusa shango ḽashu kha vhuleme vhune ḽa khou ṱangana naho kha zwa nḓisedzo ya muḓagasi, ri tea u fhungudza tshivhalo tsha muḓagasi une shango ḽashu ḽa u shumisa nga megawati dza 600 kha tshifhinga tsha miṅwedzi miraru i ḓaho. 1.3.  Miṱa i nga shela mulenzhe kha u vhulunga fulufulu nga u dzima zwishumiswa zwoṱhe zwo fungwaho zwine zwa si vhe zwa ndeme khathihi na izwo zwi shumisesaho fulufulu nga zwifhinga zwa musi hu na ṱhoḓea khulwane ya muḓagasi.   2.  Fulo ḽa Vulindlela 2.1.  Khabinethe yo ṱanganedza mvelaphanḓa yo swikelwaho nga fhasi ha Fulo ḽa Vulindlela ḽo livhiswaho kha u fhelisa vhukonḓi vhune ha vha hone kha sekhithara dza zwa fulufulu, vhudavhidzani ha ṱhingo, maḓi na zwa vhuendelamashango hu tshi itelwa u vusulusa ikonomi.2.2.  Ho no swikelwa tshandukiso dza zwa milayo dza ṱahe kha dza 26, hune dziṅwe tshandukiso dza milayo dzi swikaho 11 dza khou vhonala hu tshi khou vha na mvelaphanḓa yavhuḓi khadzo. Magundo o no swikelwaho ndi ane a katela zwa u engedzwa ha vhuhulwane ha ḽaisentsi dza u bveledza muḓagasi une wa ḓo dzheniswa kha netiweke khulwane ya nḓisedzo ya muḓagasi, zwa u shandukiswa ha khamphani ya muvhuso ya Maanḓalanga a Vhuimangalavha ha Lushaka ya Transnet u ya kha u vha khamphani ya zwa makwevho yo ḓiimisaho nga yoṱhe, u phaḓaladzwa ha mutevhe wo shandukiswaho wa zwikili zwa ndeme khathihi na u thoma u shumiswa ha sisteme ya e-Visa kha mashango a 14, hu tshi katelwa na mimaraga miswa mihulwane ya zwa vhuendelamashango sa shango ḽa China, India, Kenya na Nigeria. 3.  Khakhathi dzo ḓitikaho nga mbeu na Mabulayo a Vhafumakadzi (GBVF)3.1.  Khabinethe yo sumbedza u vhaiswa nga zwiito zwa tshiṱuhu zwa u tshipiwa ha vhafumakadzi vha malo zwine zwa kha ḓi tou bva u itea ngei Krugersdorp kha ḽa Gauteng. Hezwi zwiito zwivhi ngaurali khathihi na u tambudzwa ha vhafumakadzi ndi zwine zwa khakhisa vhudziki na vhuthihi vhune ha vha hone zwitshavhani zwashu. Khabinethe yo dovha hafhu ya fhululedza vha Tshumelo ya Mapholisa ya Afrika Tshipembe nge vha fara nga u ṱavhanya vhunzhi ha vhahumbulelwa kha vhugevhenga uvhu ha tshiṱuhu ngaurali. 3.2.  Khabinethe yo ita khuwelelo kha zwitshavha ya uri zwi shumisane na vha mazhendedzi a zwa mulayo nga u kovhana navho mafhungo maṅwe na maṅwe kana u vhiga zwiito zwi soliseaho. Nga tshumisano, ri nga ita uri zwitshavha zwashu zwi vhe fhethu ho tsireledzeaho kha vhana na vhafumakadzi. 3.3.  Mudzulapo muṅwe na muṅwe wa Afrika Tshipembe u na vhuḓifhinduleli ha u lwa na vhaiti vha zwiito zwa dzikhakhathi nga fhasi ha mulayo. Kha vha vhige zwiwo zwoṱhe zwine zwa elana na GBVF kha tshiṱitshi tsha mapholisa tshi re tsini navho kana vha tou founela kha nomboro ya mahala ya U Fhelisa Zwiito zwa Vhugevhenga ya: 0860 01 0111, Senthara ya Ndangulo ya Zwiito zwa GBVF ya Lushaka kha: 0800 428 428 kana kha Nomboro ya Luṱingo ya Thuso ya u Fhelisa Khakhathi dza zwa Mbeu ya: 0800 150 150. 4.  Ṅwedzi wa Vhafumakadzi4.1.  Ṅwedzi wa Vhafumakadzi une wa pembelelwa ṅwaha muṅwe na muṅwe nga ṅwedzi wa Ṱhangule ndi une khawo ha fhululedzwa vhafumakadzi vhe vha shela mulenzhe kha nndwa ya mbofholowo khathihi na vhaṅwe vhafumakadzi vhoṱhe zwitshavhani zwashu.  4.2.  Ṅwedzi wa Vhafumakadzi wa ṋaṅwaha ndi une wa khou fhululedzwa nga fhasi ha thero ine ya ri: “Pfanelo dza Vhafumakadzi kha zwa Matshilisano na Ikonomi khathihi na u Maanḓafhadzwa: U Fhaṱa hafhu nga nḓila ya Khwine hu tshi itelwa u Konḓelela ho Khwinifhadzeaho ha Vhafumakadzi”. 4.3.  Vhafumakadzi vha fhiraho 20 000 vhe vha gwalaba vho livha ngei Union Buildings, ḓoroboni ya Pretoria nga ḽa 9 Ṱhangule 1956 vho shela mulenzhe kha u ita uri zwa ndinganyiselo nga mbeu na u maanḓafhadzwa ha vhafumakadzi zwi dzulele u vha tshone tshipikwa tshihulwane tsha muvhuso wa demokirasi wa Afrika Tshipembe.  4.4.  Maga aya a vhuhali e vhafumakadzi avha vha a dzhia o ṱuṱuwedza vhunzhi ha vhaṅwe vhafumakadzi nga u angaredza uri na vhone vha ḓiwane vha tshi khou dzhia maimo a nṱha Phaḽamenndeni, kha muvhuso na ngomu kha zwitshavha zwa havho nahone rikhou bvela phanḓa na u khwaṱhisa mvelaphanḓa iyi u tou bva tshe ra wana mbofholowo nga ṅwaha wa 1994.5.    Vhuṱambo ha tshihumbudzo tsha Marikana5.1.  Nga Ḽavhuvhili, ḽa 16 Ṱhangule 2022, muvhuso khathihi na shango ḽoṱhe nga u angaredza wo vha na ḓuvha ḽa u humbula nga ha tshiwo tsha makhaulambilu tshe tsha bvelela fhaḽa Marikana kha ḽa North West nga ṅwaha wa 2012. Vhuṱungu he vhashumi vha vhu pfa, miṱa yavho khathihi na lushaka nga u angaredza vhu ḓo dzulela u vha tshipiḓa tsha ḓivhazwakale yashu u swikela zwenezwo.  5.2.  Mbekanyamushumo ya Mvusuluso ya Marikana yo no thoma u shuma u itela u fhaṱa hafhu nga huswa khathihi na u bveledza nyimele yavhuḓi u itela u khwinisa matshilo a zwitshavha zwa fhaḽa Marikana. Ṅwaha wo fhelaho, muvhuso wo badela masheleni a ndiliso a linganaho R176 miḽioni kha miṱa ya zwipondwa ngeno hu na uri milandu yo salaho ine ya kha ḓi vha khothe i tshi khou lavhelelwa u khunyeledzwa mafheloni a ṅwedzi wa Ṱhangule 2022. 5.3.  Ho vha na nnḓu dza tshivhalo ntswa kana dze dza tou vusuluswa dze dza ṋetshedzwa kha tshilikadzi dza fhaḽa Marikana ngeno hu na dziṅwe dzine dza ḓo fhela u fhaṱwa uno ṅwaha. Thandela ya zwa dzinnḓu ya masheleni a linganaho R700 miḽioni i ḓo ita uri vhashumi vha migodini vha kone u ṋetshedzwa madzulo a khwine. Hu khou ṋetshedzwa hafhu na themamveledziso ya zwa matshilisano ya ndeme ine ya ḓo thusa kha u khwinifhadza nyimele dza kutshilele kwa zwitshavha zwa vhupo vhune ha vha na zwa migodi.  6.  Imbizo ya Phresidennde ya nga ha Ḽiedza ḽa Mveledziso ya Tshiṱiriki (DDM) kha ḽa Gauteng 6.1.  Nga murahu ha u tshimbila zwavhuḓi ha Imbizo dza Phresidennde dza nga ha DDM tharu dzo fhiraho dze dza farelwa fhaḽa North West, Free State na Mpumalanga nga u fhambana hadzo, Masipala wa Tshiṱiriki tsha Sedibeng u re kha ḽa Gauteng wone wo fara imbizo yawo nga Ḽavhuṱanu, ḽa 12 Ṱhangule 2022.6.2.  Nga fhasi ha thero ine ya ri: “A huna tsaleli”, Phresidennde Vho Cyril Ramaphosa vho ranga phanḓa vhurumelwa ha vhaofisiri vhahulwane vha bvaho kha mivhuso yapo, wa vunḓu na wa lushaka. Vhadzulapo vha Afrika Tshipembe u bva kha zwiimiswa na sekhithara dzavho dzo fhambanaho, vho swika he vha kuvhangana vha tshi itela uri vha kone u lwa na u engedzea ha tshikalo tsha vhushai khathihi na vhuheḓana vhune ha khou vhangwa nga nyimele dzine dza si vhe dzavhuḓi dza ikonomi.    6.3.  Tshiṱiriki tsha Sedibeng tsho vha na mvelaphanḓa khulwane ya u ita uri Vhupo ha Ikonomi yo Khetheaho ha Vaal River (SEZ) vhu kone u shuma, vhune ha vha vhupo vhu re na khonadzeo khulwane ya u ita uri dzingu iḽi, vunḓu kana shango ḽi dovhe hafhu u vha fhethu hune khaho ha nga itwa zwa nḓowetshumo. SEZ ya fhaḽa Vaal River i khou dzudzanya uri hu vhe hone fhethu hune ha ḓo vha na sekhithara dza ndeme dzi tevhelaho: Vaal River Smart City ntswa; Green Hydrogen Innovation Hub; cannabis hub; agro-logistics; aerotropolis; aerodrome; air freight khathihi na sekhithara yo vusuluswaho ya u bveledza tsimbi.  7.  Muṱangano wa Sekhithara ya zwa Matshilisano wa Phresidennde7.1   Muṱangano wa Sekhithara ya zwa Matshilisano wa Phresidennde we wa farelwa fhaḽa Ekurhuleni, kha ḽa Gauteng u bva nga ḽa 4 u swikela ḽa 5 Ṱhangule 2022 nga fhasi ha thero ine ya ri: “U Ṱuṱuwedza Vhuthihi ha zwa Matshilisano hu tshi Itelwa u Shela Mulenzhe kha zwa Matshilisano na Ikonomi nga Zwitshavha”, wo ṱanganya vhathu vhoṱhe vha kwameaho u bva kha masia o fhambanaho u itela uri vha shumisane na muvhuso muhumbulo muhulwane u wa u tandulula khaedu dza zwa matshilisano na ikonomi khathihi na u kuvhanganya zwishumiswa zwo teaho hu tshi itelwa miraḓo ya zwitshavha. 7.2.   Muṱangano wo dzhiela nṱha mivhigo ya nyambedzano u bva kha mavunḓu a ṱahe ine ya amba nga ha khaedu dzine vha vha nadzo, dzi katelaho u swikela masheleni, mafhungo a zwa milayo, tshandukiso ya sekhithara ya zwa matshilisano muhumbulo u wa u ṱuṱuwedza vhushaka ha tshumisano vhukati ha muvhuso na vhadzulapo hu tshi itelwa u tandulula khaedu dzi elanaho na vhushai, tshayandingano na u shayea ha mishumo.7.3.  Khabinethe yo ita khuwelelo kha madzangano a vhadzulapo khathihi na vhadzulapo ya uri vha shele mulenzhe nga nḓila yo fhelelaho kha u ita uri ri kone u fhaṱa vhumatshelo ha khwine, sa zwine zwa khou lavhelelwa kha Puḽane ya Mveledziso ya Lushaka: Bono ḽa 2030. B.  Tsheo dza Khabinethe1.  Mbekanyamushumo ya Nḓowetshumo ya zwa Mvelele na Vhusiki1.1.  Khabinethe yo ṱanganedza Mbekanyamushumo ya Nḓowetshumo ya zwa Mvelele na Vhusiki uri i thome u shumiswa. Mbekanyamushumo iyi yo sedzesa kha zwa vhutsila ha u vhona nga maṱo, vhuvhaḓi na nyolo, ha u vhona nga maṱo na u thetshelesa nga nḓevhe khathihi na nyanḓadzamafhungo dza vhukati ha vhavhili; nyolo na tshumelo dza zwa vhusiki, mabepha na minyanya hu tshi katelwa na muzika, nyanḓadzamafhungo dza nyanḓadzo na khanḓiso.   1.2.  Mbekanyamushumo iyi i ḓo dzhenelela kha sekhithara dzenedzi ho livhiwa kha u fhaṱa sekhithara ya zwa vhusiki yo shandukiswaho ine ya dzhielwa nṱha ḽifhasi ḽoṱhe nahone ya dovha ya vha ya maimo a nṱha ḽifhasini. I ḓo dovha hafhu ya shuma yo livha kha u ita uri nḓowetshumo ya zwa vhusiki ya Afrika Tshipembe i kone u swikela mimaraga yapo na ya dzitshaka.  2.  Muhanga wa Mbekanyamaitele yo Dzudzanyululwaho ya Khadzimiso dza ha Masipala na zwa Masheleni a Shishi 2.1.  Khabinethe yo ṱanganedza u khwinifhadzwa ha Muhanga wa Mbekanyamaitele ya Khadzimiso dza ha Masipala na zwa Masheleni a Shishi. Khwinifhadzo idzi kanzhi ndi dze dza itwa kha khethekanyo ya zwa khadzimiso ya uno muhanga. Dziṅwe dza khwinifhadzo dzine dza khou dzinginywa ndi u ḓivhadzwa ha tshifhinga tsha khadzimiso dza masheleni dza tshifhinga tshilapfu tshine tsha ḓo elana na tshifhinga tsha u shumisea ha dziṅwe dza ndaka dzenedzo dzine dza khou avhelwa masheleni ayo. Khwinifhadzo idzi dzi dovha hafhu dza bvisela khagala vhuḓifhinduleli ha zwiimiswa zwa masheleni a mveledziso kha sia ḽa zwa khadzimiso dza masheleni dza mimasipala. 2.2.  Khethekanyo 230 ya Ndayotewa ya Riphabuḽiki ya Afrika Tshipembe ya ṅwaha wa 1996 i maanḓafhadza mimasipala uri i ite khadzimiso dza masheleni hu tshi itelwa uri i kone u engedza masheleni ayo ane ya a shumisa kha u londa ndaka dzayo kana ane a shumiswa kha mbadelo dza ḓuvha na ḓuvha. Muhanga wa u thoma wo tendelwa nga Khabinethe nga ṅwaha wa 2000 hu tshi itelwa u ṋea ṱhalutshedzo kha Ndima ya 6 na ya 13 ya Mulayo wa zwa Masheleni a ha Masipala, wa 2003 (Mulayo 56 wa 2003). Hedzi khwinifhadzo dzo tendelwaho ndi dzine dza ḓo vhuedza vhahadzimisi vhanzhi vhane vha hadzimisa mimasipala masheleni fhedzi dzi ḓo ḓi bvela phanḓa na u tevhedza maitele a ndeme ane a langa khadzimiso dza ha masipala.  3.  Ṅwedzi wa u rangela u anḓadzwa ha mbalombalo dza zwa vhugevhenga dze dza rekhodiwa nga kotara ya ṅwaha wa muvhalelano wa 2022/23 3.1.  Khabinethe yo ṱanganedza u ḓivhadzwa ha ṅwedzi wa u rangela u anḓadzwa ha mbalombalo dza zwa vhugevhenga dza ṅwaha wa muvhalelano wa 2022/23. Khabinethe yo ṱanganedza u bviswa ha mbalombalo dza zwa vhugevhenga dza kotara. Hezwi zwo vha u itela u shandukisa maitele a kale e mbalombalo dza zwa vhugevhenga fhano shangoni dza vha dzi tshi bviswa nga ṅwaha.3.2.   oyu ṅwedzi une wa ḓo rangela u bviswa ha mbalombalo dza zwa vhugevhenga une wa khou dzinginywa ndi wa Ṱhangule 2022 hu tshi itelwa kotara ya u thoma na ṅwedzi wa Ḽara 2022 hu tshi itelwa kotara ya vhuvhili. Mbalombalo dza zwa vhugevhenga dza kotara ya vhuraru na kotara ya vhuṋa dzi ḓo bviswa nga ṅwedzi wa Luhuhi na wa Shundunthule 2023 nga u fhambana hazwo.  4.  U fhelelwa nga tshifhinga ha Tshiimo tsha Tshiwo tsha Lushaka (NSoD)4.1.  Khabinethe yo ṱanganedza u fhelelwa nga tshifhinga ha Tshiimo tsha Tshiwo tsha Lushaka (NSoD) tshe tsha vha tsho ḓivhadzwa nga murahu ha miḓalo i tshinyadzaho ye ya vha hone ngei vunḓuni ḽa Kapa Vhubvaḓuvha na ḽa KwaZulu-Natal. 4.2.  Tshiimo tsha Tshiwo tsha Lushaka (NSoD) tsho fhelelwa nga tshifhinga nga ḽa 18 Ṱhangule 2022 nga murahu ha musi tsho swika he tsha engedzwa nga ḽa 18 Fulwi 2022. Uhu u engedzwa ha tshifhinga ho vha hone nga murahu ha musi ho ranga u dzhielwa nṱha ṱhoḓea ya u bvela phanḓa na u engedza maga a tshiimo tsha shishi ane a vha hone zwazwino ane a khou dzhiiwa nga zwiimiswa zwa muvhuso u itela u fhelisa na u tandulula masiandaitwa a mutsho wo kalulaho kha mavunḓu o kwameaho.  4.3.    Khabinethe yo tenda zwauri nyimele ine ya vha hone zwazwino a i tsha ṱoḓa uri hu vhe na maga a songo ḓowelelaho sa izwi zwiimiswa zwa muvhuso, sekhithara dza phuraivethe na vhadzulapo zwi tshi ḓo bvela phanḓa na u ita uri hu vhe na ṱhaḓulo ine ya khou bvela phanḓa, mbuedzedzo na phaṱhululo.  C.   ilayotibe1.  Mulayotibe wa Khwiniso ya Redzhisiṱara ya zwa Vhuṋe ha mavu wa ṅwaha wa 20221.1.  Khabinethe yo ṱanganedza u rumelwa ha Mulayotibe wa Khwiniso ya Redzhisiṱara ya zwa Vhuṋe ha mavu wa ṅwaha wa 2020 ngei Phaḽamenndeni u itela uri u sedzuluswe hafhu. Khabinethe yo ṱanganedza uyu Mulayotibe nga ṅwedzi wa Fulwi 2020 hu tshi itelwa uri hu vhe na vhuṅwe vhukwamani hafhu na tshitshavha.1.2.   U khwinifhadzwa uhu hune ha khou dzinginywa hu ḓo ita uri hu kone u swikelwa zwa vhuṋe ha mavu ho tsireledzeaho u ya nga mulayo kha Khethekanyo 25(6) ya Ndayotewa ya Riphabuḽiki ya Afrika Tshipembe ya ṅwaha wa 1996. Mulayotibe uyu u dovha hafhu wa vha na mbetshelwa dza u kuvhanganywa ha mbalombalo u ya nga murafho, mbeu, lushaka na vhudzulapo ha muthu onoyo ane a vha na pfanelo dza zwa mavu fhano Afrika Tshipembe. Hedzi mbetshelwa dzi ḓo ita uri hu vhe na mivhigo ya muvhalelano wa zwa mavu ine ya vha ya vhukuma khathihi na ṱhoḓisiso dza tshifhinga tshi ḓaho dzine dza elana na zwa u shandukiswa ha vhuṋe ha mavu.   2.  Mulayotibe wa Zhendedzi ḽa Themamveledziso ya Zwiko zwa Maḓi ḽa Lushaka (NWRIA) wa ṅwaha wa 20222.1.  Khabinethe yo ṱanganedza zwa u anḓadzwa ha Mulayotibe wa NWRIA wa ṅwaha wa 2022 hu tshi itelwa vhupfiwa ha tshitshavha lwa tshifhinga tsha maḓuvha a fuṱahe (90). Mulayotibe uyu u khou dzinginya uri hu vhumbiwe NWRIA ine ya ḓo vha na vhuḓifhinduleli ha vhupuḽani, zwa masheleni khathihi na mveledziso ya themamveledziso ya zwa maḓi ya shango. I ḓo dovha hafhu ya vha na vhuḓifhinduleli ha u ṱhogomela themamveledziso ya zwa maḓi ine ya vha hone zwazwino.2.2.    Zhendedzi iḽi ḽi ḓo vhona uri hu khou vha na nḓisedzo ya maḓi ine ya nga bvela phanḓa lwa tshifhinga tshilapfu, yo linganaho nahone ine ya fulufhedzea zwi tshi elana na ṱhoḓea ya ndayotewa ya u kona u swikela u wana maḓi khathihi na vhupo ho tsireledzeaho nahone vhu re na mutakalo. Zhendedzi ḽi ḓo vhumbiwa sa Tshiimiswa tsha Muvhuso nga fhasi ha Sheduḽu ya 2 ya Mulayo wa Ndangulo ya zwa Masheleni a Muvhuso, wa 1999 (Mulayo 1 wa 1999). Zhendedzi ḽi ḓo dzhia mishumo ine zwazwino ya itwa nga vha Maanḓalanga a  Thaneḽe ya Trans-Caledon. 3.  Mulayotibe wa Khwiniso ya Maanḓa na Vhuḓifhinduleli ha Masipala kha zwa Masheleni wa ṅwaha wa 20223.1. Khabinethe yo ṱanganedza u rumelwa Phaḽamenndeni ha Mulayotibe wa Khwiniso ya Maanḓa na Vhuḓifhinduleli ha Masipala kha zwa Masheleni wa ṅwaha wa 2022. Mulayotibe uyu ndi une wa khwinisa Mulayo wa Maanḓa na Vhuḓifhinduleli ha Masipala kha zwa Masheleni, wa 2007 (Mulayo 12 wa 2007). 3.2.  Khwiniso iyi ndi ine ya ḓo langa maanḓa a mimasipala musi i tshi ta mithelo ya mveledziso musi zwi tshi ḓa kha khumbelo dza mveledziso ya mavu dze dza rumelwa kha mimasipala. Hedzi khwiniso dzi ḓo ita uri mimasipala i thome u badelisa mithelo iyi nga nḓila i pfalaho, i re khagala nahone yo fhelelaho. Khabinethe yo ṱanganedza Mulayotibe uyu nga ṅwaha wa 2020 hu tshi itelwa uri hu vhe na vhukwamani na tshitshavha. 4.  Mulayotibe wa Khwiniso ya Mafhungo a zwa Masheleni wa ṅwaha wa 20224.1.  Khabinethe yo ṱanganedza u rumelwa ha Mulayotibe wa Khwiniso ya Mafhungo a zwa Masheleni, wa ṅwaha wa 2022 ngei Phaḽamenndeni. Mulayotibe uyu u dzinginya uri hu vhe na khwiniso ya Milayo ya sumbe, ine ya vha (1) Mulayo wa Tshikwama tsha Phentsheni ya Zwiimiswa zwi Elanaho, wa 1963 (Mulayo 41 wa 1963); (2) Mulayo wa Phentsheni dza Miraḓo ya Mmbi, wa 1976 (Mulayo 84 wa 1976); (3) Mulayo wa Phentsheni dza Vhashumeli vha Muvhuso wa 1996; (4) Mulayo wa Khomishini ya zwa Masheleni na Gwama, wa 1997 (Mulayo 99 wa 1997); (5) Mulayo wa Bannga ya Mveledziso ya Mavu na Vhulimi, wa 2002 (Mulayo 15 wa 2002); (6) Mulayo wa Mishumo ya zwa Muvhalelano, wa 2005 (Mulayo 26 wa 2005) na (7) Mulayo wa Khwiniso ya Mishumo ya Muvhalelano wa 2021 (Mulayo 5 wa 2021).4.2.  Uhu u khwiniswa hune ha khou dzinginywa hu katela, nga fhasi ha Mulayo wa Phentsheni dza Miraḓo ya Mmbi, wa 1996, u katelwa ha muthu ane wa dzula nae lwa tshoṱhe kha mbuelo dza u bva murahu nga ḽa 27 Lambamai 1994. Khwiniso dza milayo ya phentsheni dzi ḓo ita uri vhafarisi vha kone u swikela mbuelo dzavho dza phentsheni na zwenezwo nga murahu ha musi mbingano yo no fhaladzwa.  4.3.  U ḓadzisa kha zwa u bvisela khagala vhuḓifhinduleli ha Minisṱa wa Gwama na kha zwa muvhalelano, khwiniso idzi dzi dovha hafhu dza shandukisa maanḓa a komiti ya khombetshedzo afho hune muṱolambalelano a ṱanganedza uri o ita vhukhakhi. Mulayotibe wo phaḓaladzwa hu tshi itelwa vhupfiwa ha tshitshavha nga ṅwedzi wa Luhuhi 2022. 5.  Milayo nga u Angaredza (Mulayotibe wa Khwiniso ya u Lwa na Zwiito zwa u Dzumbetshedza Masheleni ane a si vhe Mulayoni na U Fhelisa zwa Thuso ya Masheleni kha Zwiito zwa Vhutherorisi), wa 20225.1.   Khabinethe yo ṱanganedza u rumelwa ha Milayo nga u Angaredza (Mulayotibe wa Khwiniso ya u Lwa na Zwiito zwa u Dzumbetshedza Masheleni ane a si vhe Mulayoni na U Fhelisa zwa Thuso ya Masheleni kha Zwiito zwa Vhutherorisi), wa 2022 ngei Phaḽamenndeni u itela uri u dzudzanyiwe hafhu.5.2.  Mulayotibe uyu ndi Mulayotibe une wa vha na zwipiḓa zwinzhi une wa khou khwinisa Milayo ya zwino ine ya vha (i) Mulayo wa Senthara ya Vhusevhi ha zwa Masheleni, wa 2001 (Mulayo 38 wa 2001); (ii) Mulayo wa Madzangano a sa Shumeli Malamba, wa 1997 (Mulayo 71 wa 1997); (iii) Mulayo wa Ndangulo ya Ndaka ya Vhufarandaka, wa 1988 (Mulayo 57 wa 1988); (iv) Mulayo wa Dzikhamphani, wa 2008 (Mulayo 71 wa 2008) na (v) Mulayo wa Milayo ya Sekhithara ya zwa Masheleni, wa 2017 ( Mulayo 9  2017).5.3.   hwiniso idzi ndi dzine dza khou fhindula kha vhuṱudzeṱudze he ha bviselwa khagala nga tshifhinga tsha tsenguluso ya shango musi ḽi tshi vhambedzwa na maṅwe ye ya itwa nga vha Tshigwada tsha u Shuma tsha Mishumo ya zwa Masheleni (FATF). Muvhigo wa tsenguluso iyi ya vhoṱhe wo ita themendelo dza 40 dzine dza ḓo thusa kha u ita uri Afrika Tshipembe ḽi shume nga nḓila ine ḽa khou tevhedza maga a ḽifhasi a u fhelisa zwiito zwa u dzumbetshedzwa ha masheleni khathihi na u ṋetshedza thuso ya zwa masheleni kha zwiito zwa vhutherorisi. 5.4.  Afrika Tshipembe ḽo wanala ḽi tshe ḽo salela murahu kha masia a 20. Hoyu Mulayotibe u amba nga ha masia a 14 kha ayo e a bviselwa khagala. Afrika Tshipembe ḽo vha muraḓo wa FATF u bva nga ṅwaha wa 2003. 6.  Mulayotibe wa Khwiniso ya Zwidzidzivhadzi na u Vhambadzwa ha Zwidzidzivhadzi nga nḓila ine zwa si vhe Mulayoni wa ṅwaha wa 20226.1.  Khabinethe yo ṱanganedza u rumelwa ha Mulayotibe wa Khwiniso ya Zwidzidzivhadzi na u Vhambadzwa ha Zwidzidzivhadzi nga nḓila ine ya si vhe Mulayoni wa ṅwaha wa 2022 ngei Phaḽamenndeni hu tshi itelwa uri u kone u dzudzanywa hafhu. Mulayo uyu wa Zwidzidzivhadzi na u Vhambadzwa ha Zwidzidzivhadzi zwi siho Mulayoni, wa 1992 (Mulayo 140 wa 1992) u ita uri u magwa na u phaḓaladzwa ha zwithu zwiṅwe na zwiṅwe zwe zwa bulwa nga fhasi ha Sheduḽu 1 na Sheduḽu 2 ya uno Mulayo zwi vhe vhugevhenga. 6.2.  Khwiniso idzo dzi lavhelesa na kha u sa tea ha Khethekanyo 63, ye ya wanala i sa tshimbilelani na ndayotewa kha ḽa uri Minisṱa a ṋewe pfanelo dza u khwinisa sheduḽu hu songo vha na u kwama maitele a zwa mulayo.6.3.    Nga ṅwaha wa 2020, Khothe ya Ndayotewa yo ḓivhadza uri Khethekanyo 63 ya Mulayo wa Zwidzidzivhadzi na u Vhambadzwa ha Zwidzidzivhadzi wa 1992 a u khou tshimbilelana na ndayotewa ya fhedza nga u imisa zwa u sa tea hawo u swika nga ḽa 17 Nyendavhusiku 2022 u itela u ṋetshela Phaḽamennde tshikhala tsha u khakhulula vhuṱudzeṱudze uho.  D.   Vhuṱambo vhune ha khou ḓa1.  Mitambo ya ḽifhasi ya Rugby World Cup Sevens 20221.1.  Afrika Tshipembe ḽi ḓo fara mitambo ya ḽifhasi ya Rugby World Cup Sevens 2022 ngei Ḓoroboni ya Kapa vhukati ha ḽa 9 na ḽa 11 Khubvumedzi 2022. Vhuṱambo uvhu ha misumbedzo vhu khou ḓo farelwa fhano kha dzhango ḽa Afrika lwa u tou thoma nahone hu ḓo vha na thimu dza vhanna dza 24 na dza vhafumakadzi dza 16 u bva ḽifhasini nga u angaredza dzine dza ḓo vha dzi tshi khou ṱaṱisana kha vhuṱambo uvhu. E.  Milaedza1.  U fhululedzaKhabinethe yo rumela mulaedza wayo wa u fhululedza na u tamela mashudu kha: ●  Thimu ya bola ya milenzhe ya vhafumakadzi, Banyana, nge vha ita ḓivhazwakale khathihi na u fhenya kha muṱaṱisano wa u tou thoma wa Afrika Tshipembe wa Tshiphuga tsha Afrika tsha Vhafumakadzi (WAFCON), kha mutambo wa bola ya milenzhe kha makhaulatshele a WAFCON ya 2022 ye ya farelwa fhaḽa Rabat, kha ḽa Morocco nga Mugivhela, wa ḽa 23 Fulwi 2022. Nga tshenetsho tshifhinga tshithihi, vho dovha hafhu vha kona u swikela u dzhenela mitambo ya Tshiphuga tsha Ḽifhasi tsha ṅwaha u ḓaho tsha bola ya milenzhe ya vhafumakadzi tsha FIFA ine ya ḓo farwa khathihi nga shango ḽa Australia na ḽa New Zealand u bva nga ḽa 20 Fulwi u swika 20 Ṱhangule 2023.●  Vha Thimu ya Afrika Tshipembe, nge vha thuba mendele ya 27 kha mitambo yo fhambanaho musi vha tshi khou shela mulenzhe kha Mitambo ya Commonwealth ya ṅwaha wa 2022 ye ya farelwa fhaḽa Birmingham, England u bva nga ḽa 28 Fulwana u swika ḽa 8 Ṱhangule 2022. Vho fhedza vho wana vhuimo ha vhuṱahe nga u angaredza, vhe na mendele ya musuku ya sumbe, ya ṱahe ya siḽivhere na ya fumithihi ya burontsi.●  Thimu ya Vhafumakadzi ya Springbok, nge vha kunda thimu ya Spain kha mutambo wavho wa u thoma kha wa ndingo mbili dza Women’s Winter Series fhaḽa Emirates Airline Park kha ḽa Johannesburg.●  Mufumakadzi Vho Ndavi Nokeri (23), nge vha ambadzwa khare ya u vha Ralunako wa Afrika Tshipembe muswa wa ṅwaha wa 2022.●  Mufumakadzi Vho Ashleigh Buhai, nge vha fhenya 2022 AIG Women’s Open khathihi na u vha mufumakadzi wa vhuraru wa fhano Afrika Tshipembe kha u fhenya kha mutambo muhulwane wa vhugweṋa ha musuku.2.  NdilisoKhabinethe yo rumela maipfi a ndiliso kha vha muṱa na dzikhonani dza: ●   Vho Tokollo “Magesh” Tshabalala (46), ramuzika, muimbi na muṅwali wa nyimbo dza muzika vhe vha takuwa vha ḓivhea vhukuma musi vha tshi vhumba tshigwada tsha zwa muzika na khonani dzavho mbili nga ṅwaha wa 1996 tshe tsha vha tshi tshi ḓivhea sa TKZee.   3. U tholwa1.  U tholwa hoṱhe hu ḓo khunyeledzwa nga murahu ha u senguluswa ha ndalukano khathihi na u ṱanzwiwa madzina ho teaho.1.1.  Mufumakadzi Vho Zenkosi Dumile Mhlongo sa Muthusa Mulangi (DDG): Ṱhoḓisiso dza Mbekanyamaitele na Milayo kha Muhasho wa Mishumo ya Muvhuso na Themamveledziso (DPWI).  1.2.  Dokotela Vho Bongani Elias Sithole sa DDG: Senthara ya Ndangulo ya Zwiwo ya Lushaka kha Muhasho wa Tshumisano ya Mavhusele. 1.3.  Vho Adam Mthombeni sa DDG: Vhushaka ha Vhukati ha Mihasho kha Muhasho wa DPWI.  2.  Khabinethe yo tendelana na u tholwa hu tevhelaho:2.1.  Dokotela Vho Zwanani Titus Mathe sa Muofisiri Mutshimbidzi Muhulwane wa Tshiimiswa tsha Lushaka tsha Mveledziso ya Fulufulu tsha Afrika Tshipembe.2.2.    Miraḓo ya tshifhinganyana ya Vhulangi ha zwa Fulufulu ha Lushaka ha Afrika Tshipembe: a.    Vho Thembani Bukula (Mudzulatshidulo);b.    Mufumakadzi Vho Zandile Mpungose (Muthusamudzulatshidulo); c.    Mufumakadzi Vho Precious Sibiya;d.    Mufumakadzi Vho Thembeka Semane; nae.    Vho Fungai Sibanda (vhane vha khou tou  tholwa hafhu lwa vhuvhili).2.3.    Mudzulatshidulo na muraḓo wa Bodo ya Khoro ya Thekhinoḽodzhi ya Minerala:a.    Dokotela Vho Thibedi Ramontja (Mudzulatshidulo); nab.    Phrof Vho Lwazi Ngubevana. 2.4.    Mufumakadzi Vho Cladie Thamo Hloniphile Mzobe sa Mulangi Muhulwane wa Dzingu wa Zhendedzi ḽa Nḓisedzo ya Thikhedzo ya zwa Matshilisano ḽa Afrika Tshipembe ngei kha ḽa KwaZulu-Natal. Mbudziso: Mufumakadzi Vho Phumla Williams – Muambeli wa Khabinethe  Luṱingothendeleki: 083 501 0139 "
"Tshitatamennde tsha Muṱangano wa Khabinethe nga vidio nga Ḽavhuraru, ḽa 31 Ṱhangule 2022  A. Mafhungo a zwino kha Shango",1 Sep 2022,https://www.gov.za/speeches/statement-virtual-cabinet-meeting-31-august-2022-1-sep-2022-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-nga-vidio-nga-%E1%B8%BDavhuraru-%E1%B8%BDa-31-%E1%B9%B1hangule-2022,"1. Ikonomi1.1. Khabinethe yo ṱanganedza u tsela fhasi zwiṱuku ha phimo ya vhushayamushumo ha shango, yo tsaho nga 0.6%, u bva kha 34.5% kha kotara ya u thoma u ya kha 33.9% kha kotara ya vhuvhili ya ṅwaha wa 2022. Tshivhalo tsho ganḓiswaho kha Tsedzuluso ya zwa Vhashumi ya Kotara iṅwe na iṅwe u bva kha vha Mbalombalo ya Afrika Tshipembe i sumbedza uri mishumo minzhisa yo rekhodiwa kha Tshumelo dza Matshilisano na Tshitshavha (276 000), Mbambadzo (169 000), Masheleni (128 000) na zwa U fhaṱa (104 000).1.2. Tshivhaloguṱe tsha vhathu vha shumaho tsho ima kha 15, 6 miḽioni kha kotara ya vhuvhili ya ṅwaha wa 2022, ngeno tsha vhathu vha sa shumiho tsho gonya nga 132 000 u swika kha 8, 0 miḽioni kha kotara ya vhuvhili ya ṅwaha wa 2022 musi zwi tshi vhambedzwa na kotara yo fhiraho.1.3. U dzika uhu naho hu na mbuelo dzi takadzaho hu sumbedza uri vhuḓidini ho khwaṱhaho nga muvhuso na sekhithara dzoṱhe dzi shumisanaho na muvhuso u alusa ikonomi na u sika mishumo minzhisa ine ya khou ṱoḓea vhukuma vhu khou thoma u aṋwa mitshelo.1.4. Hezwi ndi ṱhanzielo ya uri arali ri tshi shumisana roṱhe nga u khwaṱhisa nungo dzashu dzoṱhe, ri nga kunda khaedu dzo livhanaho na ikonomi yashu.1.5. Khabinethe i pfesesa u dinalea ha Maafrika Tshipembe musi vha tshi khou kundelwa u wana zwa u ḓitshidza ḓuvha ḽiṅwe na ḽiṅwe nga vhanga ḽa u ḓura ha zwithu na phimo ya vhushayamushumo i re nṱha vhukuma. Sa muvhuso u ṱhogomelaho, ri dzula ro ḓiimisela na u ḓikumedzela kha u shumisana na sekhithara dzoṱhe dzi shumisanaho na muvhuso u itela u fhaṱa vhumatshelo ha khwine ha muthu muṅwe na muṅwe. Muvhuso u dzula wo ḓikumedzela u tikedza mabindu apo nga u renga na u shumisa thundu na tshumelo dzapo.2. Themamveledziso ya Muvhuso2.1. Khabinethe yo sasaladza u tshinyadzwa ha themamveledziso nga vhadzuli vha Togaat ngei KwaZulu-Natal nga tshifhinga tsha migwalabo ya khaedu ya ṱhahelelo ya  maḓi. Khabinethe i ita khuwelelo ya vhudziki na vhukonḓeleli sa i zwi mushumo u kati wa u vhuedzedza Tongaat Water Treatment Works. 2.2. Khabinethe I khou pfesesa u dinalela ha vhadzuli vhe vha ḓo tea u shumisa mathannge a maḓi lwa tshifhinga tshilapfu u bva tshe ha vha na tshiwo tsha miḓalo mathomo a uno ṅwaha. Honeha, dzikhakhathi na zwiito zwi siho mulayoni a zwi fhelisi thaidzo, nahone u tshinyadza themamveledzido ya lushaka zwi kwamesa zwitshavha zwa tsinisa.3. Mulayo wa Khwiniso ya Sisiṱeme dza Masipala wa Muvhuso Wapo wa 20223.1. Khabinethe i ṱanganedza u sainwa u vha mulayo ha Mulayo wa Khwiniso ya Sisiṱeme dza Masipala wa Muvhuso Wapo, wa 2022 (Mulayo 3 wa 2022) nga Phresidennde Vho Cyril Ramaphosa. Mulayo u ṱoḓa u khwinisa khaphasithi na phimo ya maitelendavhelelwa a muvhuso wapo. Mulayo u vhumba tshipiḓa tsha ndingedzo dza muvhuso u ita uri Tshumelo ya Tshitshavha i shume nga vhukoni na u khwaṱhisedza ṋetshedzo dzo khwaṱhaho dza tshumelo kha vhathu, sa pfanelo ya mutheo yo ṅwalwaho kha Ndayotewa ya Riphabuḽiki ya Afrika Tshipembe ya 1996.3.2. Mulayo u ṱalusa maitele ane a tea u tevhelwa musi hu tshi tholwa vhathu kha poswo khulwane. Zwa zwino u thivhela vhaofisiri vha tshitshavha vhahulwane uri vha vhe na vhuimo kha zwa poḽotiki kha mahoro a zwa poḽotiki. Nga Mulayo uyu hafhu, poswo dza mulanguli wa masipala dzi lavhelelwa u kungedzelwa kha lushaka lwoṱhe u itela u kunga vhunzhi ha vhonkhetheni vho teaho. 3.3. Khabinethe i na fulufhelo uri tshanduko idzi dzi ḓo khwaṱhisedza uri avho vhane vha tholwa kana u khethwa kha maimo aneo vha ḓo kona u bveledza zwe vha fulufhedzisa u itela uri ri swikelele ṋetshedzo ya vhutshilo ha khwine kha vhathu vhoṱhe.4. Vhugevhenga4.1. Khabinethe yo khoḓa vhashumi vha thelisaho zwiṱunḓwa vha Tshumelo ya Muthelo ya Afrika Tshipembe nge vha wana  785 kg ya zwidzidzivhadzi zwa crystal meth zwi linganaho R236 miḽioni ya thengiso i siho mulayoni ngei OR Tambo International Airport nga Swondaha ya ḽa 28 Ṱhangule ṅwaha wa 2022. U dzumbululwa ha zwidzidzivhadzi izwi zwo ḓo rumela mulaedza wa khaidzo kha zwigwada zwa vhugevhenga ho dzudzanywaho wa uri vhuimangalavha ha u dzhena na u bva ho tsireledzwa vhukuma nahone vhaofisiri vhashu vha khou shuma nga maanḓa u fhelisa zwiito zwa vhugevhenga vhuṅwe na vhuṅwe.B. Tsheo dza Khabinethe1. Muvhigo wa Khoro nga ha Ṱhoḓisiso ya Pfunzo ya Nṱha (CHE)  kha Miholo ya Ṱhoho dza zwa Pfunzo na Ndaulo Dziyunivesithi (Vice Chancellors) na Vhalanguli vha Vhahulwane Afrika Tshipembe1.1. Khabinethe yo nyeṱulelwa nga ha mvelelo dza ṱhoḓisiso ya CHE ye ya tiwa nga ṅwaha wa 2020 nga Minisṱa wa Pfunzo ya Nṱha, Saintsi na Vhutumbuli, Dokotela Vho Blade Nzimande, u ṱola ḽeveḽe dza muholo na maitele a fanaho a zwa khorondangi dza yunivesithi kha miṅwaha i fhiraho 15 u bva nga ṅwaha wa 2005 u swika wa 2019.1.2. Ṱhoḓisiso yo vha i ya u wana nḓila yo khwaṱhaho, i konadzeaho na mveledziso ya dziyunivesithi kana sekhithara ya pfunzo ya nṱha kha shango.  Muvhigo uyu u sumbedzisa mawanwa mahulwane khathihi na themendelo  dza ndulamiso dzo dzinginywaho.1.3. Themendelo dzi ṋetshedza, vhukati ha dziṅwe, maitele a miholo o khwaṱhaho nahone ane a vha khagala. U thomiwa ha tshiimiswa tsha vhulavhelesi tsho imaho nga tshoṱhe tsha nga nnḓa u ingamela maitele a u dzhia tsheo dza miholo. I dovha ya ṋetshedza u khwaṱhiswa ha sisiṱeme dza u ela kushumele kha zwiimiswa. Ngudo yo dovha ya dzhiela nṱha vhuhulu ho fhambanaho ya zwiimiswa izwi na u dovha u ita ndinganyiso na maitele a dzitshaka.1.4. Minisṱa wa Pfunzo ya Nṱha, Saintsi na Vhutumbuli vha khou lavhelelwa u haseledza nga ha muvhigo uyu na vhurangaphanḓa ha yunivesithi sa ḽiga ḽa u khwaṱhisa zwiimiswa zwa pfunzo izwi. Muvhigo u ḓo anḓadzwa nga murahu kha webusaithi ya Muhasho wa Pfunzo ya Nṱha na Vhutumbuli: www.dhet.gov.za.2. Tshanduko i Ṱavhanyedzaho ya Khaphasithi ya Ṱhoḓisiso na Pfunzo  kha Sekhithara ya Pfunzo ya Nṱha2.1. Khabinethe i tikedza themendelo ya risetshe mbili dzo itwaho u eletshedza nga ha maga ane a fanela u dzhiwa u itela u ṱavhanyisa tshanduko ya risetshe na khaphasithi ya u funza kha zwiimiswa zwa ngudo dza nṱha.2.2. Muvhigo wa u thoma wo itwa nga Tshigwada tsha Mushumo tsha Dziminisṱa u ṱoḓisisa zwithivheli zwi thivhelaho mushumo wa u thola, u fara vhashumi na mvelaphanḓa ya  vhorapfunzo vha vharema Afrika Tshipembe.  Muvhigo wa vhuvhili – wo itwa nga Muhasho wa Saintsi na Vhutumbuli na Tshiimiswa tsha Ṱhoḓisiso tsha Lushaka – wo itwa nga Yunivesithi dza Afrika Tshipembe, vhuimeli ha tshiimiswa ho angaredzaho ha yunivesithi dza muvhuso dza 26 kha shango.2.3. Mivhigo heyi yoṱhe i dzinginya zwiṱirathedzhi zwa thusedzo u ṱavhanyisa tshanduko kha masia maṱanu o ṱanḓavhuwaho, ane a vha kha postgraduate pineline; vhudzheneli nga vhashumi; mvelele ya tshiimiswa na maitele; mbekanyamushumo na tshiṱirathedzhi, na zwiko zwi si zwinzhi.3. Pfano ya Dzitshaka nga ha Zwiko zwa Dzhenetiki zwa Zwimela zwa Zwiḽiwa na Vhulimi (Pfano)3.1. Khabinethe yo ṱanganedza u rumelwa ha Pfano Phalamenndeni uri i sainwe sa thendelano. Hezwi zwi ḓo ita uri Afrika Tshipembe ḽi vhe tshipiḓa tsha madzangano a a Pfano, ine ya eletshedza mashango ane a vha muraḓo u ambedzana na u vhona uri hu na tshumiso yo khwaṱhaho ya zwiko zwa dzhenetiki zwa zwimela zwa zwiḽiwa na vhulimi.3.2. U saina Pfano iyi zwi ḓo dovha zwa khwaṱhisa vhuḓikumedzeli ha shango kha ndondolo na kushumisele ko khwaṱhaho kwa zwiko zwa dzhenetiki zwa zwimela, na u ṋetshedza thikhedzo kha zwitshavha zwa mahayani.4. Muhanga wa Tshanduko ya Ikonomi i Katelaho vhoṱhe (Just Transition) ya Afrika Tshipembe4.1. Khabinethe yo ṱanganedza Muhanga wa Tshanduko ya Ikonomi i Katelaho vhoṱhe uri u thome u shumiswa. Muhanga u ṋetshedza bono ḽi fanaho ḽa Afrika Tshipembe ḽi linganaho na ḽi konḓelelaho kilima. U ṱalutshedza masia a milayo na mbekanyamaitele zwa u swikelela izwi. Muhanga wa tshanduko u ḓo kwama muthu muṅwe na muṅwe Afrika Tshipembe, na u ṋetshedza tshikhala tsha u tandulula vhushayandingano ha tshifhinga tsho fhiraho khathihi na u sika ikonomi I vhuedzaho vhoṱhe.4.2. Khomishini ya Kilima ya Phresidennde yo tshimbidza maitele a vhukwamani vhuhulwane na vhashumisani vha wana thikhedzo yo ṱanḓavhuwaho ya muhanga. Khabinethe yo khwaṱhisedza uri tsudzuluwo u ya kha ikonomi i sa shumisi khaboni nga ṅwaha wa 2050 i fanela u tikedza dzangalelo ḽa lushaka, hu tshi katela na mishumo ya khwine ya vhoṱhe,  khwiniso ya vhudzheneli ha tshitshavhani na pheliso ya vhushai.4.3. Khabinethe yo ita khuwelelo kha vhashumisani na muvhuso u tikedza na u ṱanganedza muhanga uyu. Pulane yo dodombedzwaho ya u thoma u shumisa muhanga i ḓo bveledzwa, nahone i ḓo dzheniswa kha vhupulani ha muvhuso na maitele a mugaganyagwama.5. Garaṱa dza Ḽaisentsi ya U reila Ntswa dza Afrika Tshipembe5.1. Khabinethe yo ṱanganedza u ḓo thoma u shumiswa ha Garaṱa ya Ḽaisentsi ya U reila ntswa ine ya vha na zwidodombedzwa zwa tsireledzo zwa khwine u fhira ine ya vha hone zwino.5.2. Sisiṱeme ya zwino yo shumiswa u bva kha ṅwaha wa 1998. Thekhinoḽodzhi u bva zwenezwo yo no shanduka nahone zwi vho ḓura u ṱhogomela themamveledziso ya ḽaisentsi dzine ndi kale ri khou shumisa dzone kha tshifhinga tsha zwino. Garaṱa ntswa yo dzinginywaho i ḓo ita uri ḽaisentsi ya u reila i kone u shuma na International Information Technology Personal Identification Compliant Driving Licence (ISO18013).6. Mbekanyamaitele ya Mbekanyamushumo dza Mishumo ya Tshitshavha dzo Engedzwaho (EPWP)6.1. Khabinethe yo ṱanganedza u ḓivhadzwa kha  gazethe mvetomveto ya Mbekanyamaitele ya EPWP u itela vhukwamani na tshitshavha. EPWP ndi iṅwe ya mbekanyamushumo khulwane dza muvhuso yo livhiswaho kha u ṋetshedza ṱhaḓulo ya muholo na kha vhushai nga u sika zwikhala zwa mushumo wa tshifhinga nyana, nga maanḓa kha vhaswa na vhafumakadzi.6.2. Mvetomveto ya mbekanyamaitele ntswa i khwaṱhisa mbekanyamushumo na u ṋea ṱhaluso kha masia a fanaho na zwa miholo, modele wa ndambedzo na tsireledzo ya matshilisano, na u livhanyisa EPWP na maitele a zwa mushumo a ano maḓuvha. I ṱuṱuwedza vhushumisani vhukati ha muvhuso na sekhithara ya phuraivethe kha u khwaṱhisedza uri  EPWP i shela mulenzhe zwihulwane vhukuma kha tsiko ya mishumo yavhuḓi na u fhungudza vhushai. Mbekanyamaitele iyi i ḓo ṱuṱuwedza vhutumbuli kha mathomo a mbekanyamushumo ya mishumo ya tshitshavha u mona na shango.7. Khwiniso kha Tshigwada tsha Vhuṋa tsha Khoini ya Tshifumi ya Afrika Tshipembe7.1. Khabinethe yo ṱanganedza muelo, dizaini na u bveledzwa ha Tshigwada tsha Vhuṋa tsha Khoini ya Tshifumi ya ṅwaha wa 2023 ya Afrika Tshipembe. (Fourth Decimal Coin Series). Yo ṱanganedza sisiṱeme ya u sielisana nga ṅwaha nga ṅwaha u shumisa nyambo dza tshiofisi kha tshigwada tsha vhuṋa tsha khoini ya tshifumi.7.2. Ipfi ‘Afrika Tshipembe’ ḽi ḓo dzheniswa kha lurumbu luthihi lwa dzikhoini khathihi na u ganḓiswa nga nyambo dza tshiofisi dzoṱhe. Nyambo tharu dzi ḓo shumiswa kha khoini ya R5; nyambo mbili kha dzikhoini dza R2; 50c, 20c na 10c, R1 i ḓo vha nga luambo luthihi. Nyambo dzoṱhe hedzi dzi ḓo shumiswa nga u sielisana nga ṅwaha nga ṅwaha  kha miṅwaha ya 10 i ḓaho.8. Mvetomveto ya Mbekanyamitele yo Ṱanganelaho ya Ndangulo ya Khwaḽithi ya Maḓi (IWQM)  ya ṅwaha wa 20228.1. Khabinethe yo ṱanganedza u anḓadzwa kha gazethe ha Mvetomveto ya Mbekanyamaitele ya IWQM u itela vhukwamani na tshitshavha. Mbekanyamaitele yo dzinginywaho i ḓo dzhena vhudzuloni ha Mbekanyamaitele ya WQM yo thomiwaho nga ṅwaha wa 1991 ine zwazwino yo fhelelwaho nga tshifhinga na tshiṱirathedzhi tshayo tshe tsha thoma u shuma nga ṅwaha wa 2006.8.2. Mbekanyamaitele iyi i sumbedzisa zwigwada zwa milayo zwine zwa ḓo vhumba mutheo wa ndangulo ya khwaḽithi ya maḓi. I ṋetshedza ndivhanyiso kha milayo yoṱhe i elanaho na zwa maḓi khathihi na vhuḓikumedzeli ha ḽino shango kha khaedu ya ḽifhasi kha zwa ṋetshedzo na ndondolo ya maḓi sa tshiko tshi shaeaho.9. Mvetomveto ya Mbekanyamaitele ya Sipekiṱiramu tsha Firikhwentsi ya Radio tsha Murafho U tevhelaho. (Draft Next Generation Radio Frequency Spectrum Policy)9.1. Khabinethe yo ṱanganedza khanḓiso ya Mbekanyamaitele ya Sipekiṱiramu tsha Firikhwensti ya Radio tsha Murafho U tevhelaho u itela u wana mahumbulwa nga tshitshavha. Tshipekiṱiramu tsha firikhwentsi ya Radio ndi tshiko tsha mupo tshi sa vusuledzwi tshine tsha vha tsha vhuṱhogwa kha nyaluwo ya ikonomi ya didzhithala na themamveledziso ya zwa vhudavhidzani.9.2. Mbekanyamaitele iyi yo dzinginywaho yo itelwa u tikedza khovhelo ya sipekiṱiramu na u ṋea ḽaisentsi ya ṱhingothendeleki dzi shumaho nga netiweke, khasho; ngudo ya saintsi ya zwa vhufhufhi na zwa maḓini; ṱhoḓisiso na mveledziso; tswikelelo ya tshitshavha, na dziṅwe nḓowetshumo dzi elanaho na zwenezwi. Mbekanyamaitele iyi i dovha hafhu ya ṱuṱuwedza khovhelo i linganaho na ndi nganyiso kha vhushelamulenzhe kha tshanduko ya sekhithara na tswikelelo ya ṱhumo ya didzhithala na kha zwipiḓa zwa nnḓa zwa shango.10. Fulo ḽa u nanga Nkhetheni wa Afrika Tshipembe wa Khoro ya Dzitshaka ya Mbumbano ya Vhudavhidzani ha kule (ITU)  na Bodo ya Milayo ya Radio10.1. Khabinethe yo ṱanganedza nkhetheni o nangiwaho wa Afrika Tshipembe Vho Mandla Samuel Mchunu kha Bodo ya Milayo ya Radio ya ITU (Region D). Vho Mchunu zwa zwino vha khou shuma sa muraḓo wa bodo. Ho khou dzingingwa ḽa uri vha dovhe vha khethiwe kha Khoro ya ITU kha themu ya ṅwaha wa 2023 u swika 2026.10.2. Khetho dzi ḓo vha hone nga tshifhinga tsha Khonferentsi ya Vhuimeli ha mashango (Plenipotentiary) ha ITU ine ya ḓo farelwa ngei Bucharest, kha shango ḽa Romania u bva nga ḽa 26 Khubvumedzi u swika nga ḽa 14 Tshimedzi 2022. Afrika Tshipembe ḽi dzula ḽo ḓikumedzela kha zwipikwa na ndivho ya ITU ya u vala mukano wa zwa didzhithala na u ṱumanya vhathu vhoṱhe vha ḽifhasi.C. Vhuṱambo vhu khou ḓaho1. Ṅwedzi wa Vhufa1.1. Ṅwedzi wa Vhufa nga Khubvumedzi uno ṅwaha u ḓo pembelelwa nga fhasi ha thero: “U pembelela Ifa ḽa Vho Solomon Linda na Muzika wa Mvelele wa Afrika Tshipembe”. Khabinethe i ṱuṱuwedza Maafrika Tshipembe vhoṱhe u pembelela vhufa ha mvelele yashu ho pfumaho na phambano zwine zwa vha na maanḓa a u ri ṱanganya sa lushaka. Ri fanela u ḓikumedzela roṱhe kha u shumisana u itela u fhelisa phambano na vhushayavhulamukanyi zwa tshifhinga tsho fhiraho khathihi na u ṱuṱuwedza vhuḓipfi ha muhumbulo wa u ḓihudza nga u vha Muafrika Tshipembe.D. Milaedza1. U fhululedzaKhabinethe yo rumela maipfi a u fhululedza na u tamela mashudu kha:Vhathu vhoṱhe vho winaho, vho thubaho mimedala na vhaṱaṱisani vhe vha dzhenela kha 95th Comrades Marathon, une wa ḓivheswa nga u pfi “Ultimate Human Race”, nga Swondaha, ya ḽa 28 Ṱhangule 2022. Mbambe ya vhanna yo winwa nga Tete Dijana (awara dza 5, minetse ya 30, na mithethe ya 38) ane a bva Mahikeng ngei Vhukovhela ha Devhula ngeno mugidimi wa shango ḽa Russia Alexandra Morozova (awara dza 6, minetse ya 17, na mithethe ya 47) o wina mbambe ya vhafumakadzi.  1. NdilisoKhabinethe yo rumela maipfi a ndiliso kha vha muṱa na dzikhonani dza:Mama Vho Rita Alice Ndzanga (88), Mulwelambofholowo wa kale na mutshimbidzi wa dzangano ḽa vhashumi vhe vha dovha vha vha muṱanganedzi wa National Order of Luthuli nga ṅwaha wa 2004 kha “vhushelamulenzhe ha vhutshilo havho hoṱhe kha nndwa ya u lwela pfanelo dza vhashumi na u swikelelwa ha Afrika Tshipembe ḽa demokirasi ḽi sa khethululi nga muvhala, nga mbeu nahone ḽo vhofholowaho ”.Vhaofisiri vha Tshumelo ya Mapholisa ya Afrika Tshipembe (SAPS)  vhe vha vha vhe vhaṋameli kha bupo ḽa SAPS ḽe ḽa wa ngei Rand Airport, Germiston nga Ḽavhuvhili, ḽa 30 Ṱhangule 2022. Vha SAPS vha khou ita ṱhoḓisiso ya tshivhangi tsha u wa ha bupo iḽo. Khabinethe i tamela mashudu mutshimbidzabupo o huvhalesaho uri a fhola nga u ṱavhanya.E. U tholwa1. U tholwa hoṱhe hu ḓo khunyeledzwa nga murahu ha u senguluswa ha ndalukano khathihi na u ṱanzwiwa madzina ho teahoa. Mufumakadzi Vho Gugulethu Abigail Thimane sa Muthusa Mulangi (DDG): Vhuvheaiṱo kha Sekhithara ya Muvhuso na Mveledziso ya Khaphasithi kha Muhasho wa Vhupulani, Vhuvheaiṱo na U ela.b. Mufumakadzi Vho Kwena Komape sa DDG: Mveledziso ya zwa Ikonomi, Mbambadzo na Vhuvhambadzi kha Muhasho wa Vhulimi, Mvusuludzo ya Mavu na Mveledziso ya Mahayani.c. Dokotela Vho Bongani Elias Sithole sa DDG: Senthara ya Ndangulo ya Tshiwo tsha Lushaka kha Muhasho wa Vhuvhusi ha Tshumisano.2. Khabinethe yo tendelana nga ha u tholwa hu tevhelaho:a. Vho Songezo  Booi sa Muofisiri Mutshimbidzi Muhulwane (CEO): Khoro ya U ṅwalisa Vhafhaṱi vha Mahaya ya Lushaka.b. Bodo ya African Exploration Mining and Finance Corporation:(i) Vho Zacharias Bernardus Swanepoel (Mudzulatshidulo);(ii) Vho Mzwandile Zwelinzima Themba Masondo; na(iii) Mufumakadzi Vho Phumzile Mthombeni (Mulangi Muhulwane).c. Vho Patrick Dlamini sa CEO (Nyengedzedzo ya Khonṱhiraka dza Mushumo) kha Bannga ya Mveledziso ya Tshipembe ha Afrika.Mbudziso: Mufumakadzi Vho Phumla Williams – Muambeli wa KhabinetheLuṱingothendeleki: 083 501 0139"
"Tshitatamennde tsha Muṱangano wa Khabinethe nga Vidio wa Ḽavhuraru, ḽa 21 Khubvumedzi 2022",23 Sep 2022,https://www.gov.za/speeches/statement-virtual-cabinet-meeting-21-september-2022-23-sep-2022-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-nga-vidio-wa-%E1%B8%BDavhuraru-%E1%B8%BDa-21-khubvumedzi-2022,"A.    Mafhungo a zwino kha Shango 1.    Fulufulu 1.1.    Khabinethe yo ḓivhadzwa nga ha vhukoni ha Eskom ha u fhungudza zwa u khauwa ha muḓagasi zwine zwa khou dzulela u itea tshifhinga tshoṱhe nga Minisṱa wa Mabindu a Muvhuso khathihi na u ṱanganedza muvhigo wa nga ha mvelaphanḓa yo no itwaho u swika zwino u bva kha Komiti ya zwa Thekiniki ine ya vha nga fhasi ha Komiti ya Lushaka ya nga ha Thaidzo dza Fulufulu.  1.2.    Hu ḓo dovha hafhu ha vha na dziṅwe nḓivhadzo dzine dza ḓo itwa nga murahu ha u khunyeledzwa ha nyambedzano dzo khwaṱhaho dza nga ha mivhigo iyi.1.3.    Khabinethe yo ṱahisa u vhaisala hayo nga u thithisea na u kanganyisea hune ha khou vhangwa nga u khauwa ha muḓagasi kha vhoramabindu na ngomu miṱani, nga maanḓa musi zwi tshi khou bvelela nga tshifhinga tshine muvhuso wa khou ḓidzhenisa kha maga a u tandulula thaidzo iyi e a ḓivhadzwa nga Phresidennde Vho Cyril Ramaphosa nga ṅwedzi wa Fulwana 2022.2.    Vhubindudzi 2.1.    Khabinethe yo ṱanganedza u rwelwa ṱari ha Ḽimaga ḽiswa ḽa zwa Vhumagi ḽa Sandvik Khomanani, fhaḽa Kempton Park, ḽe ḽa vha tshipiḓa tsha pfulufhedziso dza zwa vhubindudzi ha masheleni a linganaho R350-miḽioni dze dza itwa nga tshifhinga tsha Muṱangano wa zwa Vhubindudzi wa Afrika Tshipembe (SAIC) we wa farelwa fhaḽa Sentharani ya Miṱangano ya Sandton, ḓoroboni ya Johannesburg nga ḽa 24 Ṱhafamuhwe 2022.2.2.    Tshifhaṱo itshi tshiswa tsha muelo u linganaho 62 000 square-metre ndi tshine tsha ṱanganyisa fhethu huthihi mishumo ye kale ya vha i tshi itwa kha mamaga maṱanu o fhambanaho nahone tshi na vhashumi vha swikaho 550. Ndi ḽiṅwe ḽa mamaga a ha Sandvik mahulwanesa nahone a musalauno ḽifhasini ḽoṱhe ḽine ḽa vha na vhukoni ha u bveledza magandakanda a u shuma migodini hu tshi shumiswa 60% ya zwibveledzwa zwa fhano Afrika Tshipembe. 2.3.    Khabinethe yo dovha hafhu ya ṱanganedza madalo a zwa vhulavhelesi nga Phresidennde Vho Ramaphosa ngei KwaZulu-Natal nga tshifhinga tsha musi hu tshi rwelwa ṱari tshiimiswa tsha zwa vhumagi tsha Hesto Harnesses fhaḽa Stanger, hune ha vha KwaDukuza nga ḽa 13 Khubvumedzi 2022. Hetshi tshiimiswa ndi tshiṅwe tsha thandela ṱhanu khulwane dzine dza vha tshipiḓa tsha pfulufhedziso dzi linganaho R1.4-biḽioni dze dza itwa nga vha ha Metair Investments Limited u itela u tikedza zwa u engedzwa na u fhaṱwa ha mimoḓoro miswa ya Ford Ranger fhano hayani.2.4.    Phresidennde vho dovha hafhu vha dzhenela vhuṱambo ha u vulwa ha thandela ya u vusuluswa na u engedzwa ha ḽimaga ḽa Sappi Saiccor Mill ḽine ḽa ḓura masheleni a linganaho R7,7 biḽioni fhaḽa Umkomaas, zwine hezwi zwo livhiswa kha u engedza vhukoni khathihi na u vhea khamphani iyi kha maimo a nṱhesa ḽifhasini ngeno nga thungo hu tshi khou sikwa zwikhala zwa mishumo ya tshifhinga tshipfufhi na ya tshifhinga tshilapfu.2.5.    Hovhu vhubindudzi vhu vhumba tshipiḓa tsha pfulufhedziso dze dza itwa nga vhoranḓowetshumo nga tshifhinga tsha muṱangano wa SAIC. Vhubindudzi vhuṅwe na vhuṅwe vhuswa kha shango ḽashu vhu thusa kha u vusuluswa na u vhuedzedzwa ha ikonomi yashu khathihi na u vhea shango ḽa Afrika Tshipembe sa fhethu havhuḓi ha zwa vhubindudzi. 3.    Mveledziso ya themamveledziso3.1.    Khabinethe yo ṱanganedza u vulwa ha tshipiḓa tshiswa tsha bada ya Musina Ring Road ngei Limpopo ine ya ḓo leludzela vhathu uri vha kone u enda zwavhuḓi u mona na ḓorobo ya Musina khathihi na u ita uri hu vhe na u engedzea ha mbambadzo na miṅwe mishumo ya zwa ikonomi vhukati ha shango ḽa Afrika Tshipembe khathihi na maṅwe mashango a Tshitshavha tsha Mveledziso tsha Tshipembe ha Afrika. Thandela ya masheleni a swikaho R640-miḽioni yo sika mishumo ya tshoṱhe i linganaho 275 hu tshi itelwa vhadzulapo vha vhupo honoho khathihi na u ṋetshedza zwikhala kha zwitshavha zwapo hu tshi katelwa na mabindu maṱuku, a vhukati na mahulwane (SMMEs). 3.2.    Uhu u fhaṱwa ha bada ya Musina Ring Road ndi tshipiḓa tsha muvhuso tsha mbekanyamushumo ya themamveledziso ya muvhuso, hu tshi shumiswa ERRP ine muhumbulo wayo muhulwane wa vha u bveledza nyaluwo i katelaho vhoṱhe khathihi na zwikhala zwa mishumo kha sekhithara dzoṱhe dzo fhambanaho na zwitshavha nga u angaredza. 4.    Tshiwo tsha fhaḽa Jagersfontein4.1    . Khabinethe yo ṋetshedza mapifi ayo a ndiliso kha vha miṱa ya avho vhe vha lovha  musi masalela a mugodi wo ṱutshelwaho henefho kha vhupo honoho ha Jagersfontein vhu re vunḓuni ḽa Gauteng, a tshi swika hune a pwashea, ha fhedza ho vha na lurofhe lwa khombo lwe lwa elela henefho musi ḓuvha ḽi tshi thoma u bva nga matsheloni a Swondaha, ya ḽa 11 Khubvumedzi 2022. Tshiwo itsho tsho dovha hafhu tsha sia themamveledziso ya kha vhupo honoho, ndaka dza vhathu zwavho u fana na zwiendedzi khathihi na miṱa minzhi zwo tshinyadzwa vhukuma.  4.2    . Nga tshifhinga tsha madalo avho henefho kha vhupo he tshiwo itshi tsha bvelela hone nga Musumbuluwo, wa ḽa 12 Khubvumedzi 2022, Phresidennde Vho Ramaphosa vho sumbedza u takalela mushumo wa phuluso na mbuedzedzo une wa khou itwa henefho kha vhupo honoho. Vho dovha hafhu vha ṋea pfulufhedziso ya uri muvhuso u ḓo ṋetshedza thikhedzo yo teaho kha vhadzulapo vha Jagersfontein vho kwameaho. Khabinethe i khou dovha hafhu ya ṱuṱuwedzea vhukuma nga fhungo ḽa uri vhaṋe vha mugodi uyu vho amba uri vho ḓiimisela u ṋetshedza thuso na thikhedzo ya zwa thekiniki kha muvhuso arali hu tshi nga vha na khumbelo yo raloho nga vha Khoro ya zwa Minerala ya Afrika Tshipembe.  4.3    . Nḓowetshumo ya zwa migodi i kha ḓi vha yone i shelaho mulenzhe zwihulwane kha ikonomi nga kha mishumo yo tou livhanaho nayo na miṅwe ya nga thungo, mbuelo dzi bvaho kha thundu dzi rengiselwaho nnḓa khathihi na vhubindudzi ho tou livhaho u bva mashangoni a nnḓa nahone dzi shela mulenzhe muhulwane kha u khwinifhadza matshilo a vhathu vha re kha zwitshavha zwine migodi yeneyo ya wanala khazwo.4.4    . Muvhuso khathihi na maṅwe madzangano ane a si vhe a muvhuso wo dzhenelela nga u ṱavhanya nga u ṋetshedza vhudzulo ha shishi, thuso ya muhumbulo musi ho vha na tshiwo tsha ḽikhaulambilu khathihi na tshomedzo dza ndeme dzi fanaho na mabai, maṱirasi na zwiputo zwa zwiḽiwa. Nḓisedzo ya maḓi na muḓagasi kha vhupo uho yo vhuyelela ngonani u swika zwino.  4.5    . Musi vhupo uho he tshiwo itshi tsha bvelela khaho ho no fhela u kunakiswa hafhu, vhorathekiniki vha khou lavhelelwa uri vha ite tsenguluso ya zwifhaṱo zwa dzinnḓu. Khabinethe yo livhuwa tshumelo dza shishi, madzangano a vhadzulapo khathihi na miraḓo ya tshitshavha kha thuso yavho khathihi na mpho dze vha dzi ṋetshedza. 5.    Ikonomi 5.1.    Khabinethe yo ambedzana nga ha tshiimo tsha ikonomi kha shango ḽashu nga murahu ha musi mbalombalo dza zwenezwino dza vha tshiimiswa tsha zwa Mbalombalo dza Afrika Tshipembe (Stats SA) dzo sumbedzisa uri zwibveledzwa zwoṱhe zwa shango (GDP) kha tshifhinga tsha kotara ya vhuvhili ya ṅwaha wa 2022 zwo tsela fhasi nga 0,7%. Zwiitisi zwe zwa ṱuṱuwedza uhu u tsela fhasi ndi zwi fanaho na u khauwa ha muḓagasi, khakhathi dza vhukati ha shango ḽa Russia na ḽa Ukraine hu tshi katelwa na u ḓura ha zwirengwa khathihi na tshanduko ya mitengo.5.2.    Maga e a dzhiiwa nga Pulane ya Mvusuludzo na Mbuedzedzo ya Ikonomi (ERRP) o thusa shango vhukuma kha thaidzo dza ikonomi dze dza vha dzi tshi khou bvelela kha ḽifhasi ḽoṱhe a dovha hafhu a tsireledza mishumo khathihi na nḓila dza u ḓitshidza ngadzo. Maga a muvhuso o khwaṱhaho a zwa ikonomi a khou thoma u aṋwa mitshelo sa zwe zwa vhonala kha mvelelo dza zwenezwino dza Ṱhoḓisiso dza zwa Vhashumi dza nga Kotara dza vha tshiimiswa tsha Mbalombalo tsha Afrika Tshipembe (Stats SA) dze dza sumbedzisa uri ho vha na mishumo miswa i swikaho 648 000 ye ya sikwa vhukati ha kotara ya u thoma na ya vhuvhili ya ṅwaha wa 2022. B.    Tsheo dza Khabinethe1.    Muhanga wa Vhulavhelesi na Vhusengulusi (M&E) wa Mbekanyamaitele ya Vhaswa ya Lushaka (NYP)1.1.    Khabinethe yo ṱanganedza muhanga wa M&E une wa ḓo thusa kha u ita uri hu vhe na vhulavhelesi ho khwaṱhaho khathihi na tsenguluso ya masiandaitwa a thikho dza NYP ya ṅwaha wa 2020-2030. Muhanga uyu u ṋetshedza zwilinganyi zwiṱanu zwa maimo a nṱha zwine zwa elana na thikho dza NYP.1.2.    Zwilinganyi izwi zwo bveledzwa nga tshumisano na vhashumisani vho teaho vhane vha vha na dzangalelo kha zwa mveledziso na u maanḓafhadzwa ha vhaswa fhano shangoni. Zwa u kuvhanganywa ha zwidodombedzwa zwi ḓo khethekanywa hu tshi tevhelwa miṅwaha, mbeu, vhuholefhali, tshigwada tsha murafho na vhupo vhune maga aya a khou itwa khaho.   1.3.    Zwa vhulavhelesi zwi ḓo itwa kha masia oṱhe a muvhuso, zwiimiswa na kha sekhithara ya phuraivethe. Mivhigo i ḓo bveledzwa nga kotara nahone ya anḓadzwa luvhili nga ṅwaha. 2.    Muhanga wa Mbekanyamaitele ya Vhupulani ho Ṱanganelaho2.1.    Khabinethe yo ṱanganedza Muhanga wa Mbekanyamaitele ya Vhupulani ho Ṱanganelaho kha muvhuso, une wa khou lingedza u tandulula thaidzo dzo ṱaluswaho dza zwa vhupulani ha mbekanyamaitele kha sisteme ya zwa vhupulani ya zwino.2.2.    Maga ane a khou dzinginywa a ḓo dovha hafhu a sedzesa kha zwa u sa elana ha vhupulani kha masia mararu a muvhuso. Maga aya a ḓo thoma u shumisa maitele a zwa vhulavhelesi o ḓitikaho nga vhuṱanzi. Muhanga wa mbekanyamaitele u dovha hafhu wa thoma u shumisa nḓila yo leluwaho ya khumbulelo ine ya vha na vhupulani ha tshifhinga tshilapfu u ya kha tsha vhukati na ha tshifhinga tshipfufhi kha mihasho.   2.3.    U ḓo dovha hafhu wa shuma wo livha kha u bveledza maga a u shandukisa milayo hu tshi itelwa u khwinifhadza zwa u elana na u humbulela kha zwa vhupulani na vhulavhelesi ha muvhuso.3.    Khwaṱhisedzo ya Thendelano ya u Thomiwa ha Zhendedzi ḽa zwa Mishonga ḽa Afrika (AMA)3.1.    Khabinethe yo ṱanganedza u sainwa ha Thendelano ya u thomiwa ha AMA khathihi na u ṋetshedzwa hayo kha Phalamennde uri i kone u khwaṱhisedzwa. Hezwi zwi ḓo ita uri thendelano dze dza ṱanganezwa nga Guvhangano ḽa Mbumbano ya Afrika nga ṅwaha wa 2019 dzi thome u shuma. Thendelano idzi ndi dzine dza ḓo ita uri hu mbo ḓi thoma u vhumbwa AMA ya dzhango ḽa Afrika lwa tshiofisi. Zhendedzi iḽi ḽi ḓo langa zwibveledzwa zwa mishonga khathihi na u khwinifhadza u tsireledzea na u shuma zwavhuḓi ha zwibveledzwa zwa mishonga kha dzhango.3.2.    Uhu u sainwa na u khwaṱhisedzwa ha thendelano idzi hu ḓo engedza vhuḓiimiseli ha shango ḽa Afrika Tshipembe ḽifhasini na kha dzhango ḽa Afrika ho livhiswaho kha u khwaṱhisa sisteme ya zwa milayo ya dzhango kha zwibveledzwa zwaḽo zwa mishonga. 4.    Muvhigo nga ha Mashumele a Mbekanyamushumo ya Magavhelo a Muthelo wa zwa Ṱhoḓisiso na Mveledziso (R&D) – wa 2019/20 na 2020/214.1.    Khabinethe yo ṱanganedza zwa u ṋetshedzwa ngei Phalamenndeni ha Mbekanyamushumo ya Magavhelo a Muthelo wa miṅwaha mivhili yo fhelaho (2019/20 na 2020/21). Hezwi zwi khou elana na khethekanyo 11D (17) ya Mulayo wa Muthelo wa Mbuelo, wa 1962 (Mulayo 58 wa 1962), une wa lavhelela uri hu ṋetshedzwe mivhigo iyi ngomu Phalamenndeni.4.2.    Mbekanyamushumo ya magavhelo a muthelo ndi ine ya khou lingedza u ṱuṱuwedza khamphani dza phuraivethe uri dzi ite zwa vhubindudzi kha R&D hu u itela u ṱuṱuwedza nyaluwo ya vhubindudzi. I dovha hafhu ya ita uri hu vhe na mvelaphanḓa ya zwa saintsi na vhukoni yo livhiswaho kha nyaluwo ya ikonomi khathihi na u ṱuṱuwedza mashumele a maimo a nṱha.4.3.    Khabinethe yo takadzwa nga fhungo ḽa uri muvhigo u sumbedza uri khamphani ntswa dzo ita khumbelo dza magavhelo a muthelo. I khou dovha hafhu ya ṱuṱuwedza uri khamphani dzi swikele tshikimu itshi nga vhunzhi sa tshipiḓa tsha u engedza vhubindudzi nga u fhambana hadzo khathihi na u ṱuṱuwedza nyaluwo ya ikonomi.  4.4.    Khamphani nṋa khulwane dze dza swikela aya magavhelo a muthelo ndi dzine dza vha kha sekhithara ya u dzudzanya zwibveledzwa zwa vhulimi; ya u shandukisa zwibveledzwa zwa migodini; ya dzikhemikhaḽa; ya lunako; ya mishonga na ya u shumisa muḓagasi kha zwa thekhinoḽodzhi khathihi na sekhithara dza Thekhinoḽodzhi ya Mafhungo dze khabinethe ya dzi khwaṱhisedza sa dza ndeme kha Pulane ya u Shuma ya Mbekanyamaitele ya zwa Nḓowetshumo. Muvhigo wo fhelelaho u nga kona u swikelwa nga kha webusaithi ya Muhasho wa Saintsi na Vhukoni ine ya vha: www.dst.gov.za. 5.    Foramu ya Mulayo wa Nyaluwo na Zwikhala wa Afrika (AGOA) – 20235.1.    Khabinethe yo ṱanganedza zwa u ḓo farwa ha Foramu ya AGOA nga ṅwaha wa 2023. AGOA yo phasiswa nga shango ḽa Amerika (USA) nga ṅwaha wa 2000 hu tshi itelwa u ṋetshedza tswikelo kha mbambadzo ine wa tou funa nga iwe muṋe kha vhunzhi ha mashango a tshipembe ha soga ḽa Sahara khathihi na maraga wa ngomu ha shango ḽa USA.5.2.    Zwibveledzwa zwa Afrika Tshipembe zwine zwa rengiselwa kha mashango a nnḓa nga fhasi ha AGOA ndi zwine zwa katela mitshelo, nḓuhu, dzigoloi, zwipiḓa zwa dzigoloi, tsimbi khathihi na zwibveledzwa zwa khemikhaḽa. Datumu ya u fhedzisela na fhethu hune foramu ya ḓo farelwa hone i kha ḓi ḓo ḓivhadzwa.6.    Tshigwada tsha nga ha Vhulavhelesi ha Ḽifhasi (GEO) Muṱangano wa Dziminisṱa – 20236.1.    Khabinethe yo ṱanganedza zwauri Afrika Tshipembe ḽi vhe hone fhethu hune ha ḓo farelwa Muṱangano wa Dziminisṱa wa GEO fhaḽa ḓoroboni ya Cape Town nga ṅwaha wa 2023. GEO ndi tshiimiswa tsha vhukati ha mivhuso tshe tsha vhumbwa nga ṅwaha wa 2003 nga murahu ha Muṱangano wa Ḽifhasi wa nga ha Mveledziso ya Tshifhinga Tshilapfu wa ṅwaha wa 2002. I shuma sa yone nḓila ya masia manzhi ine khayo mashango a shela mulenzhe nga u tou funa ho livhiwa kha u swikela tshipikwa tshithihi tsha u bveledza sisteme dza GEO.6.2.    GEO zwazwino i na mashango ane a vha miraḓo a linganaho 113, hune khao, a 30 ndi a fhano Afrika khathihi na madzangano ane a khou shela mulenzhe a linganaho 140, hune a 11 a hone a bva fhano kha ḽa Afrika. Afrika Tshipembe ḽo ḓi dzulela u vha muraḓo wa Khorotshitumbe o fhelelaho u bva tsha ṅwaha wa 2005 nahone vhorasaintsi vhashu zwazwino vha khou shela mulenzhe kha mishumo minzhi ya zwa ṱhoḓisiso ine ya khou rangwa phanḓa nga GEO.7.    Ṅwedzi wa zwa Vhuendi wa Tshimedzi (OTM) – 20227.1.    Khabinethe yo ṱanganedza u rwelwa ṱari ha fulo ḽa OTM nga Mugivhela, wa ḽa 1 Tshimedzi 2022, nga fhasi ha thero ine ya ri: “Sishov’ingolovane: u fhaṱisana themamveledziso ya zwa vhuendi ine ya fhaṱa na u bveledza nḓila dza u ḓitshidza ngadzo dza tshifhinga tshilapfu”.7.2.    OTM ya ṅwaha nga ṅwaha i shumiswa kha u tsivhudza vhathu nga ha vhuendi sa tshiṅwe tsha zwiteṅwa zwa ndeme tsha nyaluwo ya ikonomi na mveledziso ya fhethu. Hu ḓo vha na mishumo minzhi ine ya ḓo itwa u itela u ṱana zwithu zwo fhambanaho zwa themamveledziso ya vhuendi, zwa kha vhuendi ha muyani, ha lwanzheni, vhuendi ha nnyi na nnyi na dzibada. Mishumo iyi i ḓo dovha hafhu ya ṋea tsivhudzo nga ha tsireledzo na vhutsireledzi ha zwishumiswa zwa vhuendi. Nyambedzano na vhoṱhe vha kwameaho na dzone dzi ḓo vha hone u itela u davhidzana nga ha khaedu dzo fhambanaho dzine dza vha hone kha sekhithara ya zwa vhuendi.7.3.    Muvhuso u kha ḓi vha wo ḓiimisela u khwinifhadza themamveledziso ya zwa vhuendi ya shango ḽashu, kha vhupo hoṱhe, ha mahayani na ha dziḓoroboni, u itela uri hu kone u vha na u enda ha vhathu na thundu nga nḓila yo leluwaho.  8.    Muṱangano wa nga ha Mbekanyamushumo ya Vhudzulo ha Vhathu (UN-HABITAT) ya Dzangano ḽa Vhuthihi ha Dzitshaka (UN) 8.1.    Khabinethe yo ṱanganedza zwa u farwa ha muṱangano wa miraḓo ya UN-HABITAT fhaḽa ḓoroboni ya Johannesburg nga ḽa 16 na 17 Tshimedzi 2022. 8.2.    Muhasho wa Vhudzulo ha Vhathu u ḓo vha wone une wa ḓo tshimbidza hoyu muṱangano wa maḓuvha mavhili une wa ḓo dzhenelwa nga mazhakanḓila a zwa polotiki, vhaḓivhi na vhaṱoḓisisi, hu tshi katelwa na miraḓo mihulwane ya Komiti ya Vhaimeleli vha Tshoṱhe vha tshiimiswa tsha UN-HABITAT tshine tsha vha fhaḽa ḓoroboni ya Nairobi, kha ḽa Kenya. Mafhungo a ndeme ane a ḓo ambiwa nga hao a ḓo katela u wana maga a tshandukiso ya vhudzulo ha mikhukhuni na mishasha.  8.3.    Mvelelo dza nyambedzano idzi ndi dzone dzine dza ḓo itisa uri hu vhe na u rwelwa ṱari ha Muhanga wa Pulane ya Mashumele ya Ḽifhasi, ine ya ḓo ḓivhadzwa kha muṱangano wa Guvhangano ḽa UN-HABITAT hu tshi itelwa uri dzi khwaṱhisedzwe nga ṅwaha wa 2023.C.    Milayotibe 1.    Mulayotibe wa nga ha Khakhathi dzo Ḓitikaho nga Mbeu khathihi na Mabulayo a Vhathu vha Tshifumakadzi wa Khoro ya Lushaka (GBVF) wa ṅwaha wa 20211.1.    Khabinethe yo ṱanganedza u ṋetshedzwa ha Mulayotibe wa GBVF wa Khoro ya Lushaka wa ṅwaha wa 2021 ngei Phalamenndeni u itela uri u kone u dzudzanywa. Mulayotibe uyu u ṋetshedza muhanga wa zwa milayo ya u vhumbiwa ha tshiimiswa tsha mulayo hu tshi itelwa maga a u dzhenelela nga nḓila yo khwaṱhaho kha nndwa ya u lwa na zwiito zwa GBVF.1.2.    U dovha hafhu wa vha na mbetshelwa dza u vhumbiwa ha Bodo ya Khoro ine ya ḓo ṋetshedza vhurangaphanḓa ha ndeme khathihi na u vhona uri hu khou thoma u shumiswa Maga o Khwaṱhaho a Lushaka a u Lwa na Zwiito zwa GBVF, e a ṱanganedzwa nga Khabinethe nga ṅwedzi wa Tshimedzi 2020 hu tshi itelwa uri a thome u shumiswa. Bodo i ḓo vha na vhuimeleli ha 51% u bva kha vhadzulapo ngeno ha 49% vhu tshi ḓo bva kha muvhuso. Mulayotibe wo no ḓi fhira nga fhasi ha maitele a vhukwamani na vhadzulapo. 2.    Zwibveledzwa zwa Mafola na Mulayotibe wa Ndangulo ya Sisteme dza Nḓisedzo ya Eḽekhiṱhironiki wa ṅwaha wa 20182.1.    Khabinethe yo ṱanganedza u ṋetshedzwa ha Mulayotibe wa Zwibveledzwa zwa Mafola na Ndangulo ya Sisteme ya Nḓisedzo ya Eḽekhiṱhironiki wa ṅwaha wa 2018 kha Phalamennde, une wa vha wone une wa khou ḓo phumula Mulayo wa Ndangulo ya Zwibveledzwa zwa Mafola, wa 1993 (Mulayo 83 wa 1993) une wa vha hone zwazwino, u ya nga he wa khwinifhadzwa ngaho.2.2.    Mulayotibe u khou dovha hafhu wa ṱoḓa u khwaṱhisa maga a zwa mutakalo wa tshitshavha a shango khathihi na u ita uri a elane na Thendelano dza Muhanga wa Dzangano ḽa Mutakalo ḽa Ḽifhasi kha zwa Ndangulo ya Mafola. Zwiṅwe zwa zwine mulayotibe uyu wa khou dzinginya zwone, ndi vhupo ha nga nnḓa kana ha nga ngomu ha zwifhaṱo vhune khaho ha sa tendelwe zwa u daha mafola nga nḓila yo fhelelaho;  nyiledzo kha zwa u rengiswa ha sigareṱe hu tshi shumiswa mitshini ine ya vha yone i ṋetshedzaho sigareṱe dzenedzo khathihi na u khwaṱhisa zwa tswayo dza tsivhudzo kha phakhethe dza sigareṱe.2.3.    Mulayotibe wo pfukha nga fhasi ha maitele o khwaṱhaho a zwa vhukwamani na vhoṱhe vha kwameaho nga u fhambana havho, hu tshi katelwa na vha nḓowetshumo ya mafola, madzangano a vhadzulapo khathihi na mihasho ya muvhuso i kwameaho. D.    Vhuṱambo vhune ha khou ḓa1.    Dzulo ḽa vhu77 ḽa Guvhangano ḽa Nnyi na Nnyi ḽa Dzangano ḽa Vhuthihi ha Dzitshaka (UNGA77) 1.1.    Afrika Tshipembe ḽi khou shela mulenzhe kha dzulo ḽa UNGA77 ḽine ḽa khou farelwa fhaḽa musanda wa UN une wa vha Ḓoroboni ya New York kha ḽa Amerika u bva nga ḽa 20 u swika ḽa 27 Khubvumedzi 2022 nga fhasi ha thero ine ya ri: “Tshikhala tsha ndeme: U vulela thandululo dza u ḓisa tshanduko dza u valela khaedu”.1.2.    Kha sia ḽa Tshipembe ha ḽifhasi ḽoṱhe, masiandaitwa kha zwa ikonomi na kha ikonomi na matshilisano o ḓiswaho nga Dwadze ḽa Khoronavairasi (COVID-19) o ḓi wanala a sa lingani musi ho sedzwa luvhilo lwa mbuedzedzo musi a tshi vhambedzwa na a re kha sia ḽo bvelelaho ḽa Devhula nahone hezwi zwi ṱoḓa uri hu vhe na u farisana vhukati ha tshaka dzoṱhe u itela uri hu si vhe na ane a salela murahu.   1.3.    Phanḓa ha Nyambedzano dza Nnyi na Nnyi dza UN, Muṅwaleli Muhulwane wa UN, Vho António Guterres, vha ḓo vhidza muṱangano wa nga ha “Tshandukiso ya Pfunzo” nahone vha ḓo dovha vha tshimbidza muṱangano wa vhurumelwa ha maimo a nṱha une wa ḓo vha wo lavhelesa nga maanḓa kha Zwipikwa zwa Mveledziso ya Tshifhinga Tshilapfu (SDGs). Hoyu muṱangano wa SDG u khou lavhelelwa uri u ḓo sedzesa kha zwa u wana hafhu nḓila dza u vhuisa nungo khathihi na u engedza luvhilo lwa u ita uri tshanduko idzi dza pfunzo dzi thome u shumiswa.  2.    Ḓuvha ḽa Vhufa2.1.    Phresidennde Vho Ramaphosa vha ḓo ṋetshedza tshipitshi tshavho tshihulwane kha vhuṱambo ha u pembelela Ḓuvha ḽa Vhufa ḽa Lushaka ḽa ṅwaha wa 2022 fhaḽa Union Buildings nga Mugivhela, wa ḽa 24 Khubvumedzi 2022. Vhuṱambo vhu ḓo farwa nga fhasi ha thero ine ya ri: “U pembelela Vhufa ha Vho Solomon Linda na Muzika Wapo wa Afrika Tshipembe”. 2.2.    Ṅwedzi wa Vhufa wa uno ṅwaha wo sedzesa kha muzika wapo wa fhano Afrika Tshipembe, nga maanḓa ho lavheleseswa kha muzika wa Isicathamiya khathihi na nḓila ye wa shela ngayo mulenzhe kha mitambo yashu, vhutsila, mvelele na vhufa. Thero iyi i fhululedza miṅwaha ya 60 nga murahu ha u lovha ha ramuzika, muimbi na muṅwali wa muzika Vho Solomon Popoli Linda (1909-1962), vhe vha vha vha tshi ḓivhiwa hafhu sa Vho Solomon Ntsele, vhane vha ḓivhea vhukuma sa ene muṅwali wa luimbo lu no pfi, “Mbube”.3.    Vhuṱambo ha nga Thungo ha Ḓuvha ḽa zwa Lwanzheni ḽa Ḽifhasi ha ṅwaha wa 2022   3.1.    Afrika Tshipembe ḽi ḓo vha ḽi tshi khou fara Vhuṱambo ha nga Thungo ha Ḓuvha ḽa zwa Lwanzheni ḽa Ḽifhasi ha ṅwaha fhaḽa ḓoroboni ya Durban u bva nga ḽa 12 u swika 14 Tshimedzi 2022. Vhuṱambo uvhu vhu ḓo farwa nga tshifhinga tsha OTM, ine na yone ya ḓo vha tshipiḓa tsha u tsivhudza vhathu nga ha sekhithara ya zwa lwanzheni. Vhuṱambo uvhu vhu ḓo kuvhanganya vhurumelwa u bva kha mashango o fhambanaho vhane vha ḓo vha na tshikhala tsha u kona u vhona nḓowetshumo ya zwa lwanzheni ya ḽa Afrika Tshipembe. Afrika Tshipembe ḽo vha muraḓo wa Dzangano ḽa zwa Lwanzheni ḽa Ḽifhasi u bva tsha ṅwaha wa 1995, ḽine ḽa vha zhendedzi ḽo khetheaho ḽa UN ḽine mushumo waḽo wa vha u langa matshimbilele a zwikepe.          4.    Ṅwedzi wa zwa Vhuendelamashango4.1.    Ṅwedzi wa zwa Vhuendelamashango wa uno ṅwaha u khou pembelelwa nga fhasi ha thero ya Ḓuvha ḽa zwa Vhuendelamashango ḽa Ḽifhasi (27 Khubvumedzi) ine ya ri “U humbula hafhu zwa Vhuendelamashango nga huswa”. Vhuendelamashango ha fhano hayani ndi ha ndeme kha u vusuluswa ha sekhithara ya zwa vhuendelamashango ine ya shela mulenzhe zwihulwane kha GDP ya Afrika Tshipembe khathihi na u sika mishumo.4.2.    Khabinethe yo takadzwa vhukuma nga fhungo ḽa uri sekhithara ya zwa vhuḓimvumvusi yo rekhoda nyaluwo kha tshivhalo tsha vhaeni kha tshifhinga tsha nga murahu ha dwadze ḽa COVID-19. Nyendo dza ngomu shangoni dzi linganaho 15.2 miḽioni dze dza farwa kha tshifhinga tsha hafu ya u thoma ya ṅwaha wa 2022 dzo sumbedza nyengedzedzo ya 114% musi dzi tshi vhambedzwa na tshifhinga tshenetsho tshithihi nga ṅwaha wa 2021. Hezwi zwo sumbedza u khwinifhadzea vhukuma kha idzo dza tshifhinga tshenetsho tshithihi nga ṅwaha wa 2019, he ha vha na nyendo dza ngomu hayani dzi linganaho 8.6 miḽioni. Sa tshipiḓa tsha u pembelela Ṅwedzi wa zwa Vhuendelamashango, Khabinethe i khou ṱuṱuwedza vhadzulapo vhoṱhe vha ḽa Afrika Tshipembe uri vha fare nyendo dza ‘Shotleft’ u ya kha mavunḓu o fhambanaho.4.3.    Khabinethe yo dovha hafhu ya ṱanganedza tsheo nga vha khamphani ya zwa Vhufhufhi ya Belgium (Air Belgium) ya u ḓo vha na mabufho ane ḓo fhufha a tshi ḓa fhano Afrika Tshipembe nga zwifhinga, u thoma kha uno ṅwedzi wa Khubvumedzi, zwine hezwi zwa ḓo khwaṱhisa vhukuma vhuendelamashango khathihi na u dovha hafhu zwa khwaṱhisa tshiimo tshashu tsha u vha fhethu havhuḓi ha zwa vhuendelamashango. Hezwi zwi ḓo katela mabufho ane a ḓo enda vhukati ha ḓorobo ya Kapa na ya Johannesburg nga vhege.E.    Milaedza1.    U fhululedza    Khabinethe yo ṱahisa milaedza yayo ya u fhululedza na u tamela mashudu kha: Phresidennde Vho William Samoei Ruto vha Riphabuḽiki ya Kenya, vhe vha vhewa tshiduloni nga Ḽavhuvhili, ḽa 13 Khubvumedzi 2022, nga murahu ha u vha na khetho dze dza tshimbila zwavhuḓi nga mulalo nga ḽa 9 Ṱhangule 2022. Muthusa Phresidennde Vho David Mabuza vho dzhenela vhuṱambo uvhu ha u vhewa tshiduloni vho imela Phresidennde Vho Ramaphosa khathihi na muvhuso na vhathu vha Riphabuḽiki ya Afrika Tshipembe.   Vha Mbumbano ya Ragibii ya Afrika Tshipembe na vha Ḓorobo khulwane ya Kapa nge vha kona u tshimbidza thonamennde ya vhumalo ya mitambo ya Rugby World Cup Sevens nga nḓila yavhuḓi vhukati ha ḽa 9 na 11 Khubvumedzi 2022. Holwu lwo vha lwa u tou thoma musi vhuṱambo uvhu ha maimo a nṱha ngaurali vhu tshi tsimbidzwa nga shango ḽa Afrika nahone vhunzhi ha vhaṱaleli vha zwigidi na zwigidi vhe vha dzhenela vhuṱambo uvhu vho ḓiphina nga mitambo yo fhambanaho ya ragibii khathihi na vhuthu ha shango ḽashu ḽa Afrika Tshipembe vhu ḓivheaho ḽifhasini. 2.    Maipfi a ndiliso      Khabinethe yo ṱahisa maipfi ayo a ndiliso kha vha miṱa na dzikhonani dza: Vhana vha tshikolo vha linganaho 18 na vhaaluwa vhavhili vhe vha lovha kha khombo i shushaho ngei Pongola, kha ḽa KwaZulu-Natal nga Ḽavhuṱanu, ḽa 16 Khubvumedzi 2022 nga murahu ha musi ṱhiraka ḽa dekudeku ḽi tshi thulana nga tsha phanḓa na kugoloi kwa luṱanḓala kwe kwa vha ku tshi khou endedza vhagudi. F.    U tholwa1.    U tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano khathihi na u ṱanzwa madzina ho teaho.a.    Vho Makgothi Samuel Thobakgale sa Mulangi Muhulu (DG): Mukhomishinari wa Lushaka wa Muhasho wa Tshumelo dza Vhululamisi. b.    Dokotela Vho Malixole Percival Mahlati sa Muthusa Mulangi Muhulu: Tshumelo dza Zwibadela na Mutakalo wa Nṱha na Mveledziso ya Vhashumi kha Muhasho wa Mutakalo. c.    Vho Siyabonga Blessing Mdubeki sa Musedzulusi Muhulwane kha Muhasho wa Vhulimi, Mbuedzedzo ya Mavu na Mveledziso ya Vhupo ha Mahayani.d.    Vho Phaswa Phineas Mamogale sa Muofisiri Muhulwane wa zwa Masheleni kha Muhasho wa Mutakalo. 2.    Khabinethe yo tendelana na u tholwa ha vhathu vha tevhelaho:a.    Vho Tshediso Matona sa Mukhomishinari wa Khomishini ya zwa u Maanḓafhadzwa ho Angalalaho ha Vharema siani ḽa Ikonomi.b.    Miraḓo ya Khoro ya Khaṱhululo ya Bodo ya Matambwa na Nyanḓadzo: Vho Siyazi Tyamtyam (Mudzulatshidulo)Mufumakadzi Vho Sohani Natasha Chundhur;Mufumakadzi Vho Sisanda Nkoala;Mufumakadzi Vho Shandukani Mulaudzi;Mufumakadzi Vho Nomaswazi Rachel Shabangu-Mndawe;Dokotela Vho Litheko Modisane;Vho Phuti Nehemia Phukubje; Vho James Shikwambana; naMufumakadzi Vho Manko Thalitha Bufffel (vhane vha khou tou dovha hafhu u tholwa).  Mbudziso: Mufumakadzi Vho Phumla Williams – Muambeli wa Khabinethe  Luṱingothendeleli: 083 501 0139 "
"Tshitatamennde tsha Muṱangano wa Khabinethe wa Ḽavhuraru, ḽa 19 Tshimedzi 2022",20 Oct 2022,https://www.gov.za/speeches/statement-cabinet-meeting%C2%A0-20-oct-2022-0000,https://www.gov.za/ve/speeches/statement-cabinet-meeting%C2%A0-20-oct-2022-0000,"A.  Mafhungo a Zwino kha Shango1.  Nḓisedzo ya maḓi1.1.  Khabinethe yo livhuwa vhadzulapo vha Afrika Tshipembe kha u tevhedza havho nyiledzo dza kushumisele kwa maḓi dze dza vha hone kha vhuṅwe vhupo ha ḓorobo ya Johannesburg, Tshwane na Ekurhuleni u itela u dzikisa tshikalo tsha maḓi madamuni. Madamu na fhethu ha u vhulungela hone maḓi zwi kha ḓi vha fhasi ha mutsiko nga mulandu wa thempheretsha dzi re nṱhesa kha vunḓu ḽa Gauteng ngeno ṱhoḓea ya maḓi ine ya khou dzulela u engedzea yo kombetshedza uri vha ha Rand Water vha fhungudze vhukuma nḓisedzo ya maḓi kha mimasipala. Itshi tshiimiswa tsha zwa maḓi tshi ṋetshedza vhunzhi ha maḓi o kunaho kha vhathu vha fhiraho 11 miḽioni vhane vha vha vhadzulapo vha vunḓu ḽa Gauteng, zwipiḓa zwa vunḓu ḽa Mpumalanga, Free State na ḽa Devhula Vhukovhela.1.2.  Hedzi nyiledzo dze dza vha dzi sa tinyei, dzo livhiswa kha u ita uri hu vhe na nḓisedzo yavhuḓi ya maḓi nahone dzi ḓo bvela phanḓa u vhuya u swikela tshiimo tshi tshi khwinifhadzea. Khabinethe yo ita khuwelelo kha miraḓo ya tshitshavha uri vha bvele phanḓa na u tevhedza nyiledzo dza maḓi khathihi na u shela mulenzhe nga u shumisa hetshi tshiko tshi konḓaho u wanala ngaurali nga nḓila yavhuḓi.2.  Tshiṱereke tsha fhaḽa Transnet2.1.  Khabinethe yo ṱanganedza thendelano ya zwa miholo ya miṅwaha miraru ye ya swikelwa vhukati ha vha ha Transnet na vha Mbumbano ya Vhuthihi ha zwa Vhuendi ya Lushaka (UNTU), ḽine ḽa vha dzangano ḽa vhashumi, ine thendelano yeneyo ya ḓo thoma u shuma vhukati ha tshifhinga tsha u bva nga ḽa 1 Lambamai 2022 u swika ḽa 31 Ṱhafamuhwe 2025. Vha Khomishini ya Vhupfumedzani, Vhuṋenḓila na Vhulamukanyi ndi vhone vho swikelaho vhupfumedzani ha miholo iyi, zwe zwa fhedza nga u fhelisa tshiṱereke tshine tsha vha hone zwazwino tsha miraḓo ya UNTU nga u ṱavhanya. Khabinethe yo dovha hafhu ya ṱanganedza tsheo nga vha Dzangano ḽa Vhashumi vha zwa Vhuendi na Sekhithara dzi Elanaho ḽa Afrika Tshipembe (SATAWU) ya u fhelisa tshiṱereke.2.2.  Khabinethe yo dovha hafhu ya ṱanganedza vhuḓiimiseli ha vha Transnet ha u sedzesa kha u fhungudza mishumo yo salelaho murahu ye ya vha hone kha sisteme yoṱhe ya vhuimangalavha na zwiporo nga tshifhinga tshenetsho tsha tshiṱereke tshe tsha kwama ikonomi khathihi na dziṅwe sekhithara dzine dzo ḓitika kha tshumelo yayo nga nḓila ine ya si vhe yavhuḓi. 2.3.  Khabinethe yo livhuwa thikhedzo na tshumisano ye ya ṋetshedzwa nga vha mabindu nga tshifhinga tshenetshi tsha tshiṱereke. Yo dovha hafhu ya ṱuṱuwedza vhushaka vhune ha khou bvela phanḓa vhukati ha vha ndangulo ya Transnet na madzangano a vhashumi vhune ha ḓo vhuedza khamphani yeneyi ya Transnet khathihi na ikonomi ya shango.3.  Vhushaka vhukati ha shango ḽa Afrika Tshipembe na ḽa Saudi Arabia 3.1.  Khabinethe yo ṱanganedza Madalo a u Shuma e a tshimbila zwavhuḓi nga Phresidennde Vho Cyril Ramaphosa ngei kha shango ḽa Saudi Arabia nga ḽa 15 na ḽa 16 Tshimedzi 2022. Nga tshifhinga tsha madalo aya, mashango aya vhuvhili hao o saina Memorandamu dza Thendelano (MoUs) ya 17 kha masia o fhambanaho a fanaho na zwa vhulimi, vhufuwakhovhe, migodi, fulufulu ḽi vusuluseaho, vhutsireledzi, vhuendi na vhufuwivhulimi ha zwifuwo na zwimela zwa maḓini. Dziṅwe MoU dze dza sainwa ndi dza u thomiwa ha Khoro ya zwa Mabindu yo Ṱanganelaho, tshumisano kha sia ḽa nḓowetshumo dza zwa mmbi na zwa u renga thundu na tshumelo khathihi na tshumisano kha sia ḽa ṱhoḓisiso dza zwa tshivhumbeo tsha shango.3.2.  Phresidennde vho shumisa madalo avho kha u ramba vhoramabindu vha shango ḽa Saudi Arabia uri vha dzhenele muṱangano wa zwa vhubindudzi wa vhuṱanu wa shango ḽa Afrika Tshipembe une wa ḓo farwa nga ṅwaha wa 2023. Shango ḽa Saudi Arabia ndi muvhambadzelani na ḽa Afrika Tshipembe wa vhuvhili nga vhuhulwane kha mashango oṱhe a Vhubvaḓuvhakati ḽa dovha hafhu ḽa vha ḽone tshiko tshihulwanesa tsha thundu dzi ṱunḓwaho kha dzingu ḽoṱhe. Vhushaka ha dzitshaka vhukati ha mashango aya mavhili ho itisa uri hu vhe na masiandaitwa avhuḓi kha maitele a zwa mbambadzo na vhubindudzi.   4.  Vhubindudzi kha zwa themamveledziso4.1.  Khabinethe yo ṱanganedza thendelo ya u thomiwa ha ḽimaga ḽa maimo a nṱha ḽa u bveledza puḽasitiki nga vhamagi vha puḽasitiki vha ḓivheaho ḽifhasini vha ḓivhiwaho sa ALPLA Group, fhaḽa Lanseria kha ḽa Gauteng.4.2.  Hezwi zwo engedza vhuḓiimiseli ha Phresidennde Vho Ramaphosa ha u vhea zwa mveledziso ya themamveledziso sa tshone tshithu tshi ṱuṱuwedzaho ikonomi khathihi na u engedza u sikwa ha mishumo. 4.3.  Uvhu vhubindudzi vhu linganaho US$50 miḽioni vhu ḓo shela mulenzhe zwihulwane kha pulane khulwane ya Lanseria Smart City ine ya ḓo ita uri zwithu zwi tshimbile nga nḓila yavhuḓi nahone lwa tshifhinga tshilapfu khathihi na u vusulusa hafhu zwithu zwo no shumaho hu tshi katelwa na u sika mishumo ya tshifhinga tshilapfu i Iinganaho 350.  Nga ngomu henefho ho katelwa na mbekanyamushumo ya vhugudisamishumo kha vhainzhiniere vha zwa thekiniki na u lugisa vha linganaho 36 khathihi na vhorathekiniki vha zwa u vusulusa hafhu zwithu zwo no shumaho ya mishumo ya vha khamphani ya ALPLA Group u mona na mashango a tshipembe ha Afrika. Mbekanyamushumo ya zwa vhugudisamushumo I ḓo thoma nga ṅwaha wa 2023, hune vhagudi vha mishumo vha u thoma vha Afrika Tshipembe vha linganaho 12 vha ḓo vha vha tshi bva kha zwitshavha zwapo. 5.  Zwa migodi i siho mulayoni5.1.  Zwa migodo i siho mulayoni zwi vhaisa zwitshavha khathihi na ikonomi, nahone zwi fhedza nga u ita uri hu vhe na ndozwo ya mbuelo kha muvhuso khathihi na kha sekhithara ya zwa migodi. 5.2.  Khabinethe yo ṱanganedza zwa u dzhiiwa ha muvhuli wa zwiṱhavhane khathihi na u fariwa ha vhahumbulelwa vha swikaho 20 vhane vha ṱumanywa na zwiito zwa u bwa migodi zwi siho mulayoni nga tshifhinga tsha fulo ḽe ḽa vha hone kha mulonga wa mugodi wa fhaḽa Stilfontein vunḓuni ḽa Devhula Vhukovhela.5.3.  Khabinethe i khou ita khuwelelo kha vhadzulapo vha Afrika Tshipembe ya uri vha bvele phanḓa na u shumisana na vha mazhendedzi a zwa mulayo u itela u vhona uri hu vhe na mvelaphanḓa kha mafulo a u lwa na zwiito zwa vhugevhenga a ḓaho. Hezwi zwi ḓo rumela mulaedza wo khwaṱhaho wa uri vhugevhenga nangoho a vhu badeli, khathihi na uri zwigevhenga zwi ḓo farwa nahone zwa dovha zwa sengiswa hu si na nyofho kana u dzhia sia. 6.  Fulufulu 6.1.  Eskom i kha ḓi tou bva u saina thendelano dza ḽisi ya miṅwaha ya 30 na vhabindudzi vha mveledziso ya muḓagasi vho ḓiimisaho nga vhoṱhe vha swikaho vhaṋa dza u fhaṱa fhethu huswa ha u bveledza fulufulu ḽo kunaho fhaḽa kha tshiṱitshi tsha Majuba na tsha Tutuka tshi re fhaḽa Mpumalanga. Hedzi ḽisi dza mavu dzi ḓo kunga vhubindudzi vhune ha khou humbulelwa u ḓo swika henefha kha R40 biḽioni.6.2.  Avha vhabindudzi vhaṋa, vhane vha vha vha ha HDF Energy South Africa, Red Rocket SA, Sola Group na Mainstream Renewable Power Developments South Africa, vha ḓo engedza 2 000 megawatts kha sisteme ya muḓagasi ya lushaka.6.3.  Uvhu vhukoni vhuswa ha u bveledza muḓagasi vhu khou lavhelelwa uri vhu ḓo ṱumanywa na sisteme ya nḓisedzo ya muḓagasi kha tshifhinga tsha vhukati ha miṅwedzi ya 24 u ya kha ya 36 u bva musi ho no tevhedzwa milayo yoṱhe ya zwa thendelano dza zwa masheleni khathihi na dziṅwe thendelano dza zwa milayo ya nga ha mupo, kukhethekanyelwe kwa mavu u ya nga kushumisele kwao na miṅwe milayo yo teaho.  7.  Mveledziso ya zwiḽiwa 7.1.  Khabinethe yo ṱanganedza u farwa ha Guvhangano ḽa vha ha Agri SA ḽa ṅwaha wa 2022 ngei ḓoroboni ya Pretoria nga ḽa 13 na ḽa 14 Tshimedzi 2022 nga fhasi ha thero ine ya ri: “U lima fhano hayani”. Guvhangano iḽi ḽo amba nga ha mafhungo a fanaho na u ita uri pulane khulwane dza zwa vhulimi dzi thome u shumela vhalimi vha fhano hayani; themamveledziso ya tshifhinga tshilapfu hu tshi itelwa zwiḽiwa zwo liṅwaho fhano hayani; u ita uri vhupo honoho ha fhethu afho vhu tsireledzee lwa tshifhinga tshilapfu hu tshi itelwa mveledziso ya zwiḽiwa yapo yo livhaho kha vhumatshelo khathihi na khwaṱhisa vhukoni ha vhabveledzi vha zwiḽiwa ha u shandukisa zwibveledzwa zwa vhulimi zwo ṱavhiwaho fhano hayani. 7.2.  Sa nḓila ya u dovha hafhu u dzhiela nṱha mveledziso ya zwiḽiwa, Khabinethe yo dovha hafhu ya ṱanganedza u thomiwa ha Senthara ya Mveledziso ya Zwibveledzwa zwa Vhulimi ya Lushaka nga kha Mbekanyamushumo ya Vhushaka ha Tshandukiso ya Zwibveledzwa zwa Vhulimi ya Muhasho wa Saentsi na Tshandukiso vha tshi shumisana na vha Yunivesithi ya Pretoria. Senthara iyi i ḓo tikedza zwa u thivhelwa, u fhungudzwa na ndangulo ya malwadze a zwiliṅwa na zwifuwo, zwine hezwi zwa ḓo shela mulenzhe kha u engedzea ha mveledziso, vhubveledzi ha zwiḽiwa khathihi na mveledziso ya vhupo ha mahayani ine ya nga vha ya tshifhinga tshilapfu.B.  Tsheo dza Khabinethe1.  Tsaino ya Thendelanomviswa ya Phaḓaladzo ya Mbumbano ya Afrika (AU)1.1.  Khabinethe yo ṱanganedza zwa u ṋetshedzwa kha Phaḽamennde ha Thendelanomviswa ya AU ya nga ha Milayo na Maitele a Phaḓaladzo, Muvhuso Wapo na Mveledziso Yapo uri i sainiwe. Afrika Tshipembe ḽo saina iyi thendelanomviswa nga ṅwedzi wa Ṱhangule 2021. 1.2.  Thendelanomviswa ya Phaḓaladzo i ṋetshedza muhanga kha mashango oṱhe ane a vha miraḓo une wa vha ḽiṅwalo ḽi sumbedzaho nḓila nga ha phaḓaladzwa ha maanḓa na mishumo u bva kha mivhuso ya vhukati u ya kha maṅwe masia a muvhuso. Iyi Thendelanomviswa i ambesa nga maanḓa nga ha u phaḓaladzwa ha maanḓa na vhuḓifhinduleli, muhanga wa mavhusele apo khathihi na mveledziso yapo. 2.  Muṱangano wa vhu32 wa Khoro ya zwa Vhutsireledzi ha Zwiporo ya Dzitshaka (IRSC) wa ṅwaha nga ṅwaha 2.1.  Khabinethe yo ṱanganedza u farwa ha Muṱangano wa vhu32 wa IRSC wa Ṅwaha nga Ṅwaha ngei Johannesburg u bva nga ḽa 1 u swika ḽa 6 Tshimedzi 2023 nga fhasi ha thero ine ya ri: “U fhaṱa hafhu zwiporo nga huswa kha Ḽifhasi ḽi sa fulufhedzisi”.2.2.  IRSC ndi muṱangano wa dzitshaka une wa kuvhanganya vhaḓivhi vha zwa vhutsireledzi ha zwiporo u bva kha ḽifhasi ḽoṱhe uri vha kovhane nḓivho hu tshi itelwa u khwinifhadza vhutsireledzi kha zwiporo. 2.3.  Sa muraḓo wa IRSC, vha Vhulangi ha Vhutsireledzi ha Zwiporo ha Afrika Tshipembe vho fara muṱangano uyu lwa u fhedzisela nga ṅwaha wa 2015.3.  Luṱa lwa 2 lwa Mvetamveto ya Pulane ya Themamveledziso ya Lushaka ya 2050 (NIP 2050) 3.1.  Khabinethe yo ṱanganedza zwa u ganḓiswa kha gurannḓa ya muvhuso ha mvetamveto ya Luṱa lwa 2 lwa NIP 2050 hu tshi itelwa zwa vhukwamani na miraḓo ya tshitshavha. Pulane iyi i sumbedzisa nḓila kha zwa u khwaṱhiswa na u engedzwa ha thandela dza muvhuso dzo ṱanganelaho nahone dza ndeme. 3.2.  Lu dovha hafhu lwa ṱalusa thandela dza ndeme dza zwa vhudzulo ha vhathu; muḓagasi wa ha masipala; maḓi; mathukhwi o omaho; vhuendi ha u hwala vhaṋameli; themamveledziso ya pfunzo na mutakalo; themamveledziso ya didzhithala, vhugevhenga na zwiito zwa vhuaḓa.3.3.  Tshivhumbeo tsha pulane tshi ṋetshedza bono ḽa masia ane a khou tea u lavheleswa khao, tsha dovha hafhu tsha ṋetshedza tsenguluso ya tshiimo tsha zwino, tsha bvisela khagala nyimele dza ndeme dzine dza ḓo ita uri hu vhe na u shuma zwavhuḓi khathihi na u sumbedzisa zwine zwa tea u itwa u itela u swikela bono ḽeneḽo.  Tshi dovha hafhu tsha dzinginya maitele a u thoma u shumiswa ha pulane iyi ane a ḓo itwa nga vhukati ha tshifhinga tsha miṅwaha miraru ya pulane ya kushumele. 4.  Muhanga wa U shuma wa Lushaka ho livhiwa kha u ita uri Tshumelo dza Muvhuso dzi vhe dza Mishumogudwa 4.1.  Khabinethe yo ṱanganedza Muhanga wa u thoma U shuma ha Lushaka ho livhiwa kha u ita uri Tshumelo dza Muvhuso dzi vhe dza Mishumogudwa. Muhanga uyu wo anḓadzwa hu tshi itelwa uri hu vhe na vhukwamani nga ṅwaha wa 2021. 4.2.  Muhanga uyu u dovha hafhu wa ṋetshedza thikho ṱhanu dza nga ha maga a u ita uri Tshumelo dza Muvhuso dzi vhe dza mishumogudwa. Thikho idzi dzi katela maitele ane a vha a u ranga musi hu tshi ṱoḓa u kungwa vhashumi khathihi na a u nanga vhashumi vho teaho henefho kha Tshumelo dza Muvhuso; u pfumbudzwa na u ṱanganyiswa na vhaṅwe vhashumi; ndangulo ya vhupulani na mashumele; vhugudi vhune ha khou bvela phanḓa, khathihi na mveledziso ya mishumogudwa hu tshi katelwa u aluwa kha zwa mishumo khathihi na zwiwo zwa mishumo.5.  Tshanduko kha nyimele dza kutholelwe kwa Vhalangi Vhahulwane (DGs)5.1.  Khabinethe yo ṱanganedza muvhigo une wa khou dzinginya maga a u khwaṱhisa vhukoni na zwikili zwa dziDG kha Tshumelo dza Muvhuso. Muvhigo wo ṋetshedza makumedzwa o fhambanaho, hu tshi katelwa na themo ya u shuma ya dziDG khathihi na ndangulo ya vhurumelwa nga vha Khorotshitumbe ya muvhuso kha vhaofisiri vho ṋewaho maanḓa. 5.2.  Muvhigo uyu u dovha hafhu wa dzinginya uri DG Ofisini ya Phresidennde u ḓo ḓivhiwa sa Ṱhoho ya Ndangulo ya Muvhuso. Kha mavunḓu, hoyu mushumo u ḓo ṋetshedzwa kha dziDG kha ofisi dza Vhalangavunḓu. Muvhigo wo dovha hafhu wa dzinginya maga a u eletshedza mihasho nga ha kulangelwe kwa khonṱhiraka dza dziDG.5.3.  Sisteme ya Ndangulo ya Mashumele a dziDG yo senguluswaho i khou dovha ya senguluswa hafhu nga huswa u itela uri i elane na tshanduko dzo tendelwaho.5.4.  Minisṱa vha Tshumelo dza Muvhuso na Ndangulo vho tou Farelaho, Vho Thulas Nxesi, vha ḓo vhidza muṱangano wa vhoramafhungo vhege i ḓaho une khawo vha ḓo bvisela khagala Muhanga wa U shuma wa Lushaka wo livhiswaho kha u ita uri Tshumelo dza Muvhuso dzi vhe dza Mishumogudwa khathihi na u bvisela khagala tshanduko dzo tendelwaho dza nga ha nyimele dza u shuma dza dziDG.6.  Muvhigo wa Vhuṱanu wa Mvelaphanḓa ya nga ha u thoma U shuma ha Nḓivhadzamulayotibe ya nga ha Pfanelo dza Vhathu vhane vha vha na Vhuholefhali (WPRPD) wa ṅwaha wa 2020-20216.1.  Khabinethe yo ṱanganedza Muvhigo wa Vhuṱanu wa Mvelaphanḓa ya nga ha u thoma U shuma ha WPRPD, ine ya vha yone i ṋetshedzaho maswamaswa nga ha u thoma u shuma ha WPRPD. Muvhigo u katela na vhupfiwa u bva kha mihasho ya muvhuso wa lushaka na wa mavunḓu. U dovha hafhu wa bvisela khagala zwiswa nga ha u thoma u shuma ha mbekanyamaitele ine ya katela mikovho ya migaganyagwama. 6.2.  Muvhigo wa u thoma wa nga ha mvelaphanḓa wa ṅwaha nga ṅwaha wo anḓadzwa nga ṅwaha wa 2017.  Muvhigo wa vhuṱanu wa nga ha mvelaphanḓa wo ṱanganedzwa uri u ḓo ḓivhadzwa kha gurannḓa ya muvhuso nahone wa dovha wa anḓadzwa nga vha Muhasho wa Vhafumakadzi, Vhaswa na Vhathu vha re na Vhuholefhali. 7.  Khwiniso ya Tshiteṅwa tsha 20(1) tsha Thendelano dza nga ha U fheliswa ha Zwiito zwoṱhe zwa Khethululo i Itelwaho Vhafumakadzi (CEDAW)7.1.  Khabinethe yo ṱanganedza u ṋetshedzwa ngomu Phalamenndeni ha khwiniso ya Tshiteṅwa tsha 20(1) tsha CEDAW u itela uri u sainiwe. Khwiniso idzi dzi ṋetshedza tshikhala tsho engedzwaho tsha miṱangano ya komiti ine ya shuma na mivhigo ya mashango ane a vha miraḓo.7.2.  Afrika Tshipembe ḽo saina hedzi thendelano nga ṅwaha wa 1993 he ḽa dovha ḽa tendelana nadzo nga ṅwedzi wa Nyendavhusiku 1995. Uhu u ṋetshedzwa hadzo Phalamenndeni ndi hune ha khou lingedza u ṱumanya thendelano dze na dzone ha tendelanwa khadzo tshifhingani tsho fhelaho na khwiniso idzi dza Tshiteṅwa tsha 20(1) tsha thendelano.8.  Thendelano dza Ḽifhasi dza nga ha u Ṱanganedzwa ha Ndalukano dza Pfunzo dza Nṱha  8.1.  Khabinethe yo ṱanganedza u ṋetshedzwa ngomu Phalamenndeni ha Thendelano dza Ḽifhasi dza nga ha u Ṱanganedzwa ha Ndalukano dza Pfunzo dza Nṱha u itela uri hu vhe na u tendelana. Musi ho no vha na u tendelana khadzo, dzi ḓo rumelwa kha vha Khethekanyo ya zwa Pfunzo, Saintsi na Mvelele ya vha Dzangano ḽa Mbumbano ya Dzitshaka (UN) khathihi na u ḓo ita uri ngeno hayani dzi shume nga kha Mulayo wa Muhanga wa Ndalukano wa Lushaka, wa ṅwaha wa 2008 (Mulayo 67 wa 2008).8.2.  Thendelano dza Ḽifhasi dzi bveledza milayo ya ḽifhasi ya u ṱanganedzwa ha ndalukano dza pfunzo dza nṱha nga nḓila i linganaho, i re khagala nahone i si na khethululo. Dzi dovha hafhu dza tendela hu tshi vha na u ṱanganedzwa ha ndalukano dza mashango a nnḓa kha mashango ane a vha miraḓo ya UN a swikaho 193.9.  U humiselwa murahu ha khwiniso dza Tsumbamaitele dza Miraḓo ya Khabinethe9.1.  Khabinethe yo khwaṱhisedza nḓivhadzo ye ya ḓo itwa nga Ofisi ya Phresidennde nga Musumbuluwo, wa ḽa 17 Tshimedzi 2022 ya u humisela murahu ha khwiniso dze dza itwa kha Tsumbamaitele ya Miraḓo ya Khabinethe, ine ya dovha hafhu ya ḓivhiwa sa Bugupfarwa ya Dziminisṱa, ya ṅwaha wa 2022.9.2.  Khwiniso hedzi dze dza ḓo itwa nga ṅwedzi wa Lambamai 2022 dzi ṋetshedza tshikhala tsha u engedza vhaṅwe vhashumi kha dziṅwe dza dziofisi dza Dziminisṱa vhane vha vha na vhuḓifhinduleli ha muhasho u fhiraho muthihi. Dzi dovha hafhu dza lavhelela uri Muvhuso u dzhie vhuḓifhinduleli ho fhelelaho ha zwa masheleni ane a elana na u ṋetshedzwa ha maḓi na muḓagasi kha madzulo a tshiofisi ane avho miraḓo ya khabinethe vha dzula khao. 9.3.    Khabinethe yo dzhiela nṱha u sa farea zwavhuḓi ha vhadzulapo he ya fhedza nga u dzhia tsheo ya u dovha u shandukisa hafhu iyo Tsumbamaitele ya Miraḓo ya Khabinethe. Haya maitele a ḓo tshimbidzwa nga tshiimiswa tsho imaho nga tshoṱhe nahone musi a tshi tou khunyeledzwa, iyo tsumbamaitele ya hone i vho ḓo wanala na kha webusaithi ya Muhasho wa Tshumelo dza Muvhuso na Ndangulo ine ya vha: www.dpsa.gov.za.10.  Vhushaka ha u Shandukela kha Fulufulu ḽi Pfadzaho (JETP) na Pulane ya Vhubindudzi kha JETP (JETP-IP)10.1.  Nga murahu ha u ṱanganedza makumedzwa nga ha JETP na JETP-IP, Khabinethe yo khwaṱhisedza JETP-IP ya dovha hafhu ya sumbedzisa u takalela mushumo nga vhuḓalo we wa itwa hu tshi itelwa u i bveledza. 10.2.  JETP-IP i bvisela khagala vhubindudzi vhune ha ṱoḓea u itela u swikela vhuḓikumedzeli ha u fhelisa zwa muhasaladzo wa khaboni he ha itwa nga Muvhuso wa ḽa Afrika Tshipembe musi u tshi khou ṱuṱuwedza mveledziso ya tshifhinga tshilapfu khathihi na u vhona uri hu khou vha na tshanduko i pfadzaho kha vhashumi na zwitshavha zwi kwameaho.   10.3.  Komiti ya Vhukati ha Dziminisṱa ya nga ha Tshanduko ya Kilima i ḓo fara muṱangano na vhoramafhungo hu si kale u itela uri i ṋetshedze zwidodombedzwa nga vhuḓalo. C.  Milayotibe1.   Mulayotibe wa Zwikepe zwa Vhavhambadzi wa ṅwaha wa 20221.1.  Khabinethe yo ṱanganedza u ṋetshedzwa ha Mulayotibe wa Zwikepe zwa Vhavhambadzi wa ṅwaha wa 2022 ngei Phalamenndeni hu tshi itelwa uri u kone u davhidzaniwa nga hawo u ya phanḓa. Mulayotibe uyu u vusulusa uyo muṅwe Mulayo wa Zwikepe zwa Vhavhambadzi, wa ṅwaha wa 1951 (Mulayo 57 wa 1951) une wa vha na miṅwaha ya 70.1.2.  Musi wo no phasiswa, Mulayotibe uyu u ḓo ṋetshedza muhanga wa zwa milayo wa zwikepe zwa vhavhambadzi une wa ḓo shuma kha u langa zwa u engedza ndeme kha zwikepe. U ḓo dovha hafhu wa langa zwa u olwa, u redzhisiṱara, u rinwa madzina na u bviswa ha zwikepe nḓilani.1.3.  Hedzi tshanduko dzi ḓo shela mulenzhe kha u vusuluswa ha sekhithara ya vhuendi ha zwa lwanzheni khathihi na u ita uri hu vhe na u elana kha kutshimbidzele kwa zwa lwanzheni vhukati ha shango ḽino na Thendelano dza Dzangano ḽa zwa Lwanzheni ḽa Dzitshaka. Afrika Tshipembe ḽo saina thendelano idzi.    2.  Mulayotibe wa Khwiniso ya zwa Mbalombalo wa ṅwaha wa 2020 2.1.  Khabinethe yo ṱanganedza u ṋetshedzwa ngomu Phalamenndeni ha Mulayotibe wa Khwiniso ya zwa Mbalombalo wa ṅwaha wa 2022 hu tshi itelwa uri hu vhe na u davhidzaniwa nga hawo. Mulayotibe uyu u dzinginya uri hu vhe na khwiniso kha Mulayo wa zwa Mbalombalo, wa ṅwaha wa 1999 (Mulayo 6 wa 1999). Khwiniso idzi dzi ṋetshedza tshikhala tsha u bveledzwa na u thoma u shumiswa ha Sisteme ya zwa Mbalombalo ya Lushaka ine ya tikedza tsheo dzo ḓitikaho nga vhuṱanzi. 2.2.  Dzi khwaṱhisa tshumisano ine ya vha hone zwazwino vhukati ha vha Mbalombalo dza Afrika Tshipembe na zwiṅwe zwiimiswa zwa muvhuso khathihi na u engedza muhanga wa zwa milayo kha Mulayo.D.  Vhuṱambo vhune ha khou ḓa1.  Muṱangano wa Lushaka wa Phresidennde wa nga ha Mabindu Maṱuku, Maṱukuṱuku na a Vhukati (SMME) na Dzikoporasi1.1.  Muhasho wa Mveledziso ya Mabindu Maṱuku, nga tshumisano na vhashumisani vha kha sekhithara ya phuraivethe, u ḓo fara Muṱangano wa Lushaka wa Phresidennde wa nga ha dziSMME na Dzikoporasi fhaḽa Bryanston, kha vunḓu ḽa Gauteng u bva nga ḽa 13 u swika ḽa 15 Lara 2022.1.2.  Muṱangano uyu u ḓo kuvhanganya fhethu huthihi vhashumisani kha sekhithara ya phuraivethe na ya muvhuso kha nḓowetshumo ya mabindu maṱuku uri vha ambe nga ha u wana nḓila dza u shumisana kha u khwaṱhisa sekhithara iyi. Zwiimiswa zwine zwa khou lavhelelwa u shela mulenzhe zwi katela madzangano a zwa makwevho, vhashumi vha kha dziSMME, vhoradzipfunzo, vhaiti vha mbekanyamaitele na zwiimiswa zwa masheleni a mveledziso.1.3.  Muṱangano uyu u ḓo dovha hafhu wa amba nga ha Pulane khulwane ya Lushaka yo Ṱanganelaho ya nga ha Mveledziso ya Mabindu Maṱuku, ine ya ṋetshedza muhanga wa ndeme wa u khwaṱhisa sekhithara ya SMME. Muṱangano uyu u khou dovha hafhu wa lavhelelwa u thoma na Pfufho dza Phresidennde dza nga ha dziSMME dza Lushaka dza Ṅwaha nga Ṅwaha.2.  U farwa ha Muṱangano wa Phresidennde wa nga ha Khakhathi dzo Ḓitikaho nga Mbeu na Mabulayo a Vhafumakadzi (GBVF) wa ṅwaha wa 2022 2.1.  Phresidennde Vho Ramaphosa vha ḓo fara Muṱangano wa Phresidennde wa nga ha zwiito zwa GBVF wa vhuvhili fhaḽa Gallagher Convention Centre kha ḽa Gauteng nga ḽa 1 na ḽa 2 Lara 2022. Muṱangano wa u thoma we wa farwa nga ṅwaha wa 2018 wo shumiswa kha u kumedza hafhu muvhuso na vhashumisani vha zwa matshilisano kha u fhelisa zwiwo zwo andesaho zwa khakhathi dzi itelwaho vhafumakadzi kha ḽino shango.   2.2.  Muṱangano wa vhuvhili u ḓo shumiswa kha u lavhelesa murahu kha mvelaphanḓa ye ya swikelwa kha zwa u thoma u shumiswa ha Pulane ya Ndeme ya Lushaka ya nga ha GBVF. I ḓo farwa nga fhasi ha thero ine ya ri: “Vhuḓifhinduleli; U ṱavhanyedza na U ṱavha mukosi ZWINO”. 2.3.  Muṱangano uyu u ḓo dovha hafhu wa amba nga ha maṅwe mafhungo a fanaho na u wana nḓila dza u ita uri zwoṱhe zwine zwa khou tea u itwa zwi itwe nga tshihaḓu hu tshi katelwa na vhuḓifhinduleli u bva kha mihasho ya ndeme khathihi na vhoṱhe vha kwameaho u fana na madzangano a zwitshavha, sekhithara dza phuraivethe na madzangano a vhashumi.  3.  Imbizo ya Phresidennde ya Vhuṱanu ngei Northern Cape 3.1.  Imbizo ya Phresidennde ya Ḽiedza ḽa Mveledziso ya Tshiṱiriki ḽa Vhuṱanu (DDM) ngei Upington, kha vunḓu ḽa Northern Cape i ḓo farwa nga Ḽavhuṱanu, ḽa 21 Tshimedzi 2022 fhaḽa Tshiṱediamu tshapo tsha Mxolisi Dicky Jacobs. 3.2.   Imbizo ya Phresidennde ya nga ha DDM i ḓo sengulusa mvelaphanḓa na khaedu kha zwa nḓisedzo ya tshumelo fhaḽa kha vunḓu ḽa Northern Cape khathihi na u dzhenelela hu tshi itelwa u dzi tandulula. DDM i ḓo vhona uri vhupulani ha zwa nḓisedzo ya tshumelo, zwa u thoma u shuma na u ita mugaganyagwama zwi khou ṱanganyiswa fhethu huthihi u itela u khwaṱhisa nḓisedzo ya tshumelo kha zwitshavha.  3.3.  Musi tshifhinga tsha Imbizo tshi tshi khou sendela, Dziminisṱa, miraḓo ya khorotshitumbe na vhoṋeḓorobo vha ḓo thoma mafulo a u kwamana na zwitshavha u mona na vhupo ha Upington. 4.  Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS) 4.1.  Khabinethe i tenda kha ḽa uri MTBPS ya ṅwaha wa 2022 ine ya khou ḓo ṋetshedzwa nga Minisṱa wa Gwama Vho Enoch Godongwana nga Ḽavhuraru, ḽa 26 Tshimedzi 2022 ndi tshipiḓa tsha ndeme tsha maitele a u dzudzanya mugaganyagwama nga nḓila i re khagala nahone ya vhuḓifhinduleli kha ḽa Afrika Tshipembe. 4.2.  MTBPS i ṋetshedza ṱhalutshedzo ya vhuḓiimiseli ha muvhuso kha zwa kushumisele kwa masheleni kune shango ḽa nga kona u ku swikela. I dovha hafhu ya bvisela khagala nḓila ine muvhuso wa ḓo vala ngayo tshikhala vhukati ha mbuelo na kushumisele kwa masheleni khathihi na u ita zwinzhi hu tshi shumiswa zwiko zwine zwa vha hone zwazwino.  5.  Milingo ya Maṱiriki5.1.  Milingo ya Lushaka ya Maṱiriki ya ṅwaha wa 2022 i khou ḓo thoma nga ḽa 31 Tshimedzi ya fhela nga ḽa 7 Nyendavhusiku 2022.  Khabinethe i khou tamela mashudu vhagudi vha Kiḽasi ya ṅwaha wa 2022 zwenezwo musi vha tshi khou ḓo dzhena kha lwendo lwavho lwa u fhedzisela lwa zwa tshikolo. Thikhedzo ine ya khou bvela phanḓa u bva kha vhadededzi, vhabebi na vhaunḓi i ḓo ita zwinzhi kha u thusa vhagudi uri vha kone u thoma milingo iyi yavho vho ḓala fulufhelo. 5.2.  Khabinethe i khou eletshedza vhabebi na vhaunḓi uri vha shele mulenzhe nga u ṱuṱuwedza na u sumbedza nḓila vhagudi khathihi na u bveledza nyimele yavhuḓi ya uri vha kone u guda mahayani.6.  Muṱangano wa nga ha Pulane ya Mveledziso ya Lushaka (NDP) na Vhukoni ha Shango6.1.  Muhasho wa Tshumelo dza Muvhuso na Ndangulo, u tshi khou shumisana na vha Khomishini ya zwa Vhupulani ya Lushaka khathihi na vha Tshikolo tsha Ngudo dza nga ha Mveledziso tsha Yunivesithi ya KwaZulu-Natal, u ḓo fara Muṱangano wa nga ha NDP na Vhukoni ha Shango u bva nga ḽa 7 u swika ḽa 9 Ḽara 2022 fhaḽa Khamphasini ya Gudedzi ḽa Howard, hune ha vha Yunivesithi ya KwaZulu-Natal. 6.2.  Muṱangano uyu u ḓo sedzesa kha vhukoni ha shango khathihi na mashumele a muvhuso kha miṅwaha ya 10 ya u thoma ya NDP nahone u ḓo farwa nga fhasi ha thero ine ya ri: “U lavhelesa kha Vhukoni ha Shango na Mashumele a Muvhuso nga kha miṅwaha ya fumi ya u thoma ya NDP”.7.  U ṋetshedzwa ha Ṱhanziela ya u Ṱanganedzwa kha Khosikhulu Vho Misuzulu ka Zwelithini7.1.  Phresidennde Vho Ramaphosa vha ḓo ṋetshedza Ṱhanziela ya u Ṱanganedzwa kha Muhulisei Khosikhulu Vho Misuzulu KaZwelithini fhaḽa Tshiṱediamu tsha Moses Mabhida, ḓoroboni ya Durban nga Mugivhela, wa ḽa 29 Tshimedzi 2022.  7.2.  Hezwi zwi khou ḓo vha hone nga murahu ha vhuṱambo ha sialala ha u vhea vhuhosi vhune ha ḓivhiwa sa “Ukungena eSibayeni” ha Muhulisei Khosikhulu he ha farwa nga ḽa 20 Ṱhangule 2022, vhune ha vha hone vhuṱambo he ha ita uri vha dzhene tshiduloni tsha u vha Khosikhulu ya Lushaka lwa MaZulu.E.  Milaedza1.  U fhululedzaKhabinethe yo livhisa maipfi ayo a u fhululedza na u tamela mashudu kha: Vho Sam Matekane, Minisṱa Muhulwane ane a kha ḓi tou bva u khethiwa wa shango ḽa Lesotho. Khabinethe yo dovha hafhu ya vha luthihi na vha Vhurumelwa ha Vhulavhelesi ha zwa Dzikhetho ha vha dzangano ḽa AU musi i tshi fhululedza Khetho dza Buthano ḽa Lushaka dza shango ḽa Lesotho dzo farwaho nga ḽa 7 Tshimedzi 2022 dze dza sumbedza u aluwa ha vhathu vha shango iḽo siani ḽa zwa dzikhetho na polotiki nge vha tshimbidza khetho dzavho zwavhuḓi.  Afrika Tshipembe ḽi kha ḓi vha ḽo ḓiimisela kha u khwaṱhisa na u ṱanganya vhushaka ha mashango aya mavhili hu tshi katelwa na u khwaṱhisa tshumisano kha mafhungo a elanaho a dzingu, a dzhango na a ḽifhasi nga u angaredza.2.  Maipfi a Ndiliso Khabinethe yo rumela maipfi a ndiliso kha vha muṱa na dzikhonani dza: Vhafunzi Vho Albert Nolan (88), vhe vha vha vhe Mufunzi wa Kereke ya Khatholiki ya Afrika Tshipembe o ḓiimiselaho we a itela khaedu kuhumbulele kwa zwa vhurereli kwe kwa vha ku tshi ṱoḓa u khwaṱhisedza sisteme ya zwa khethululo nga lukanda. Nga ṅwaha wa 2003, Phresidennde wa kale Vho Thabo Mbeki vho vha ṋetshedza muṅene wa Order of Luthuli in Silver kha “u ḓiṋetshedzela vhutshilo havho hoṱhe kha nndwa ya u lwela demokirasi, pfanelo dza vhuthu na vhulamukanyi khathihi na kha u itela havho khaedu kuhumbulele kwa zwa vhurereli hu tshi katelwa na zwa u tikedza khethululo nga lukanda hu tshi shumiswa vhurereli”. F.  U tholwa1.  U tholwa hoṱhe hu ḓo khunyeledzwa nga murahu ha u sengulusa ndalukano khathihi na u ṱanzwa madzina ho teaho.a.  Muambeli Vho James Mlawu – Mulangi Muhulu: Muhasho wa Vhuendi. b.  Vho Shabeer Khan – Muṱolamuvhalelano Muhulwane: Vhufaragwama ha Lushaka.2.  Khabinethe yo tendelana na u tholwa ha vhathu vha tevhelaho:2.1.  Miraḓo ya Bodo ya zwa Vhuendelamashango ya Afrika Tshipembe:a.  Dokotela Vho Nondumiso Maphazi (Mudzulatshidulo);b.  Dokotela Vho Aubrey Mhlongo (Muthusamudzulatshidulo);c.  Mufumakadzi Vho Pretty Ntombela;d.  Mufumakadzi Vho Nomahlubi Mazwai;e.  Vho Odwa Mtati;f.  Vho Ravi Nadasen (Vho tou dovha u tholwa hafhu);g.  Vho Enver Duminy (Vho tou dovha u tholwa hafhu);h.  Mufumakadzi Vho Nandipha Mzileni Mbulawa;i.  Vho Mduduzi Zakwe (Vho tou dovha u tholwa hafhu);j.  Mufumakadzi Vho Rosemary Anderson;k.  Mufumakadzi Vho Lehlohonolo Rapodile; nal.  Mufumakadzi Vho Nonkqubela Silulwane (Muimeli wa Muhasho).2.2.  Miraḓo ya Bodo ya Koporasi ya Ndangulo ya zwa Vhuendi ha Badani:a.  Dokotela Vho Eddie Mogalefi Thebe (Vho tou dovha u tholwa hafhu);b.  Mufumakadzi Vho Thandi Clara Thankge (Vho tou dovha u tholwa hafhu);c.  Phrof Vho Maredi Mphahlele;d.  Mufumakadzi Vho Nomusa Mufamadi (Mudzulatshidulo);e.  Muambeli Vho Xola Stemela;f.  Mufumakadzi Vho Lerato Magalo;g.  Phrof Vho Chitja Twala;h.  Vho Nkumeleni John Kudzingana;i.  Mufumakadzi Vho N Jaxa (Muraḓo wa u ḓadzisa); na j.  Mufumakadzi Vho HM Mbanyele-Ntshinga (Muraḓo wa u ḓadzisa);2.3.  Vho Tshepo Monaheng – Muofisiri Muhulwane (CEO): Khamphani ya zwa Maḓaka ya Afrika Tshipembe (Khonṱiraka yavho yo tou vusuluswa lwa miṅwaha miraru (3).2.4.  Vho Reginald Lavhelesani Demana – CEO: Zhendedzi ḽa Dzibada dza Lushaka ḽa Afrika Tshipembe. 2.5.  Mufumakadzi Vho Ditebogo Kgomo – CEO: Mulangi wa zwa Nyukilia ya Lushaka.2.6.  Vho Risenga Maluleka – Mutatistika Muhulwane (Khonṱhiraka yo tou vusuluswaho).2.7.  Mufumakadzi Vho Kedibone Olga Madiehe – CEO: Zhendedzi ḽa Ndangulo ya Phentsheni dza Muvhuso.Mbudziso: Mufumakadzi Vho Phumla Williams – Muambeli wa Khabinethe Luṱingothendeleki: 083 501 0139 "
Statement on the Cabinet Meeting of 2 November 2022,3 Nov 2022,https://www.gov.za/speeches/statement-cabinet-meeting%C2%A0-2-november-2022-3-nov-2022-0000,https://www.gov.za/ve/node/817176,"A. Issues in the environment1. Presidential Summit on Gender-Based Violence and Femicide (GBVF)1.1.  Cabinet welcomed the hosting of the second Presidential Summit on GBVF at the Gallagher Estate in Midrand, Gauteng on 1 and 2 November 2022 under the theme: “Accountability, Acceleration and Amplification, NOW!” 1.2.  The summit reflected on progress made in the implementation of declarations proposed during the 2018 Presidential Summit, which reaffirmed the country’s commitment to a united, comprehensive and effective response to GBVF. 1.3.  Participants at the two-day summit accounted for work being done towards the implementation of the National Strategic Plan (NSP) on GBVF, which aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and country as a whole. 1.4.  The summit was the ideal platform to engage in honest and robust discussions around successes and challenges in the fight against GBVF. It also showcased the need for collective action and how significant success can be achieved if adequate resources are provided and managed correctly.1.5.  The agreements reached at the summit have demonstrated the importance of the partnership that government has forged with civil society, business, development partners, the faith-based sector and other sectors to work together to deal with the scourge of GBVF. 1.6.  Some of the interventions agreed upon included the need to allocate adequate funding to the NSP on GBVF, to implement consequence management mechanisms to ensure accountability, and to strengthen national, provincial and local accountability structures. 1.7.  Cabinet reiterated that all acts of violence and abuse will not be tolerated in our society. Communities are urged to tackle the scourge of GBVF head-on by reporting perpetrators to law-enforcement agencies. Each sector of our society must play its part by creating conditions that make it difficult, if not impossible, for GBVF to thrive.2.    Safety and security  2.1.  Cabinet has reassured the public that the National Joint Operational and Intelligence Structure (NATJOINTS) – which comprises various government departments led by the State Security Agency, South African Police Service and South African National Defence Force – has an intelligence-driven capacity to deal with threats to our national security, including terrorism.2.2.  Through NATJOINTS, the security of the country is assessed regularly for any possible security threat. As part of the cooperation agreements with other intelligence agencies from other countries, South Africa also benefits from the exchange of relevant intelligence information that can ensure the safety of the nation. 2.3.  Cabinet calls on the public to remain vigilant and to report any suspicious and illegal activities to law enforcement agencies. Do not keep quiet; if you see something, say something – together we can keep the nation safe.3.  2022 Medium-Term Budget Policy Statement (MTBPS)3.1.  Cabinet welcomed the bold measures introduced in the 2022 MTBPS to restore the health of our public finances, just as the world economy is taking a dangerous turn for the worse. 3.2.  The steps announced by Finance Minister Enoch Godongwana in Parliament, Cape Town on Wednesday, 26 October 2022, included narrowing our budget deficit greatly to improve our fiscal framework, support our economic standing and give South Africans every confidence in the future prospects of our economy.3.3. The planned increase in contingency reserves allows us to deal with emergencies such as natural disasters. The 2022 MTBPS further boosts our key priorities of infrastructure and service-delivery programmes, and provides additional relief to support the poor and vulnerable in our nation. 3.4.  Cabinet calls on all socio-economic sectors to partner with the government to uplift our economy to improve the lives of our citizens across the country.4.   South Africa – Spain relations4.1.  Cabinet welcomed the outcome of the Official Visit to South Africa by Prime Minister Pedro Sánchez Pérez-Castejón of Spain to solidify the already strong relations between the two countries. The Prime Minister was accompanied by the Spanish Minister for Industry, Trade and Tourism, Ms Reyes Maroto, and a business delegation.4.2.  The visit created opportunities for various South African sectors to meet with their Spanish counterparts and to deepen cooperation in trade and investment, science and innovation, arts and culture, sports and education.  This visit provided another boost to the country’s investment and economic growth drive.5.  Ethiopia – Tigray Peace Talks5.1. South Africa, under the auspices of the African Union, hosted formal peace talks between the warring sides in the conflict in Ethiopia's Tigray region, from 25 to 30 October 2022. 5.2.  The dialogue was facilitated by Nigeria’s former President Olusegun Obasanjo, Kenya's former President Uhuru Kenyatta and South Africa's former Deputy President Phumzile Mlambo-Ngcuka.5.3. Cabinet expressed its support for a peaceful and sustainable solution to the conflict, in line with South Africa’s foreign policy objectives of a secure and conflict-free continent.  B.  Cabinet Decisions1.  National Integrated Small Enterprise Development (NISED) Strategic Framework 1.1.  Cabinet approved the NISED Strategic Framework for implementation. The initial Integrated Strategy for the Promotion of Entrepreneurship and Small Enterprises (ISPESE) was adopted in 2005. The ISPESE and the subsequent NISED give effect to the 1995 White Paper on the National Strategy for the Development and Promotion of Small Business in South Africa.1.2.  The NISED Strategic Framework provides an integrated strategy to strengthen and support entrepreneurship for small and medium-sized enterprises. It provides a structured coordination framework for all key ecosystem role players in small to medium enterprise development.   1.3.  In April this year, Cabinet approved the publication of the draft NISED strategic framework for public comment. Through the wide consultations, the strategy was enhanced by inputs from the public and from the National Economic Development and Labour Council, which is a forum comprising business, civil society, labour, academics and government that seeks to deal with economic, labour and development issues and related challenges facing the country.2.  Draft Policy on Social Development Services to Persons with Disabilities2.1. Cabinet approved the publishing for public comment of the draft Policy on Social Development Services to Persons with Disabilities. The policy gives effect to the White Paper on the Rights of Persons with Disabilities and the United Nations (UN) Convention on the Rights of Persons with Disabilities (UNCPRD).2.2. The policy guides the Department of Social Development in the provision of its services to persons with disabilities and their respective families.2.3.  It outlines the restrictive environment and barriers that continue to marginalise and exclude persons with disabilities from mainstream society, and from participating in social and economic activities. It proposes monitoring mechanisms that will ensure closer tracking of its implementation and mainstream interventions within the relevant departments.2.4.  South Africa is a signatory to the UNCPRD and the African Charter on Human and People’s Rights on the Rights of Persons with Disabilities in Africa. 3.  Intergovernmental Panel on Climate Change (IPCC) Meeting3.1. The IPCC Bureau will be convening its seventh assessment cycle meeting in June 2023. The IPCC – which comprises a panel of 195-member governments under the UN – is responsible for assessing the available scientific, technical and socio-economic knowledge, so as to advise decision-makers about the causes, impacts and responses to climate change.3.2. During its meeting in 2023, the IPCC is expected to elect a new chairperson for its seventh assessment cycle. Cabinet has endorsed the nomination of Prof Debra Roberts from the University of KwaZulu-Natal for this position.3.3.  Prof Roberts has championed increased IPCC outreach work in Africa. She is currently a member of the IPCC Bureau. If elected she would be the first woman and a person from Africa to chair this body.  Her election will send a positive message on the good work being done by female scientists from Africa. C. Upcoming events1.   2022 16 Days of Activism Campaign 1.1.  South Africa will join the world in participating in the annual 16 Days of Activism against GBV, which kicks off on 25 November, the International Day for the Elimination of Violence against Women, and runs until 10 December, Human Rights Day.1.2.  Cabinet approved this year’s concept and the theme as “Socio-Economic Rights and Empowerment to build women’s resilience against Gender-based violence and Femicide: Connect, Collaborate, Contract”.1.3.  During the 16 Days of Activism for No Violence against Women and Children this year, South Africa will focus its awareness activities on the implementation of the NSP on GBVF. The plan aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and the country as a whole.  2.  Disability Rights Awareness Month (DRAM) and National Day of Persons with Disabilities 2.1. Cabinet approved the concept and the theme for the 2022 DRAM and National Day of Persons with Disabilities, which runs from 3 November to 3 December. The theme is: “Empowering Persons with Disabilities through resourceful, sustainable and safe environments”. 2.2.  The theme emphasises the importance of resolving existing barriers affecting people with disabilities. This includes ensuring resourceful, sustainable and safe environments for persons with disabilities, and also recognising that not all disabilities are visible.2.3.  The month-long activities will raise awareness and also showcase the progress the country has made in ensuring the protection of the rights of persons with disabilities, as enshrined in the Constitution of the Republic of South Africa of 1996. The activities will also highlight the need to address challenges experienced by persons with disabilities in the workplace and society.D.  Messages1. Congratulations Cabinet extended its congratulations and well-wishes to:  Edendale Technical Secondary School in KwaZulu-Natal for winning the CAF African School Football Championship.2. Condolences Cabinet expressed condolences to the family and friends of: Mr Jeremy Mansfield (59), a veteran TV and radio personality who had a stellar career, and received numerous awards and accolades.Ms Nelisiwe Magubane (56), the former Director-General of the then Department of Energy (now Department of Mineral Resources and Energy). She was a respected expert in the energy industry.E. AppointmentsAll appointments are subject to the verification of qualifications and security clearance.a.  Major General Siphosihle Thumy Nkosi – Deputy National Head: Directorate for Priority Crime Investigation (DPCI).  b.  Brigadier Nicholaas Jacobus Gerber – Deputy Provincial Head: Mpumalanga DPCI. c. Brigadier Gopaul Govender – Deputy Provincial Head: Limpopo DPCI.  d. Brigadier Stephen Molefi Mabuela – Deputy Provincial Head: Northern Cape DPCI. Board of the National Development Agency: a. Ms Tanya T Smith;b. Chief Livhuwani Matsila;c. Ms Nozabelo Ruth Bhengu;d. Ms Happy Ralinala;e.  Dr Olwethu Sipuka;f.  Mr Thembinkosi Matthews Josopu;g. Ms Sibongile Mncwabe (Department of Higher Education and Training);h. Mr Mojalefa Mohoto (Department of Small Business Development);i.  Ms Rosemary Puleng Lukwago-Mugerwa (Department of Public Works and Infrastructure);j.  Ms Nomthandazo Lichie Moyo (Department of Agriculture, Land Reform and Rural Development); and k.  Mr Pieter Pretorius (Department of Cooperative Governance).Enquiries:Ms Phumla Williams – Cabinet Spokesperson Mobile: 083 501 0139"
Statement on the Cabinet Meeting of 16 November 2022,18 Nov 2022,https://www.gov.za/speeches/statement-cabinet-meeting-16-november-2022-18-nov-2022-0000,https://www.gov.za/ve/node/817512,"A. Issues in the environment1. Just Energy Transition Investment Plan (JET-IP) 1.1. South Africa’s JET-IP received widespread acclaim at the 27th session of the United Nations (UN) Climate Change Conference of the Parties (COP27) being held in Sharm El-Sheikh, Egypt from 6 to 18 November 2022. 1.2. The bold plan that was endorsed by the International Partners Group –  the United Kingdom, United States, Germany, France, European Union and other social partners – outlines our transition to a low carbon economy. It also contributes to global efforts to ensure climate resilience and sustainable development for current and future generations1.3. Hailed as a ground-breaking new model for tackling climate change, the JET-IP is based on the financial responsibility of developed countries to assist developing nations meet their climate change commitments. It identifies investment priorities in the areas of clean energy, electric vehicles and green hydrogen, to pave the way for a sustainable and fair transition towards cleaner energy. 2. Climate Change Conference of the Parties  2.1. Cabinet supported calls at the COP27 being held in Sharm El-Sheikh, Egypt from 6 to 18 November 2022 for countries to remain on track to meet the Paris Agreement goal of limiting the global temperature rise to 1.5 degrees Celsius.2.2. Our support for the 1.5 degree Celsius target is of utmost importance to South Africa as an African and developing country that is highly vulnerable to environmental, social and economic effects of climate change. 2.3. Cabinet also endorsed the Africa group position to call on developed countries to honour their pledges and commitments made under both the UN Framework Convention on Climate Change and its Paris Agreement. These include a call for developed countries to take the lead on reducing emissions and providing developing countries with financial resources for their own climate action. 3. Fight against corruption3.1. Cabinet welcomed the recent arrests and freezing of assets of individuals allegedly linked to State Capture. These developments are a testament that the work of the Judicial Commission of Inquiry into Allegations of State Capture, Corruption and Fraud in the Public Sector including Organs of State is now bearing fruit. 3.2. Corrupt people and those who steal the future of our children have no place in our society.  Government is committed to dealing harshly with all acts of corruption, without fear, favour or prejudice. 3.3.  Cabinet urges citizens to report all acts of corruption to law-enforcement agencies or call the National Anti-Corruption Hotline: 0800 701 701. Callers may choose to remain anonymous.4. Kenya State Visit 4.1. Cabinet welcomed the successful State Visit to Kenya by President Cyril Ramaphosa, at the invitation of his Kenyan counterpart, Dr William Ruto.4.2. The visit included a Business Forum focusing on trade and investment between Kenya and South Africa. The visit also resulted in the signing of instruments on cooperation in correctional services, human settlements, audio-visual co-production, and on building the capacity of the State with the National School of Government.4.3. The two leaders discussed multilateral, economic, regional and continental issues.  Kenya is South Africa’s largest trading partner outside the Southern African Development Community (SADC) region, making South Africa the biggest seller of goods to Kenya on the continent. South Africa exported over R6-billion worth of goods to Kenya in 2021. 5. Severe weather conditions5.1. Cabinet called on the public to exercise caution during unfavourable weather conditions, particularly thunderstorms. Government and the South African Weather Service will continue to provide information on severe weather based on current observations and predictions.5.2. People are advised not to walk, swim or drive through fast-moving flood water. Do not try to cross a flooded area because you could be swept away by the strong currents. Always ensure that your children are safe and they are able to travel safely.  6. Group of Twenty (G20) Leaders’ Summit 6.1.President Ramaphosa participated in the 17th G20 Leaders’ Summit held in Bali in the Republic of Indonesia from 15 to 16 November 2022, which brought together world leaders in a collective effort to find solutions to a wide range of global challenges. The envisaged solutions include increasing multilateral cooperation for the recovery of the global economy, to bring stability to the global financial system, to promote long-term sustainable growth and to strengthen global economic governance.6.2. The theme of the summit held under the G20 Presidency of Indonesia was: “Recover Together, Recover Stronger”.6.3. As part of our nation’s engagement, President Ramaphosa participated in the working sessions on health, food and energy security as well as held several bilateral meetings with key trade partners. 6.4. Cabinet welcomed the deliberations at the summit, which underpin our own national priorities of reducing poverty, unemployment and inequality.7. Skills Development and Training 7.1. Cabinet welcomed the official launch of a 4IR micro-laboratory at the Goldfields Technical and Vocational Education and Training College in Welkom, Free State on Thursday, 10 November 2022. This contributes towards skills development, innovation and entrepreneurship, as the country can provide new, better and faster solutions to our challenges of poverty, inequality and unemployment.B. Cabinet decisions1. Biannual performance reports 1.1.Cabinet approved the biannual performance progress reports for the period 1 April 2022 to 30 September 2022. In addition to capturing the biannual performance progress, the reports also provide a mid-term review of the priorities of the 2019-2024 Medium Term Strategic Framework. 1.2. The reports are compiled according to the five clusters namely (i) Justice, Crime Prevention and Security; (ii) Economic Sectors, Investment, Employment and Infrastructure Development; (iii) Social Protection, Community and Human Development; (iv) Governance, State Capacity and Institutional Development, and (v) International Cooperation, Trade and Security. 1.3.  The reports provide an analysis of the key indicators of the seven adopted priorities of government using data collected from the departmental reports, statistics from Statistics South Africa and reports from the academia. The information is analysed against the National Development Plan: Vision 2030. 1.4.  Cabinet appreciated the remarkable progress reported in some areas that showed performance that exceeded the set-out targets. However, it expressed concern at the slow progress reflected in some of the reports. Cabinet approved the proposed interventions to be implemented to fast-track areas that showed a slow progress. 1.5. The Department of Planning, Monitoring and Evaluation will soon convene a roundtable discussion with the media to unpack these reports. 2. Policy measures to restrict trade in scrap metal to limit damage to public infrastructure and the economy2.1 Cabinet considered and approved the comprehensive package of measures to address the damage to public infrastructure and the economy by restricting trade of waste scrap and semi processed metals. 2.2 This follows the gazetting on 5 August 2022 for public comment of the “Draft Policy Proposals on Measures to Restrict and Regulate Trade in Ferrous and Non-Ferrous Metals Waste, Scrap and Semi-Finished Ferrous and Non-Ferrous Metal Products to Limit Damage to Infrastructure and the Economy”, by the Ministry of Trade, Industry and Competition; and consideration of the extensive public comments received. 2.3  Details of the measures to be implemented will now be processed for publication in the Government Gazette by the relevant Ministries and a detailed media release containing details of the measures will be released by the GCIS as soon as the necessary legal work has been finalised. 2.4  South Africa will also engage with the SADC, African Union and the Southern African Customs Union to ensure a coordinated approach to fight this crime collectively as a region. C. Upcoming event1. Sustainable Infrastructure Development Symposium South Africa (SIDSSA)1.1. Infrastructure South Africa, in partnership with GIZ, a German development agency, will host its third SIDSSA in Cape Town Century City from 28 to 30 November 2022. This year’s symposium will focus on green hydrogen as an important growth sector in the country’s investment strategy.1.2. The symposium will bring together decision-makers, financial institutions, academics and international authorities. The event will afford the country the opportunity to showcase some of the large and low-cost world-class green hydrogen production hubs.1.3. The demand for green hydrogen-based products such as ammonia and synthetic jet fuels is rising. The Department of Science and Innovation (DSI) in South Africa has been researching green hydrogen with a focus on green mobility and the use of platinum group metals. 1.4. Cabinet approved the Hydrogen Society Roadmap earlier this year. The roadmap is one of government’s strategies and policy direction aimed at bringing together a variety of public and private stakeholders and institutions around a common vision on how to use and deploy hydrogen and hydrogen-related technologies, as part of the country’s economic development and greening objectives.1.5. In South Africa, hydrogen is extensively used in the chemical and fuel-refining sectors, but it is currently produced mainly from non-renewable sources such as coal and natural gas.D. AppointmentsAll appointments are subject to the verification of qualifications and security clearance.1.  Ms Phindile Baleni as Director-General (DG) in The Presidency and Cabinet Secretary (Contract extended by five-years). 2.  Dr Philemon Mphathi Mjwara as DG at the DSI (Contract extended by one year). 3.  Cabinet concurred with the Minister of Trade, Industry and Competition with the following appointments4.  Board of the South African Bureau of Standards: a.  Dr Sandile Bethuel Malinga (Chairperson);b.  Mr Tumisang Tsehlo; c.  Dr Rudzani Nemutudi d.  Ms Deidré Penfold.e.  Dr Nandipha Madibaf.  Ms Gloria Mngunig. Dr Ron Josias andh. Dr Mukondeleli Grace Kanakana-Katumba5. Board of the Companies Tribunal  a. Judge Dennis Davis (Chairperson) b. Ms Minah Tong-Mongalo (Deputy Chairperson)c.  Ms Daiane Terblanche d. Ms Hlaleleni Kathleen Dlepu  e. Prof. Clement Marumoagaef.  Mr Joshua Sesha Kadishg. Mr Richard Bradstreet.h. Mr Fulufhedzani Shane Mudzungai.  Ms Nomagcisa Cawej.  Mr Brian Jennings andk.  Dr Alli Chicktay 6. Dr  Mashilo Boloka: Interim Chief Executive Officer of the Film and Publication Board.  Appointed to the six member Board of the International Association of Internet Hotline (INHOPE).  INHOPE is a global body set up in 1996 in the Netherland to protect Children Against Sexual Abuse Material.Enquiries: Phumla Williams – Cabinet Spokesperson Cell: 083 501 0139"
Statement on the Cabinet Meeting of 30 November 2022,1 Dec 2022,https://www.gov.za/speeches/statement-cabinet-meeting-30-november-2022-1-dec-2022-0000,https://www.gov.za/ve/node/817839,"A. Issues in the environment1. Quarterly Labour Force Survey (QLFS)1.1. Cabinet welcomed the results of Statistics South Africa’s QLFS for the third quarter of 2022, which indicated that 204 000 jobs were gained between the second and third quarters of 2022.1.2. The QLFS also revealed that the total number of persons employed in the third quarter of 2022 was 15,8 million.1.3. This means that the official unemployment rate decreased by 1,0 percentage point from 33,9% in the second quarter to 32,9% in the third quarter of 2022. The unemployment rate according to the expanded definition of unemployment also decreased by 1,0 percentage point to 43,1% in the third quarter of 2022 compared to the second quarter of 2022. While this increase may be viewed as a drop in the ocean, it does show that the strategies to grow employment are starting to yield positive results.1.4. The largest jobs gain were recorded in manufacturing (123 000), followed by trade (82 000), construction (46 000), transport (33 000), and community and social services (27 000). Cabinet called on South Africans to continue to rally behind the country’s Economic Reconstruction and Recovery Plan (ERRP) to ensure that as a country we keep the momentum of growing the economy and creating much-needed jobs. 1.5. Cabinet acknowledges that the country has a long way to go and more work needs to be done to address the challenge of unemployment in the country.2. State Visit to the United Kingdom of Great Britain and Northern Ireland (UK)2.1. Cabinet welcomed the historic Presidential State Visit to the UK that took place from   22 to 23 November 2022. His Excellency President Cyril Ramaphosa became the first Head of State to be hosted by the British monarch, His Majesty King Charles III, since his accession to the throne in September 2022.2.2. A Royal State Visit is the highest honour bestowed on a country by the UK to further promote bilateral relations and it also symbolises the importance the UK ascribes to its relations with a particular country.2.3. The Presidential State Visit, which marked a continuation of the strong bilateral ties between South Africa and the UK, resulted in the launch of the next phase of the UK-South Africa Infrastructure Partnership. The partnership supports South Africa’s economic growth through major infrastructure developments and offers increased access to UK companies in projects worth up to £5.37 billion over the next three years.2.4. The visit focused on upgrading trade and investment levels between the two countries, and also on creating more opportunities in British markets for South African goods and commodities. During the UK-SA Business Forum, numerous business opportunities on offer were profiled to UK investors who pledged their continued engagement with South Africa.2.5. South Africa and the UK  also signed Memorandums of Understanding on Cooperation in Science and Innovation as well as Health Cooperation that would focus on vaccine manufacturing, genome sequencing and climate change.2.6. Other outcomes from the visit included securing collaboration on infrastructure, clean technology and renewable energy sources. These opportunities hold the potential to unlock domestic trade, investment and boost job creation.3. Tshwane Automotive Special Economic Zone (TASEZ)3.1. Cabinet welcomed the production of the next generation Ford Ranger by Ford Motor Company of South Africa (FMCSA), which saw a capital investment of R15.8 billion.3.2. This resulted in all 10 auto component manufacturing companies located in the TASEZ officially entering into full operation. The investment by the component manufacturers amounted to R3.62 billion and created 1 259 permanent jobs benefiting youth (76%) and women (32%).3.3. TASEZ was established as a special-purpose vehicle production zone with a mandate to create employment opportunities and promote economic participation for small, medium and micro enterprises in the region. Its first phase of development was aimed at creating additional infrastructure and capacity within the FMCSA supply chain to support South Africa to be one of the only three hubs in the world to produce the next-generation Ford Ranger.4. National Digital and Future Skills Conference4.1. Cabinet welcomed the outcomes of the National Digital and Future Skills Conference held in Umhlanga, KwaZulu-Natal from 22 to 23 November 2022, to strengthen our nation’s advances in the area of digital and future skills in South Africa.4.2. Hosted by the Department of Communications and Digital Technologies (DCDT) in partnership with the Deutsche Gesellschaft für Internationale Zusammenarbeit (GIZ), the conference aimed to, among others, strengthen partnerships in the area of digital and future skills in South Africa, create and stimulate interest in digital and future skills, and explore digital skills training opportunities available for youth presented by the Fourth Industrial Revolution.4.3. The conference forged partnerships between government, business, civil society, international development organisations and youth organisations to take our nation forward into the digital era.5. New Thuthuzela Care Centre in Limpopo5.1. Cabinet welcomed the opening of the Thuthuzela Care Centre in the Dilokong Hospital at Dilokong Village in Driekop, Limpopo on Tuesday, 22 November 2022. The one-stop facility offers services in support of victims of gender-based violence and femicide (GBVF) and sexual crimes.5.2. The centre is the 62nd to be opened across the country and fulfils the commitment government made at the 2018 Presidential Summit Against GBVF to build more of such centres.6. Auditor-General’s (AG) 2021/22 Consolidated General Report6.1. Cabinet welcomed the 2021/22 Public Finance Management Act audit outcomes of the national and provincial government, which were released by AG Tsakani Maluleke on Wednesday, 23 November 2022 under the theme: “A culture of accountability will improve service delivery”.6.2. Cabinet noted the gradual upward trend in the audit outcomes of national and provincial government but expressed concern that key service delivery portfolios continued to receive poor outcomes.6.3. Based on the completed audits of 160 departments, 47 departments had improved and 12 had regressed. Similarly, of the 238 public entities with completed audits, 67 had improved and 34 had regressed.6.4. Cabinet affirmed government’s commitment to taking corrective measures to address the root causes that lead to poor audit outcomes and remove weaknesses to achieve clean audits.7. Safer Festive Season campaign7.1. Government recently launched the 2022 Safer Festive Season campaign under the theme: “More boots on the ground towards enhanced police visibility.”7.2. To ensure the well-being and safety of all residents and tourists in our country during the festive season and beyond, heightened police visibility will include intensified and integrated crime-prevention and crime-combating operations by the South African Police Service and other law-enforcement agencies. Cabinet calls on all people to work with law-enforcement authorities to keep our communities safe.7.3. As traffic volumes on our national roads increase, all road users are urged to be vigilant, and to obey traffic rules and regulations such as speed limits. Do not drive while under the influence of alcohol, always wear your seatbelt, keep a safe following distance and stop at a safe place to rest after at least every three hours of driving. Be courteous to other road users so that we can all reach our destinations safely.7.4. Cabinet urges everyone to take extra care this festive season to ensure their own safety and that of others, especially children, who must be supervised at all times. By exercising extreme care and responsible behaviour, we can guarantee an enjoyable time of celebration with family and friends.8. South Africa Green Hydrogen Summit (SAGHS)8.1. Cabinet welcomed the successful conclusion of the country’s inaugural SAGHS 2022 held in Cape Town from 28 to 30 November 2022, which showcased our nation’s offerings as a world-class green hydrogen production hub.8.2. In creating the environment for the green hydrogen sector to flourish, government has developed a Hydrogen SA Strategy that taps into our nation’s endowment of renewable energy and platinum, a catalyst in the hydrogen electrolysis process, to position South Africa as a global leader in this new market.8.3. The green hydrogen economy is part of our work under the ERRP to explore new sources of economic growth that have the potential to revolutionise our economy and create new jobs.9. Launch of the Artificial Intelligence (AI) Institute of South Africa9.1. Cabinet welcomed the collaboration between the DCDT, Tshwane University of Technology and the University of Johannesburg that resulted in the launch of the AI Institute of South at the Johannesburg Business School on Wednesday, 30 November 2022.9.2. The first-of-its-kind institute ushers a new era in South Africa’s digital transformation efforts. It will stimulate economic growth, address unemployment and create a positive social impact. The AI Institute will expand the teaching of robotics and coding currently being offered in public schools.9.3. The institute is designed to ensure that government academia and industry work together in a unique partnership to apply their collective knowledge, expertise and experience to implement coordinated solutions to some of South Africa and Africa’s most critical and long-standing challenges, and to take the continent forward.9.4. Government’s focus on digital skills includes creating platforms to support and promote the ability of youth, and small and medium enterprises, in particular start-ups, to develop digital content.B. Cabinet decisions1. Research Report on the economic costs of disability for children with disabilities and persons with physical disabilities in South Africa1.1. Cabinet considered and approved the Research Report that was commissioned by the Department for Women, Youth and Persons with Disabilities (DWYPD), in partnership with the United Nations (UN) Development Programme (UNDP). The research provides information on disability-related costs on households with children with disabilities and adults with physical disabilities.1.2. The research insights provide evidence of cost estimates for, among others, the determination of social-security benefits subsidisation of services for persons with disabilities. This report complements the study also done by the UNDP between 2013 and 2015 on elements of the financial and economic costs of disability households in South Africa. The report will be published after it has been gazetted.2. Rapid Evaluation of the implementation of government policy on preferential public procurement towards women, youth and persons with disabilities2.1. Cabinet received an evaluation report that assessed the compliance rate by national and provincial departments on the preferential procurement application on businesses owned by women, youth and persons with disabilities. The evaluation covered the period from 2018 to 2021.2.2. Data was collected from National Treasury’s Central Supplier Database (CSD) and respondents from departments to the questionnaires sent to them. The data did not, however, capture information from all the departments, but was sufficient enough to guide Cabinet on areas that need strengthening to ensure full compliance.2.3. Cabinet approved all the intervention recommendations that will ensure government complies with the 40% procurement to women in particular. Some of the recommendations include the enhancement of the CSD software, and the training and awareness raising of accounting officers and Supply Chain Management practitioners in departments. The full report will be posted on the DWYPD’s website: www.dwypd.gov.za.3. Science, Technology and Innovation (STI) Decadal Plan 20223.1. Cabinet approved the 2022 STI Decadal Plan, which serves as an implementation guide of the 2019 White Paper on STI. Cabinet approved the draft plan in March 2021 and has since been enriched through further consultation with relevant stakeholders.3.2. The plan has five thematic focus areas: (1) modernisation of agricultural, manufacturing and mining sectors; (2) exploitation of new sources of growth, particularly the digital and circular economy; (3) large research and innovation programmes in the areas of health and energy; (4) utilising STI to support a capable state and (5) addressing three societal grand challenges, namely climate change and environmental sustainability, the future of education, skills development and work, and the future of society.3.3. The first Decadal Plan for 2008-2018, together with the 2002 National Research and Development Strategy, served as the basis of the current Decadal Plan. These plans advance the government’s approach to innovation in South Africa. The document will be made public through the Department of Science and Innovation’s (DSI) website: www.dst.gov.za.4. National Strategy and Risk Assessment on Anti-Money Laundering, Counter Financing of Terrorism and Counter Financing of Proliferation (AML/CFT/CPF)4.1. Cabinet approved the country’s National Strategy on AML/CFT/CPF, together with the National Risk Assessment. The strategy was developed as a response to the risk assessment prepared by all the relevant security and finance agencies.4.2. The operationalisation of this strategy – which provides three high-level goals with 13 strategic objectives – will involve law-enforcement agencies, intelligence agencies, financial and non-financial institutions, and private-sector representatives, among others.4.3. The implementation of the strategy will ensure the country strengthens its financial systems to support economic growth interventions by reducing levels of finance-related crimes.  The strategy also responds to some of the 40 recommendations made after South Africa was assessed by the Financial Action Task Force, an intergovernmental policymaking body that strives to combat terrorist financing and money laundering globally. The summarised two reports will be published on National Treasury’s website: www.treasury.gov.za.5. Green Hydrogen Commercialisation Strategy (GHCS)5.1. Cabinet approved the publication of the GHCS for public comments. The strategy is aimed at ensuring that the country takes full advantage of the opportunities provided by green industrialisation.5.2. The GHCS will ensure South Africa becomes a major producer and exporter of green hydrogen. It contributes towards economic growth and supports the country’s just transition interventions towards the reduction of carbon emissions.5.3. South Africa already has the Hydrogen Strategy and the Hydrogen Society Roadmap adopted by Cabinet in 2021. The rapidly growing green hydrogen market presents huge opportunities for South Africa.6. State Litigation Strategy for 2021 – 20266.1. Cabinet approved the State Litigation Strategy for 2021 – 2026. The strategy seeks to drive the transformation of the legal profession in a systematic manner. It guides on how the State will distribute legal work to legal practitioners; manage the costs of the litigation; guides the management of stakeholders; provides for the maximisation of the use of technology and systems. 6.2. The strategy also addresses the development of human capacity management and development. It will be applicable to litigation services of the State from all spheres of government.6.3. Cabinet also approved the two additional policies to support the implementation of this strategy. The Briefing and Outsourcing of State Legal work Policy will introduce an element of fairness and drive the transformational allocation of litigation services that cannot be performed internally. The Initiating, Defending and Opposing of Matters Policy will provide clarity on processes to be followed by client departments and the Office of Solicitor-General.6.4. The two policies – together with the other policies that were approved by Cabinet in November 2021 and the Legal Sector Code – will support the implementation of this strategy. These documents will ensure a meaningful transformational intervention in the legal sector and also ensure the economies of scale in litigation matters that involve the State.7. Management of State Litigation Contingent Liability Policy7.1. Cabinet approved the State Litigation Contingent Liability Policy, which provides mechanisms to manage state litigation contingent liability. It provides for the creation of a central database and the reporting mechanism on the following-up of the cases in this database.7.2. The policy provides for the mechanism to close dormant case files that were resulting in unreliable contingent liability figures in respect of accountability.C. Bills1. National Sport and Recreation Amendment Bill of 20221.1. Cabinet approved the submission of the National Sport and Recreation Amendment Bill of 2022 to Parliament for further processing. The Bill amends the National Sport and Recreation Act, of 1998 (Act 110 of 1998). The Bill has already been published for public consultation.1.2. The Bill also amends certain definitions and amongst other interventions, it proposes the establishment of the Sports Arbitration Tribunal to resolve disputes between sport or recreation bodies. It outlines procedures to be followed for bidding for international events. The proposed amendments also empower the Minister of Sport, Arts and Culture to make regulations for vulnerable groups to participate in sport and be protected from any form of sexual abuse or exploitation.2. South African Broadcasting Corporation (SABC) Bill of 20222.1. Cabinet approved the submission to Parliament of the SABC Bill of 2022 for processing. The Bill was published for public comment in June 2021. Once the Bill is passed into law by Parliament, the current Broadcasting Act, 1999 (Act 4 of 1999) will be repealed.2.2. The Bill amongst others proposes reducing the size of non-executive Board members from 12 to 11 and the executive members from three to two.  It revised the governance structure and funding model of the SABC.3. Repeal of the Transkeian Penal Code Bill of 20223.1. Cabinet approved the submission to Parliament of the Repeal of the Transkeian Penal Code Bill of 2022 for further processing. The Bill repeals the Transkeian Penal Code, 1983 (Act 9 of 1983) which codified criminal law in the former Transkei (now Eastern Cape).3.2. The proposed Bill extends the current application of common laws to the former Republic of Transkei in line with our unitary system of the country’s judicial system. 3.3. The Transkeian Penal Code is in conflict with the current common criminal law that regulates the same subject matter in different parts of the country. This repeal will remove the continued existence of apartheid-era legislation in the areas that were formerly known as the Republic of Transkei and provide the transitional arrangements on matters dealt with by this code.4. Constitution Eighteenth Amendment Bill of 20224.1. Cabinet approved the submission of the Constitution Eighteenth Amendment Bill of 2022 to Parliament for further processing. The Bill amends Section 6 of the Constitution of the Republic of South Africa of 1996 to recognise South African Sign Language as one of the official languages.4.2. In May 2022, Cabinet approved the publication and giving of notice to this Bill, which together with the notice were subsequently gazetted in July 2022.5. Criminal Law (Sexual Offences and Related Matters) Amendment Bill of 20225.1. Cabinet approved the publishing of this Bill for public comments. It repeals the Sexual Offences Act (previously Immorality Act), 1957 (Act 23 of 1957). It also repeals Section 11 of the Criminal Law (Sexual Offenses and Related Matters) Amendment Act, 2007 (Act 32 of 2007) to decriminalise the sale and purchase of adult sexual services.5.2. The proposals of this Bill respond to the list of interventions proposed in Pillar 3 (Protection, Safety and Justice) of the National Strategic Plan on GBVF, which enjoins the criminal justice system to provide protection, safety and justice for survivors of GBVF, and to effectively hold perpetrators accountable for their actions. Once passed into law, it will amongst others protect sex workers against abuse and exploitation.6. South African Post Office (SAPO) Amendment Bill 6.1. Cabinet approved the submission of the SAPO Amendment Bill to Parliament for further processing. The Bill, which was approved for public consultation early this year, amends the SAPO Act, 2011 (Act 22 of 2011).6.2. The proposed amendments seek to enable the SAPO to adapt to the technological developments in the courier-service space and expand its mandate. The changes are in line with the National Integrated Information and Communications Technology Policy White Paper of 2016.D. Upcoming events1. 2022 World Science Forum (WSF)1.1. South Africa will, through the DSI, host the WSF at the Cape Town International Convention Centre Cape from 6 to 9 December 2022 under the theme: “Science for Social Justice”.1.2. The forum is one of the leading global platforms that encourage dialogue on the role science should play in society. It is an initiative of global science organisations that also include the UN Educational, Scientific and Cultural Organisation.1.3. Renowned thought leaders will be debating various topics that include science for human dignity; science for climate justice, science diplomacy for multilateralism, and science for Africa and the world.  1.4. A number of side and satellite events will take place concurrently, and some of them will be hosted by the General Assembly of the African Academy of Sciences, a Pan-African organisation whose vision is to transform lives on the African continent through science.2. World AIDS Day2.1. South Africa will join the world in observing and participating in activities to mark the annual World AIDS Day on 1 December 2022 under the theme: “Equalise and Integrate to End AIDS”. The national commemoration event that will be held at the Dr Petrus Molemela Stadium in Bloemfontein in the Free State will be used to remind everyone to be responsible by getting to know their health status so as to make informed life decisions.2.2. The commemoration comes as South Africa prepares to begin piloting the injectable pre-exposure prophylaxis (PrEP) early next year, which is recommended by the World Health Organisation. The PrEP injection, to be taken every other month, could prevent as many as 52 000 new HIV infections.3. Reconciliation Day 3.1. On Friday, 16 December 2022, the nation will celebrate Reconciliation Day to reaffirm our commitment to unity and nation-building. Each year we have an opportunity to reach out to one another to deal with our past, reconcile and build a new nation going forward.3.2. Our journey since the advent of freedom and democracy in 1994 has decisively shown that we are stronger as a nation when we are united. Our goal as South Africans should be to promote inclusive nation-building and social cohesion.3.3. Together we can build a better tomorrow for all by striving to ensure a nation that encourages dialogue, fosters social cohesion, embraces nation-building and celebrates its diverse culture.3.4. Cabinet calls on everyone to work together as a nation, and harness our collective strengths to build a united and prosperous South Africa.4. National Active Ageing Programme4.1. The Department of Social Development will host the National Active Ageing Programme in Germiston, Gauteng from 5 to 7 December 2022. The programme brings all nine provinces together and is aimed at promoting the independent and healthy lifestyle of older persons to ensure that they actively participate in their communities.4.2. The National Active Ageing Programme will open with a national dialogue to allow older persons to engage on pertinent matters affecting them. This will be followed by the Golden Games where older persons will showcase their athletic abilities.4.3. The Older Persons Act, 2006 (Act 13 of 2006) emphasises the importance of the protection and promotion of the rights, dignity, status, integrity, safety, security and well-being of older persons. In this regard, Cabinet calls upon all communities to care, respect and support older persons, especially against abuse, ill-treatment, neglect and GBV.E. MessagesCongratulations1. Cabinet extended its congratulations and well-wishes to:Prize winners of the 2022 SADC Media Awards.  Mr Sandile Stevenson Ndlovu from the Sunday Times for first prize in the photographic category, Ms Zinhle Makhosazane Mugabe from SABC for the second prize in the TV category and  Ms Melinda Shaw from the Poultry Bulletin Magazine for third prize in the Print category.Condolences2. Cabinet extended its condolences to the friends and families of:Mr John Henry Ernstzen (82), a veteran trade unionist and political activist who also served in the Public Service as an advisor to the then Minister of Public Service and Administration, Dr Zola Skweyiya. He later served on the Public Service Commission as Deputy Chairperson and also on the Judicial Service Commission.Vho-Rashaka Frank Ratshitanga (89), an anti-apartheid activist who endured a number of Security Branch harassments. As a published author, some of his many poetry books were prescribed for high school. After 1994, he served in the Limpopo Legislature. He was a recipient of the Order of the Baobab in Bronze for “his selfless dedication to the struggle against injustice and his active commitment to the development of South Africa”.F. AppointmentsAll appointments are subject to the verification of qualifications and security clearance.1. Ms Funani Josephine Matlatsi as Chief Financial Officer at the Department of Cooperative Governance.2. Dr Marcia Mabel Socikwa as Deputy Director-General (DDG): University Education at the Department of Higher Education and Training.3. Dr Lisolomzi Assaph Fikizolo as DDG: Oceans and Coasts at the Department of Forestry, Fisheries and the Environment.4. Ms Boipuso Mmasediba Modise as DDG: Economic Policy at National Treasury. 5. Dr Kefiloe Doris Masiteng as Secretary of Planning in the Department of Planning, Monitoring and Evaluation.6. Ms Jodi-Lynne Scholtz as Commissioner of the National Lotteries Commission.7. Dr Phakamani Buthelezi as Chief Executive Officer (CEO) of the Overberg Water Board (Contract renewal).8. Dr Bongani Andy Mabaso as CEO of the State Information Technology Agency.9. Dr Gibson Mashilo Simon Boloka as CEO of the Film and Publication Board.10. Mr Mandisi Nkuhlu as CEO of the Export Credit Insurance Corporation.Cabinet concurred with the following appointments:1. Social Housing Regulatory Authority:a.  Mr Sandile Luthuli (Chief Executive Officer).2. Board of South African National Roads Agency Limited:a. Mr Themba Barrange Mhambi (Chairperson – reappointment);b. Mr Robert Alderman Haswell (reappointment);c. Mr Thamsanqa Piet Matosa (reappointment);d. Ms Refilwe Buthelezi; ande. Ms Noluphumzo Leonora Noxaka.3. Non-executive directors: Air Traffic and Navigation Services:a. Mr Zola Majavu (Chairperson);b. Mr Khulile Sympathy Boqwana;c.  Ms Nomathemba Kubheka (reappointment);d. Maj-Gen Nhlanhla Lucky Ngema (reappointment);e. Mr Christiaan Rudolph Burger (reappointment);f. Dr Malindi Joy Neluheni;g. Mr Muhammed Ameen Ebrahim Amod;h. Mr Siyabonga Gcina Kudumela;i. Ms Precious Nompumelelo Sibiya; andj. Ms Princess Mngoma.4. Board of South African Nuclear Energy Corporation:a. Mr David Nicholls (Chairperson – reappointment);b. Mr Leshoene Joseph Shayi (reappointment);c. Ms Senamile Masango (reappointment);d. Ms Elsie Monale (reappointment);e. Mr Charles Leornad Mavuso;f. Mr Hilton Darryl Lazarus;g. Mr Ashley Latchu;h. Dr Mosidi Makgae;i. Mr Suren Maharaj; andj. Ms Bessie Makgopa (Alternative member – reappointment).5. Strategic Fuel Fund Board:a. Mr Sipho Mkhize (Chairperson);b. Mr Mmete Petrus Fusi;c. Ms Nosizwe Nokwe-Macamo;d. Ms Mary-Jane Morifi;e. Ms Samela Titus-Nabe (reappointment); andf. Mr Sechaba Thole (reappointment).6. Board of the Isimangaliso Wetland Park Authority:a. Mr Israel Mabhudu Tembe (Chairperson – reappointment);b. Ms Thulile Memory Sosibo (Deputy Chairperson);c. Mr Peter Christopher Small (reappointment);d. Mr Gonesagren Ganesh Nair (reappointment);e. Ms Maureen Sibusisiwe Ngcobo;f. Ms Nombuso Mlambo;g. Mr Boy Daniel Ngobeni; andh. Mr Bongani Mzwakhe Mhlongo.7. Members of the Council for the Built Environment:a. Ms Holovisa Amelia Mtshali (Chairperson – reappointment)b. Ms Vangile Petronella Nene;c. Mr Anele Mahlawe;d. Ms Elizabeth Faith Nyaka;e. Ms Tinyiko Laurel Palesa Shipalana;f. Ms Mandisa Princess Pepeta-Daki;g. Dr Sitsabo Dlamini (reappointment);h. Mr Thembinkosi Cedric Madikane;i. Ms Molefi Kubuzie;j. Mr Christopher Kobla Gavor;k. Mr Ngwako Edward Hutamo (reappointment);l. Mr Chris Steynberg;m. Mr Ashley Latchu (reappointment);n. Ms Ditaba Maraka (reappointment);o. Ms Sinehlanhla Mthembu (reappointment);p. Ms Salome Mabilane;q. Ms Snowy Makhudu;r. Dr Khangwelo Desmond Musetsho;s. Ms Modiehi Elisa Molebatsi;t. Mr Craig Silva;u. Mr Tshepo Albia Monakedi; andv. Ms Seemole Angela Mohopo.8. Board of Magalies Water:a. Dr Keneilwe Sebego (Chairperson – reappointment);b. Ms Yvonne Malebo Motolong (Deputy Chairperson);c. Mr Stanley Ngobeni;d. Ms Yongama Pamla;e. Ms Priscilla Nomsa Mashaba;f. Dr Mosidi Makgae;g. Mr Muzuvukile Wiseman Mkhize;h. Ms Tebogo Magogodi Elizabeth Malaka (reappointment);i. Mr Rudolph Martin Le Roux; andj. Mr Itumeleng Mosala.9. Commissioners of the Water Regulator Commission:a. Ms Davishinee Padayachee;b. Ms Mampiti Matsabu;c. Ms Nolubabalo Sondlo;d. Ms Karen van der Merwe;e. Mr Rolfe Eberhard;f. Dr Binganidzo Muchara;g. Mr John Alexander Conolly;h. Ms Karen Breytenbach;i. Mr Junior Potloane;j. Mr Itumeleng Brian Modiba; andk. Ms Ntombokuqala Nokulunga Mnqeta.10. Non-executive directors of the Development Bank of Southern Africa Board:a. Ms Martie Jansen van Rensburg (reappointment);b. Ms Dinao Lerutla;c. Ms Tasneem Essop;d. Mr Kenneth Brown; ande. Mr Ebrahim Rasool.11. South African Maritime Safety Authority Board:a. Mr Tau Morwe (Deputy Chairperson).12. Passenger Rail Agency of South Africa Board members:a. Ms Sibongile Luthuli; andb. Adv Johnny Motlogelwa.13. Board of the Petroleum Agency South Africa:a. Mr Satish Roopa (Chairperson);b. Ms Carmen Mpelwane;c. Dr Salome Chiloane-Nwabueze; andd. Dr Xolile Sizani.14.  Board of the Trans-Caledon Tunnel Authority:a. Ms Precious Nompumelelo Sibiya (Chairperson);b. Mr Gerald Dumas (Deputy Chairperson);c. Mr Gregory Nigel Joseph White;d. Ms Zelda Ncedekile-Tshabalala;e. Ms Vidhu Nardev Vedalankar;f. Mr Neo Mooketsi Tladinyane;g. Ms Mmanare Evelyn Mamabolo;h. Mr Patrick Roy Mnisi; andi. Mr Pule Johannes Mofokeng.Enquiries: Ms Phumla Williams – Cabinet SpokespersonMobile: 083 501 0139"
"Tshitatamennde tsha Muṱangano wa Khabinethe wa Ḽavhuraru, ḽa 15 Luhuhi 2023",16 Feb 2023,https://www.gov.za/speeches/statement-cabinet-meeting-wednesday-15-february-2023-16-feb-2023-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-15-luhuhi-2023-16-feb-2023-0000,"A.  Mafhungo a Zwino kha Shango1.  Mulaedza wa nga ha Tshiimo tsha Lushaka (SoNA)1.1.  Khabinethe yo khwaṱhisedza khuwelelo ye Phresidennde Vho Cyril Ramaphosa vha i ita kha Mulaedza wavho wa nga ha Tshiimo tsha Lushaka wa ṅwaha wa 2023 ya uri hu vhe na tshumisano kha vhadzulapo vhoṱhe vha Afrika Tshipembe na uri hu si vhe na ane a salela murahu zwenezwo musi hu tshi khou lingedzwa u tandulula khaedu dzine shango ḽashu ḽa khou ṱangana nadzo.  1.2.  Maga aya o khwaṱhaho a Phresidennde ndi ane a vhea mafhungo a zwa fulufulu phanḓa kha pulane dza u shuma dza muvhuso kha uno ṅwaha u itela u lwa tshoṱhe na zwa u khaulwa ha muḓagasi nga u sielisana khathihi na u swikela nyimele ya nḓisedzo ya fulufulu ya tshifhinga tshilapfu.  1.3.  Khabinethe i khou dovha hafhu ya ṱuṱuwedza sekhithara dzoṱhe dza tshitshavha uri dzi tikedze maga o sumbedziswaho kha SoNA nga Phresidennde ane a vha maga a ndeme kha u ita uri ri kone u bvela phanḓa na ndingedzo dzashu dza u fhungudza u shayea ha mishumo, vhushai khathihi na zwa u engedzea ha mitengo ya zwirengwa hu tshi katelwa na u fhelisa vhugevhenga na zwiito zwa vhuaḓa.  1.4.  Muvhuso wo ḓiimisela u engedza luvhilo kha mishumo ine ya vha kati zwazwino u itela uri hu vhe na u engedzea ha nḓisedzo ya fulufulu kha sisteme ya nḓisedzo ya muḓagasi ya lushaka nahone vhuḓifhinduleli hashu ndi u fhelisa zwikhukhulisi zwoṱhe zwine zwa ri ima phanḓa kha u swikela mvelaphanḓa yeneyo.  1.5.  Kha vhege dzi si gathi dzi ḓaho, miṱangano ya zwigwada zwa mihasho i kwameaho i ḓo ṋetshedza zwidodombedzwa nga vhuḓalo nga ha Mbekanyamushumo ya Mashumele (PoA) ya muvhuso kha ṅwaha u tevhelaho sa zwe zwa sumbedziswa nga Phresidennde Vho Ramaphosa kha mulaedza wavho wa SoNA.  Mugaganyagwama wa Lushaka une wa ḓo ṋetshedzwa nga Ḽavhuraru, ḽa 22 Luhuhi 2023 u ḓo ṋetshedza zwidodombedzwa zwinzhi nga ha PoA ya muvhuso. 2.  Indaba ya zwa Migodi ya ḽa Afrika ya ṅwaha wa 2023 2.1.  Khabinethe yo dzhiela nṱha mawanwa a Indaba ya zwa Migodi ya ḽa Afrika ye ya farelwa fhaḽa Sentharani ya zwa Miṱangano ya Dzitshaka ya Cape Town u bva nga ḽa 6 u swika ḽa 9 Luhuhi 2023 nga fhasi ha thero ine ya ri: “U bvukulula Vhubindudzi ha zwa Migodi ya ḽa Afrika: Vhudziki, Tsireledzo na Nḓisedzo”. 2.2.  Indaba ya zwa Migodi ya ḽa Afrika yo kuvhanganya fhethu huthihi zwiimiswa zwi shelaho mulenzhe kha nḓowetshumo iyi u bva kha dzhango ḽa Afrika na ḽifhasi ḽoṱhe nga u angaredza he ya fhedza nga u khwaṱhisa vhuimo hayo ha u vha muṱangano muhulwane wa vhubindudzi kha zwa migodi kha dzhango. Migodi i khou bvela phanḓa na u shela mulenzhe muhulwane kha zwa mveledziso na vhubveledzanḓowetshumo kha dzhango ḽoṱhe. Ndi nḓowetshumo ine ya shela mulenzhe wa ndeme kha u sikwa na u vhulungwa ha mishumo, hune ya sika mishumo ya vhukuma i swikaho hafu ya miḽioni khathihi na miṅwe ya nga thungo i swikaho miḽioni fhano Afrika Tshipembe.      2.3.  Ṅwaha wo fhelaho vhubveledzi ha zwa migodi fhano Afrika Tshipembe ho swika kha rekhodo ya nṱhesa ya masheleni a linganaho R1.18 triḽioni, zwe hezwi zwa engedza zwibveledzwa zwashu zwa fhano hayani, thundu dzine dza rengiselwa nnḓa khathihi na mbuelo. Khabinethe i khou ita khuwelelo kha vhoṱhe vha kwameaho kha nḓowetshumo iyi ya uri vha bvele phanḓa na u shumisana na muvhuso u itela u bveledza nḓowetshumo ya maimo a nṱha ḽifhasini nahone ine ya engedza nyaluwo ya ikonomi, u sika mishumo khathihi na u ṱuṱuwedza nyaluwo ya tshifhinga tshilapfu.   3.  Miḓalo 3.1.  Khabinethe yo ṱahisa maipfi ayo a ndiliso kha vha miṱa ye ya ṱutshelwa nga vhafunwa vhavho nga tshifhinga tsha miḓalo ya tshinyalelo khulwane ya zwenezwino ye ya kwama zwipiḓa zwo fhambanaho zwa shango ḽashu. 3.2.  Ri khou livhuwa vha tshumelo dzashu dza shishi na dza phuluso u mona na shango vhe vha shuma vha sa neti u itela u vhulunga matshilo. Kha ri vhe tshithu tshithihi sa lushaka u itela uri ri kone u ṋetshedza thuso kha avho vhane vha vha na ṱhoḓea khulwane ya thikhedzo na ndondolo. 3.3.  Khabinethe yo eletshedza vhathu uri vha dzule ngomu nḓuni dzavho arali hu na mutsho wa mvula khulwane na zwirulu, ya dovha hafhu ya tsivhudza avho vhane vha dzula kha vhupo ho tselaho fhasi uri vha vhe na ṱhogomelo khulwane vhukuma.  3.4.  Vhathu vha khou tsivhudzwa uri vha songo tshimbila, u bambela kana u reila ngomu kha maḓi a mikumbela ane a khou elela nga luvhilo kana u pfuka vhukati ha bada, dziburoho na milambo yo ḓalaho maḓi. Khabinethe yo dovha hafhu ya tsivhudza miraḓo ya tshitshavha uri vha vhone uri vhana vhavho vha khou dzula vho tsireledzea kha u nga kumbiwa nga maḓi musi hu na miḓalo. 4.  Khakhathi dza zwigidi  4.1.  Khabinethe yo ṱahisa maipfi ayo a ndiliso kha vha muṱa na dzikhonani dza muimbi wa muzika wa hip-hop Vho Kiernan Forbes, vhe vha vha vha tshi ḓivhiwa sa AKA khathihi na mubikimakone Vho Tebello Motsoane, vhe vha thuntshwa vha lovha zwenezwino fhaḽa ḓoroboni ya Durban. 4.2.  Khabinethe yo dovha hafhu ya ṱahisa maipfi ayo a ndiliso na kha vha muṱa na dzikhonani dza Vho Ayob Mungalee, vhe vha vha vha tshi lwa na zwiito zwa vhugevhenga vhane vha kha ḓi tou bva u thuntshwa vha vhulawa zwenezwino fhaḽa Eldorado Park kha ḽa Johannesburg. Vho vha vhe mulangi wa lushaka wa tshigwada tshi ḓivhiwaho sa People Seeking Justice Action Group, ḽine ḽa vha dzangano ḽi ṱuṱuwedzaho miraḓo ya tshitshavha uri vha imedzane na zwiito zwa dzigennge khathihi na u rengiswa ha zwidzidzivhadzi.  4.3.  Khabinethe yo dovha hafhu ya ṱahisa maipfi a ndiliso na kha vha miṱa na dzikhonani dza avho vhe vha vhulawa kha zwiito zwa zwenezwino zwa u thuntshwa ha vhathu vhanzhi ngei Kapa Vhukovhela, KwaZulu-Natal na Kapa Vhubvaḓuvha. Haya mabulayo a tshiṱuhu nahone a ofhisaho ngaurali ane a kha ḓi vha nga fhasi ha ṱhoḓisiso nga vha maanḓalanga a zwa mulayo, a bvisela khagala u anda ha khakhathi dza zwigidi khathihi na masiandaitwa a hone kha zwitshavha zwashu. 4.4.  Khabinethe yo dovha hafhu ya fulufhedzisa vhadzulapo vha Afrika Tshipembe uri Tshumelo ya Mapholisa ya Afrika Tshipembe (SAPS) i khou khwaṱhiswa u itela u thivhela vhugevhenga. Hezwi zwi katela u rumelwa ha mapholisa manzhi zwiṱaraṱani khathihi na u vhumbwa ha zwigwada zwo khetheaho zwine zwa ḓo sedzesa nga maanḓa kha tshaka dza vhugevhenga ho khetheaho. Afrika Tshipembe ḽi ḓo dovha hafhu ḽa shumisa maitele ane a shumisa data nga nḓila i songo ḓoweleaho u itela u ṱalusa na u posa iṱo kha vhupo vhune ha vha tshivhilela tsha zwiito zwa vhugevhenga.   4.5.  Vha ha SAPS vha khou khwaṱhisa mafulo avho a u wanulusa na u dzhia zwigidi na dzigulu zwi siho mulayoni u bva kha ndango ya zwigevhenga. Mapholisa kha tshifhinga tsha miṅwedzi ya 12 yo fhiraho vho kona u dzhia lwa tshoṱhe zwigidi zwe zwa vha zwi tshi khou monamona na shango zwi linganaho 65 519. 4.6.  Muvhuso u khou ita khuwelelo kha vhadzulapo vhoṱhe khathihi na madzangano a zwitshavha ya uri vha shumisane na vha SAPS ya henefho vhuponi ha havho u itela u fhelisa vhugevhenga kha zwitshavha zwavho. Arali vha na zwidodombedzwa zwine zwa nga thusa kha u bvisela khagala vhathu vhane vha khou ḓidzhenisa kha zwiito zwi siho mulayoni, kha vha founele Crime Stop kha 0800 10111. 5.  Masipala Wapo wa Enoch Mgijima (EMLM)5.1.  Minisṱa vha Tshumisano ya Mavhusele na Mafhungo a zwa Sialala Vho Nkosazana Dlamini Zuma na Minisṱa wa zwa Gwama Vho Enoch Godongwana vho ḓivhadza Khabinethe nga ha miṱangano ya vhukwamani ya zwenezwino ye ya farwa na vhashelamulenzhe vha ndeme khathihi na vhoṱhe vha kwameaho kha mafhungo a fhaḽa EMLM.    5.2.  Nga ṅwedzi wa Lambamai 2022, Khabinethe yo tendela hu tshi shumiswa maga a u dzhenelela fhaḽa EMLM u ya nga Khethekanyo 139(7) ya Ndayotewa ya Riphabuḽiki ya Afrika Tshipembe ya ṅwaha wa 1996, musi i tshi vhalwa khathihi na Khethekanyo 150 ya Mulayo wa Ndangulo ya zwa Masheleni a ha Masipala, wa 2003 (Mulayo 56 wa 2003). Hoyu Masipala Wapo wa Enock Mgijima wo ḓi dzulela u ṱangana na thaidzo khulwane vhukuma dza u kundelwa siani ḽa zwa masheleni khathihi na nḓisedzo ya tshumelo lwa tshifhinga tshilapfu phanḓa ha musi hu tshi vha na maga aya a u dzhenelela.    5.3.  Khabinethe yo sumbedza u takalela zwa u bviselwa khagala ha nyimele iyi i vhavhaho ye ya ṱaluswa nga vhathu vha kwameaho nahone yo fulufhedzisa vhadzulapo vha EMLM uri tsheo ya nga ha uri khaedu idzi dzine dza vha hone zwazwino kha masipala uyu dzi ḓo tandululwa hani, i ḓo ḓivhadzwa hu si kale.  6.  Tsireledzo zwikoloni 6.1.  Tsireledzo ya zwikolo fhano Afrika Tshipembe i kha ḓi vha tshipikwa tshihulwane tsha muvhuso nahone mivhigo ya zwiito zwa dzikhakhathi dzi bvelelaho vhukati ha vhagudi na vhadededzi ndi thaidzo khulwane vhukuma. 6.2.  Naho muhasho wa Pfunzo dza Mutheo wo vhea maga o teaho a u fhelisa thaidzo iyi, ndi vhuḓifhinduleli ha vhabebi na vhaunḓi uri vha shumisane na vhurangaphanḓa ha zwikolo khathihi na vhagudi u itela u vhona uri zwikolo zwi khou dzula zwi fhethu ho tsireledzeaho hune vhana vhashu vha nga kona u aluwa na u vha vhadzulapo vha re na vhuḓifhinduleli. U tsireledzea ha vhadededzi vhashu zwikoloni ndi zwithu zwa ndeme. 7.  Tsireledzo dzibadani 7.1.  Khabinethe i kha ḓi pfa yo kwamea vhukuma nga tshivhalo tsha khombo dza badani dzine dza khou bvelela u mona na shango. Muvhuso u ḓo lavhelesa kha u sima miṅwe milayo miswa ya u thusa u fhelisa khombo dzi vhangwaho nga maṱhiraka, hune muṅwe wa hone wa ḓo vha u bviswa badani ha mihwalo ya thundu ya vho ḓo thoma u endedzwa nga tshiporo muhumbulo u wa uri zwi ḓo thusa u fhungudza mutsiko kha mihwalo ya thundu dzi endedzwaho nga bada.   7.2.  Khabinethe i khou ita khuwelelo kha vhashumisi vha bada vhoṱhe ya uri vha tevhedze milayo ya badani nga u vha na ṱhogomelo, u humbulela vhaṅwe vhathu khathihi na u sa fhelela mbilu vhaṅwe vhashumisi vha bada. Vhareili vhane vha reila vho kambiwa kana vho shumisa zwidzidzivhadzi khathihi na vhareili vhane vha reila nga u sa londa hu tshi katelwa na avho vhane vha reila nga luvhilo lwo kalulaho, ndi vhone vhane vha vhanga vhunzhi ha khombo dza badani. B.  Milayotibe1.  Mulayotibe wa Mukaṋo wa Shango wa Mishumo Minzhi (OSBP) wa ṅwaha wa 2022  1.1.  Khabinethe yo ṱanganedza Mulayotibe wa OSBP hu tshi itelwa uri hu kone u vha na vhupfiwa ha nnyi na nnyi. Mulayotibe uyu u khou vha hone nga murahu ha u ṱanganedzwa ha mbekanyamaitele ya OSBP khathihi na maano a u thoma u shumiswa hayo nga ṅwadzi wa Ṱhafamuhwe 2022. Ndi une wa khou lavhelela u leludza zwa u enda ha vhathu na thundu vhukati ha mikaṋo ya shangoni ya Afrika Tshipembe na mashango a vhahura. 1.2.  Hezwi zwi ḓo fhungudza tsitsikano ine ya vha hone zwazwino kha mikaṋo yashu i vhangwaho nga vhaendi na vhavhambadzi vha pfukekanyaho mikaṋo. Haya maga a dovha a vha a ndeme kha ndingedzo dza shango dza u ṱuṱuwedza Thendelano dza Vhupo ha Mbambadzo yo Vhofholowaho ya Dzhango ḽa Afrika (AfCTA). 1.3.  Thendelano dzine dza khou lavhelelwa kha Mulayotibe dzi ḓo ita uri zwa u senguluswa ha thundu, zwiendedzi na vhathu zwi itwe nga nḓila yo leluwaho nahone ya tshihaḓu. Mulayotibe u dovha hafhu wa elana na zwishumiswa zwa milayo zwa ḽifhasi zwo teaho zwine zwa amba nga ha u tshimbidzwa ha mbambadzo khathihi na u enda ha vhathu na thundu. 2.  Mulayotibe wa Ṱhalusavhuṋe na Vhuḓiṅwalisi wa Lushaka wa ṅwaha wa 2022 2.1.  Khabinethe yo ṱanganedza u anḓadzwa ha Mulayotibe wa Ṱhalusavhuṋe na Vhuḓiṅwalisi ha Lushaka wa ṅwaha wa 2022 u itela vhuḓipfi ha tshitshavha. Hoyu mulayotibe ndi une wa ita uri Mbekanyamaitele ya Ndangulo ya Ṱhalusavhuṋe ya Tshiofisi i thome u shuma nahone u khou lavhelela u ṋetshedza sisteme nthihi ya ṱhalusavhuṋe ya lushaka ya didzhithaḽa, i katelaho nahone yo ṱanganelaho kha vhathu vhoṱhe vhane vha dzula kana vhe vha vhuya vha dzula kha ḽino shango.   2.2.  Iyi mvetamveto ya Mulayotibe i ḓo ita uri hu kone u vha na u dzudzanywa khathihi na u vhulungwa ha redzhisiṱara ya vhadzulapo hu tshi itelwa vhathu vhane vha vha na tshidzulapo tsha fhano khathihi na avho vhane vha tou vha vhadzuli vha tshoṱhe kha ḽino. I ḓo dovha hafhu ya ita uri hu kone u bveledzwa dathabeizi ya ṱhalusavhuṋe hu tshi itelwa tshiṅwe tshigwada tsha vhabvannḓa vhane vha dzula kha ḽino lwa tshifhinganyana. I dovha hafhu ya ita uri hu vhe na Sisteme ya Vhuṋe ya Lushaka (NIS) i shumisaho magunwe ine ya ḓo ita uri hu vhe na tsenguluso nthihi ya muthu nga u tou ṋetshedza zwidodombedzwa zwine zwa tea u dzheniswa kha redzhisiṱara ya vhadzulapo khathihi na dathabeizi ya ṱhalusavhuṋe.   2.3.  NIS i ḓo dovha hafhu ya kona u shumisana na dziṅwe sisteme dza vhuṋe dza sekhithara ya muvhuso na ya phuraivethe. 2.4.  Vhuvhili hayo, Mulayotibe wa OSBP wa 2022 na Mulayotibe wa Ṱhalusavhuṋe na Vhuḓiṅwalisi wa Lushaka wa 2022 i ḓo anḓadzwa kha webusaithi ya Muhasho wa zwa Muno ine ya vha: www.dha.gov.za.  Miraḓo ya tshitshavha i khou ṱuṱuwedzwa uri vha rumele vhupfiwa havho nga u tou ṅwala kha aḓirese i tevhelaho: Mulangi Muhulu wa Muhasho wa zwa Muno, Private Bag X114, Pretoria, 0001. Nomboro ya luṱingo: 012 406 4353.C.  Vhuṱambo vhune ha khou ḓa 1.  Muṱangano wa Mbumbano ya Afrika (AU)1.1.  Phresidennde Vho Cyril Ramaphosa vha ḓo dzhenela Dzulo Zwaḽo ḽa vhu36 ḽa Guvhangano ḽa Vharangaphanḓa vha Mashango na Mivhuso ḽa Mbumbano ya Afrika ḽine ḽa ḓo farwa u bva nga ḽa 18 u swika ḽa 19 Luhuhi ngei ḓoroboni ya Addis Ababa, kha ḽa Ethiopia.1.2.  Guvhangano ḽa AU, ḽine ḽa ḓo farwa nga fhasi ha thero ine ya ri “U ṱavhanyedziswa ha u thoma U shumiswa ha AfCFTA ”, ḽi ḓo rangelwa phanḓa nga Dzulo Zwaḽo ḽa vhu42 ḽa Khorotshitumbe u bva nga ḽa 15 u swika ḽa 16 Luhuhi 2023. Avha Vharangaphanḓa vha Mashango na Mivhuso vha AU vha ḓo shumisa thero iyi kha u ombedzela vhuḓiimiseli havho kha zwa u thoma u shumiswa ha AfCFTA nga nḓila yo fhelelaho. 2.  Madalo a Muvhuso nga Phresidennde wa shango ḽa Uganda2.1.  Muṱhomphei Phresidennde Vho Yoweri Kaguta Museveni vha shango ḽa Uganda vha ḓo vha na madalo a Muvhuso kha shango ḽa Afrika Tshipembe nga Ḽavhuvhili, 28 Luhuhi 2023 nga murahu ha thambo u bva kha mushumisani navho, Phresidennde Vho Ramaphosa. Tshipikwa tsha aya Madalo a Muvhuso ndi u khwaṱhisa vhushaka vhukati ha mashango aya mavhili. Madalo aya a ḓo fhedza nga u vha na muṱangano wa Foramu ya zwa Mabindu hune ha ḓo lingedzwa u lavhelesa kha khonadzeo dza thendelano dza mbambadzo na vhubindudzi vhukati ha mashango aya mavhili.  3.  Pfufho dza zwa Nyanḓadzamafhungo dza Mashango a Tshitshavha tsha Mveledziso a Tshipembe ha Afrika (SADC) dza ṅwaha wa 2023  3.1.  Khabinethe i khou tsivhudza zwiimiswa zwoṱhe zwa nyanḓadzamafhungo uri zwa u dzhenela muṱaṱisano uyu wa Pfufho dza Nyanḓadzamafhungo dza ṅwaha wa 2023, zwine zwa khou vala nga Ḽavhuvhili, ḽa 28 Luhuhi 2023, zwazwino zwo vula kha vhoramafhungo vhoṱhe u bva kha mashango a miraḓo ya SADC. 3.2.  Hedzi Pfufho dza Nyanḓadzamafhungo dza SADC dzi dzhiela nṱha mishumo ya khwinesa ya zwa nyanḓadzamafhungo kha masia a fanaho na khanḓiso, zwifanyiso, theḽevisheni na radio kha zwa u phaḓaladzwa ha mafhungo kha vhupo ha SADC u itela u tikedza maitele a tshumisano khathihi na u ṱanganelana ha dzingu. D.  U fhululedza1.  Khabinethe i khou ṱahisa maipfi ayo a u fhululedza na u tamela mashudu mavhuya kha: Vho Nomcebo Zikode, Vho Zakes Bantwini na Vho Wouter Kellerman nge vha thuba pfufho ya u vha tshigwada tsha khwinesa kha khethekanyo ya muzwika wa ḽifhasi nga luimbo lwavho, Bayethe, kha vhuṱambo ha nga Ṅwaha ha Grammy Awards ha vhu65. E.  Ndiliso Khabinethe yo ṱahisa maipfi a ndiliso kha vha muṱa na dzikhonani dza:  vhathu vhe vha lovha zwenezwino musi basi ye vha vha vho i ṋamela i tshi thulana na veni ya u endedza tshelede nga tsha phanḓa kha gondo ḽa N1 highway fhaḽa Limpopo. Khabinethe i khou tamela mashudu avho vho huvhalaho kha khombo yeneyo uri ngavhe vha tshi fhola nga u ṱavhanya.Vho John Moeti (56), mutambi bola ya milenzhe wa kale wa Bafana Bafana na Orlando Pirates, vhe vha vha tshipiḓa tsha ndeme tsha thimu ye ya ḓo wina muṱaṱisano wa Tshiphuga tsha Dzitshaka dza Afrika nga ṅwaha wa 1996. Khabinethe yo ṱahisa maipfi ayo a ndiliso kha muvhuso na vhathu vha shango ḽa Türkiye na ḽa Syria vhe vha welwa nga ndozwo khulwane ya matshilo a vhathu khathihi na tshinyalelo khulwane kha themamveledziso ya zwa matshilisano na ikonomi nga murahu ha mudzinginyo wa shango muhulu nga ḽa 6 Luhuhi 2023 we wa vha na tshikalo tsha 7.8 kha Tshikalo tsha Richter. Mbilu dzashu dzi khou humbula miṱa ye ya xelelwa nga vhafunwa vhayo kana ine ya kha ḓi vha kati na u ṱoḓana na mashaka ayo. Khabinethe i khou fhululedza vha madzangano a thuso ya zwa vhuthu a Afrika Tshipembe e na one a ḓidzhenisa kha maga a thuso ya ḽifhasi. Khabinethe yo dovha hafhu ya fhululedza miraḓo ya tshigwada tsha zwa dzimmbwa tsha vha Tshumelo ya Mapholisa ya Afrika Tshipembe tshi ḓivhiwaho sa K-9 vhe u shuma havho nga vhuhali, ha thusa vhukuma kha u phulusa mukegulu wa miṅwaha ya 80 vhe vha tshila nga fhasi ha maḓinga lwa tshifhinga tsha maḓuvha a fhiraho a malo ngei kha ḽa Türkiye.F.   U tholiwaU tholiwa hoṱhe hu ḓo khunyeledzwa nga murahu ha u senguluswa ha ndalukano khathihi na u ṱanzwiwa madzina ho teaho.Mufumakadzi Vho Azola Mayekiso sa Muofisiri Mutshimbidzi Muhulwane (CEO) wa Koporasi ya zwa Masheleni a zwa Dzinnḓu ya Lushaka. Vho Lucas Thabiso Thiti sa Muthusa Mulangi Muhulu (DDG): Mveledziso na Thikhedzo ya Tshiimiswa kha Muhasho wa zwa Vhulamukanyi na Mveledziso ya Ndayotewa. Mufumakadzi Vho Boitumelo Mosako sa CEO wa Bannga ya Mveledziso ya Tshipembe ha Afrika. Vho Kabelo Rikhotso sa Mulanguli Muhulwane wa Bodo ya Koporasi ya Vhubindudzi ha Muvhuso. Vho Matsemela Moloi sa Muṅwalisi wa Zhendedzi ḽa Vhutshinyi ha zwa Vhuendi ha Badani.Muambeli Vho Sonwabile Mancotywa sa Mulangulizwawe na Mudzulatshidulo wa Bodo ya zwa Vhuendi ha Badani vhu Pfukekanyaho Mikaṋo.  Mbudziso:Vho Michael Currin – Muambeli wa Khabinethe o tou Farelaho Luṱingothendeleki: 082 462 7896 "
Statement on the Cabinet Meeting of 1 March 2023,2 Mar 2023,https://www.gov.za/speeches/statement-cabinet-meeting-wednesday-01-march-2023-2-mar-2023-0000,https://www.gov.za/ve/node/819339,"A. Issues In The Environment1. 2023 Budget Speech1.1. Cabinet welcomed the 2023 National Budget giving effect to critical interventions outlined by President Cyril Ramaphosa’s State of the Nation Address. The Speech detailed plans to tackle the energy challenge, reduce unemployment, poverty and the rising cost of living, including combating crime and corruption.1.2. While balancing our commitments to fiscal discipline, the economic growth and investment and the social wage continues to receive the bulk of public resources, with R66 billion allocated to Social Development and R36 billion to fund the extension of the COVID-19 social relief of distress grant until 31 March 2024.1.3. Furthermore, the increased allocations for all three spheres of government will help alleviate some of the financial pressures, particularly in health, education, and free basic services where the costs of providing services are rising.2. Quarterly Labour Force Survey 2.1. Cabinet welcomed the Stats SA Quarterly Labour Force survey for fourth quarter of 2022, which showed a slight but significant decrease in the rate of unemployment in the country. The official rate decreased by 0.2 per cent from 32.9% to 32.7 per cent. 2.2. All sectors of society are called to drive job creation opportunities so that we can continue the downward trend in the unemployment rate as recorded over the last three quarters. Through our collective effort, we can break the stubborn cycle of unemployment in our nation. 2.3. Government remains committed to the Economic Reconstruction and Recovery Plan (ERRP), which includes our mass public employment programme and efforts to support economic growth that bolsters employment after the devastation of COVID-19.3. Deputy President 3.1. Cabinet confirms that Deputy President David Mabuza has resigned as a Member of Parliament, ending his term as Deputy President of the country.3.2. Cabinet joined President Cyril Ramaphosa in thanking him for his exceptional service to the country over the last five years. Deputy President Mabuza served with distinction and his contribution in building the country we want will forever be remembered by the people of South Africa.4. Energy4.1. Cabinet understands the frustration of citizens and businesses over the inconvenience and disruptions caused by persistent load shedding.4.2. The commitments from the State of Nation Address and the Budget allocations strengthen the capability of the state to fast track interventions outlined in the Energy Action Plan.4.3. The recently published National State of Disaster regulations by the Minister of Cooperative Governance and Traditional Affairs allows government to respond more effectively and with the necessary pace to deal with the severe electricity supply constraints. Moreover, it ensures transparency and accountability by enabling departments to guide their sectors. Regular progress updates will be provided.4.4. The debt relief of R254 billion, subject to strict conditions will relieve extreme pressure on Eskom and enable it to undertake necessary investment and maintenance.4.5. Tax incentives to rollout rooftop solar panels, not only assist households and businesses in generating electricity for their own use but also supports the national grid. Under the expanded incentives for businesses, investments in renewable energy will allow businesses to claim a 125 per cent deduction in the first year for all renewable energy projects, with no thresholds on generation capacity.5. Wage Negotiations 5.1. Cabinet calls upon all parties to remain committed to the process of the Public Service Co-Ordinating Bargaining Council Collective Agreement, and to arrive at a solution that serves the best interests of the country. 5.2. It is vitally important that we all work together for the good of our nation and her people.  While the right to strike is protected, it must be done in a responsible manner that upholds our democracy and rule of law.  5.3. Cabinet reminds everyone that those who are planning to strike must do so in a peaceful manner, and should refrain from any form of intimidation and destruction of infrastructure and properties. 6. Anti-Corruption 6.1. Cabinet joins President Cyril Ramaphosa in his call to the former Eskom CEO Andre de Ruyter to report allegations of corruption at Eskom to the police. Our crime fighting institutions stand ready to arrest, and prosecute those who break the law.6.2. We call on anyone with information related to crime and corruption to report what they know to the relevant law enforcement authorities. All of us are duty bound to fight corruption and to the prescripts of the Prevention and Combating of Corrupt Activities Act, which requires people in “positions of authority” in the public and private sectors to report, all corrupt activities.7. Financial Action Task Force (FATF)7.1. Cabinet noted the decision by the Financial Action Task Force (FATF) to list South Africa as a jurisdiction under increased monitoring or more commonly referred to as FATF’s “grey list”.7.2. While the FATF recognised the significant progress made by the country in addressing the shortcomings highlighted in its mutual evaluation report (MER), it assessed that there is more needed to be done.7.3. Cabinet is cognisant that addressing the identified shortcomings will be in the best interest of South Africa. Government is committed to work swiftly to strengthen the effectiveness of its anti-money laundering and counter-terrorist financing regime.8. Ugandan State Visit8.1. Cabinet welcomed the successful State Visit by President Yoweri Kaguta Museveni of the Republic of Uganda to South Africa on 28 February 2023.8.2. During the visit, the two Heads of State addressed a Business Forum, and explored trade and investment opportunities. They also witnessed the signing of Memorandums of Understanding (MoU) on a number of areas, which included: Industrial Development Cooperation, Tourism; Transport; Communication Technologies; Correctional Services; and Women, Youth and Persons with Disabilities.8.3. The Republic of Uganda is South Africa’s 15th largest trading partner on the Continent and the second largest in East Africa. Between 2017 and 2021, total trade between the two countries reached R3 billion.9. African Union (AU) Summit9.1. President Cyril Ramaphosa led the South African delegation at the African Union Summit in Ethiopia under the theme “Acceleration of Africa Continental Free Trade Area (AfCFTA) Implementation”.9.2. South Africa provided updates on the implementation of the African Continental Free Trade Area. As Chair of the AU Peace and Security Council, the country also provided an update on progress towards Silencing the Guns in Africa by 2030.9.3. As AU COVID-19 Champion, President Ramaphosa presented proposals on how the Africa Centres for Disease Control (CDC) can be strengthened and measures adopted to better prepare the continent for pandemics.9.4. Under the leadership of President Ramaphosa, the COVID-19 African Vaccine Acquisition Task Team was established in support of the Africa Vaccine Strategy. South Africa also secured over 500 million COVID-19 vaccine doses for the continent. Further, the African Pandemic Response Fund was established, which mobilised $137 million for local production of vaccines, diagnostics, personal protective equipment, oxygen and critical medicines. The Africa Medical Supplies Platform was also launched, to ensure access to vital medical supplies for all African countries.10. Gender-Based Violence and Femicide 10.1.    Government condemns the persistent cases of gender-based violence and femicide (GBVF) and continues to intensify its fight through several interventions.10.2. These include extensive legal reform, the establishment of a GBVF Response Fund, and support for Thuthuzela and Khuseleka Care Centres, which provide vital services for GBV survivors. 10.3.    Furthermore, partnership that government has forged with civil society, business, development partners, the faith-based sector and other sectors to work together to deal with the scourge of GBVF, remain critical.11. Health11.1.    Cabinet welcomed the deliberations of the historic International Medical Countermeasures Meeting that the country co-hosted under the theme “Building consensus for an equitable and sustainable medical countermeasures platform for the next pandemic.”11.2.    The meeting explored options to secure equitable access to lifesaving vaccines, diagnostics and therapeutics for future pandemics based on need and not on wealth. This began a consensus building exercise ahead of the High Level Meeting on Pandemic Prevention, Preparedness and Response at the 78th United Nations General Assembly this year.11.3.    In a separate but related development, the recent Traditional Medicine Summit hosted by the Department of Health is part of the resolutions taken at the World Health Organisation (WHO), African Union as well as Southern Africa Development Community (SADC) to integrate traditional medicine into health systems.12. Child Immunisation and Cholera12.1.    The measles outbreak poses a risk to children who are not immunised. Parents and legal guardians are urged to ensure that their children are immunised as part of the nationwide child immunisation campaign. Measles symptoms include fever, red eyes, runny nose and cough, typically appearing before the characteristic rash.12.2.    Following the recent rise in cholera cases, Cabinet urged citizens to be vigilant of any symptoms, which include diarrhoea dehydration, vomiting and body weakness. Spread mainly through polluted water or contaminated food, the public is reminded to boil water, cook food thoroughly, and practice basic hygiene of washing hands with soap and water to prevent transmission. All people who experience cholera-like symptoms, with or without local or international travel history, must immediately visit their nearest health facility.13. Water security13.1.    Cabinet welcomed the launch of the country’s largest reservoir, the Vlakfontein Reservoir in Gauteng, which can store up to 210 million-litres of water equivalent to 24 hours of water demand, and is expected to be completed in April 2023. The project has created about 220 job opportunities for the local communities and 110 jobs in the Ekurhuleni Local Municipality.13.2.    Cabinet called on South Africans to protect our water infrastructure by reporting vandalism to the police on 0800 10111 and water leaks to your local municipality. Citizens can also play their part in using water sparingly.14. Severe weather14.1. The preparedness of Disaster Management teams, limited the impact of heavy rains, exacerbated by cyclone Freddy that affected the north-eastern parts of South Africa.14.2.    Government continues to mobilise all available resources as part of the national state of disaster to support recovery efforts in areas impacted by flooding. The spirit of Ubuntu was shown by the many NGOs, community, business and relief organisations who have assisted those in need. Our recovery is going to take a massive effort, drawing on the resources and capabilities of our entire nation.14.3.    Residents are urged to stay indoors during stormy weather, never try to walk, swim or drive through fast-moving floodwater or rivers, and people living in low-lying areas should be aware of weather warnings and take the necessary precautions.15. National Student Financial Aid Scheme (NSFAS)15.1.    NSFAS represents a progressive programme by government to systematically break the legacies of inter-generational social inequality of post school education and training.15.2.    Despite the challenges, NSFAS has made significant improvements, funding more than one million students with a projected budget of R47 billion.15.3.    Students, with declined applications for funding, can lodge appeals online with the Independent Appeals Tribunal via the myNSFAS Portal (https://my.nsfas.org.za/).16. Online Voter Registration16.1.    Cabinet called on all eligible voters to register online at https://registertovote.elections.org.za for the 2024 National and Provincial Elections.16.2.    The Electoral Commission launched an online voter registration campaign on 20 February 2023, and appealed to the youth who are eligible to vote to register so that they can exercise their democratic right to vote. Citizens already registered to vote are also encouraged to check their voters’ roll address, and update their address if they have moved since the last general elections. Voters must register where they reside, and vote where they are registered.16.3.    You are eligible to register to vote if you are:A South African citizen;At least 16 years and older (you can only vote from age 18); andIn possession of a green bar-coded ID book, smart ID card or valid temporary identity certificate.17. United States (US) Alert17.1.    Cabinet noted the alert issued by the US Embassy as part of the US government’s standard communication to its citizens travelling and living in the country.17.2.    It indicated a Level 2 travel advisory was in effect, advising them to exercise increased caution due to crime and civil unrest as well as to stockpile three days’ worth of supplies, medicines and first aid supplies.17.3.    Government continuously monitors all areas that impact on our nation, any concern is acted upon swiftly to ensure the safety of everyone in the country. Should there be any risks detected, the government will be the first to inform the public.18. SAPS 18.1.    Cabinet is pleased that the South African police service has nearly cleared the DNA testing backlog at its forensic service laboratories. This breakthrough will ensure that gender-based violence-related cases are speedily resolved. 18.2.    The SAPS has also added additional DNA testing capacity with the completion of a forensic laboratory in Gqeberha in the Eastern Cape, which will ease pressure on the existing laboratory in the Western Cape. B. Cabinet Decisions1. National Strategic Plan (NSP) for HIV, TB and STIs 2023-2028.1.1. Cabinet approved the publication of the National Strategic Plan (NSP) for Human Immunodeficiency Virus, Tuberculosis and Sexually Transmitted Infections 2023-2028.1.2. The full version of the NSP 2023-2028 will be released to the public on World TB Day on the 24 March 2023 in Rustenburg in the North West1.3. The NSP proposes to deal with HIV, sexually transmitted infections and tuberculosis through a holistic approach that includes preventative and therapeutic measures. This is the 5th NSP for HIV, TB and STIs and it outlines the progress South Africa has made to deal with the three diseases thus far.1.4. The five-year plan provides a strategic framework for a multi-sectoral approach that is people-centred to eliminate HIV, TB and STIs as public health threats by 2030.1.5. The drafting of the NSP was coordinated by the South African National AIDS Council (SANAC) which brings together government, civil society, and other social partners to build consensus and drive a well-coordinated, unified response to three epidemics over a five-year period.  The process to develop this 5th iteration of our national plan was extensively consulted across society to secure the widest range of views and ideas, and building on the lessons learnt from our previous plans.1.6. The NSP emphasises the need to break down barriers and maximise equitable and equal access to services through resilient and integrated health systems.1.7. The inclusion of mental health services and social support is based on the strong association between HIV, TB, STIs with gender-based violence and femicide (GBVF), human rights violations and inequalities.1.8. The new plan features an expanded scope for the management of STIs, including viral hepatitis and Human Papilloma Virus, which are common coinfections in HIV infected individuals.2. Report on the outcomes of United Nations Framework Convention on Climate Change (UNFCCC COP 27).2.1. Cabinet received a report on the outcomes of United Nations Framework Convention on Climate Change (UNFCCC COP 27) which was held in Sharm El Sheik in Egypt in November 2022. While South Africa acknowledges the challenges remaining in fighting climate change, the gains various parties are making to address the issue are welcomed. COP 27 negotiations contributed to the historic decision to establish a Fund to assist developing countries to respond to Loss and Damage caused by climate change. It established a Transitional Committee to work on the modalities of this fund with a view of taking a decision at COP28 in 2023.2.2. COP27 also emphasised the need for increased momentum to reform the Multilateral Development Banks and International Financial Institutions and called on the shareholders of these institutions to take decisive action to scale-up climate finance in 2023 and make their institutional arrangements fit for purpose.2.3. The final COP27 outcome reflects the urgency of the climate crisis, and the need to keep the 1.5-degree temperature target alive during what the International Panel on Climate Change (IPCC) calls the “Critical Decade”, including by providing a clear programme to advance the mitigation agenda from now to 2026.3. Hosting of the World Waste Congress 20243.1. Cabinet approved for South Africa to host the World Waste Congress in Cape Town from 15 to 18 September 2024. The event is being organised by the International Solid Waste Association, an international network of waste professionals and expert from across the world.3.2. The congress will benefit South Africa, as delegates will share current trends and best practices in waste management. The congress will attract international experts and technology providers and South Africa’s informal waste sector and small business will benefit.3.3. In 2011, Cabinet approved the National Waste Management Strategy (NWMS) for implementation. The NWMS has eight key goals including promoting waste minimisation, re-use, recycling and recovery of waste. It also helps the country deliver effective and efficient waste services and grows the contribution of the waste sector to the green economy. South Africa is also party to international agreements that relate to waste management issues.4. Selection of the Host City for the 15th BRICS Summit 4.1. Cabinet approved that Gauteng would host the 15th BRICS Summit to be held in South Africa from 22 to 24 August 2023.  4.2. South Africa assumed the rotational Chairship of the BIRICS Forum from 1 January 2023 under the theme “BRICS and Africa Partnership for Accelerated Growth, Sustainable Development and Inclusive Multilateralism”.4.3. South Africa’s membership of BRICS has grown substantially since the country joined this group of emerging economies 12 years ago.4.4. In 2021, over 17 percent of South Africa’s exports were destined for other BRICS countries while over 29 percent of our total imports came from these countries/C. Upcoming Events1. Human Rights Month1.1. The country commemorates Human Rights Month under the theme “Consolidating and Sustaining Human Rights culture into the future”. Cabinet encourages South Africans to celebrate our rich cultural heritage and diversity that has the power to unite our nation.1.2. Let us pay tribute to those who sacrificed their lives in our struggle for freedom to ensure we may enjoy human rights and continue to work towards inclusive socio-economic development as envisioned by our founding fathers.D. Messages1. CongratulationsCabinet extended its congratulations and well wishes to:South African Women cricket team for flying the flag high by reaching their inaugural ICC Women’s T20 World Cup final hosted in the country.The South African women’s ice hockey team who made their debut in the Women’s Ice Hockey World Championships which was being held in Cape Town.SA Hockey for successfully hosting the FIH Indoor Hockey World Cup in Pretoria from 5 to 11 February 2023.African champions Banyana-Banyana following their performance at the Turkish Women’s Cup, where the team was crowned winners of Group A and brought a trophy back.The organisers of the country’s first successful hosting of the Formula E race on the African continent, held in Cape Town. The city joined 11 other global cities holding the Formula E World Championship, run on 100 percent renewable energy.Mr Calib Cassim as the Eskom interim group CEO who takes over from Mr André Marinus de Ruyter, who is wished well in his future endeavours.The people of Nigeria following the declaration by the African Union Election Observation Mission on a successfully held general election.2. CondolencesCabinet expressed condolences to the family and friends of:• Peter Cyril Jones, liberation activist and leader of the Black People’s Convention.• Her Royal Highness Princess Alice, the daughter of King Solomon kaDinuzulu.• Paul Herbst, Director of Medi-Response, respected and dedicated leader in the field of emergency medical services who recently assisted in the country’s rescue mission in Türkiye and Seria.• Rafiq Rohan noted journalist and former South African political prisoner jailed in Robben Island who once served as the founding Editor of the government newspaper Vuk’uzenzele, news editor and later political editor at “The Sowetan”, executive editor of “The Star” newspaper, and more recently as a senior editor at Al Jazeera.E. AppointmentsAll appointments are subject to the verification of qualifications and the relevant security clearance.1. Mr Hishaam Emeran as Group CEO of Passenger Rail Agency of South Africa (PRASA).2. Mr Themba Rikhotso as the CEO of the Land and Agricultural Development Bank of South Africa (Land Bank) and Executive Director on the Land Bank Board of Directors3. Mr Maesela Kekana as Deputy Director-General: Climate Change and Air Quality Management at the Department of Forestry, Fisheries and Environment.Cabinet concurred with the following appointments4. Non-Executive Board of Directors of the Airports Company South Africa(i) Adv Sandile Nogxina (Chairperson)(ii) Mr Yershen Pillay(iii) Dr Kgabo Hendrik Badimo(iv) Ms Ntombifuthi Mvelase(v) Ms Dudu Hlatshwayo(vi) Mr Gcobani Mancotywa(vii) Ms Sibongile Rejoyce Sambo(viii) Ms Nonzukiso SiyotulaEnquiries: Ms Nomonde Mnukwa – Acting Cabinet SpokespersonMobile: 083 653 7485             "
"Tshitatamennde tsha Muṱangano wa Khabinethe wa Ḽavhuraru, ḽa 15 Ṱhafamuhwe 2023  ",16 Mar 2023,https://www.gov.za/speeches/statement-cabinet-meeting-wednesday-15-march-2023-16-mar-2023-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-15-%E1%B9%B1hafamuhwe-2023-%C2%A0-16-mar,"Kha muṱangano wayo nga Ḽavhuraru, ḽa 15 Ṱhafamuhwe 2023, Khabinethe yo ṱanganedza miraḓo yayo miswa ine ya kha ḓi tou bva u tholwa khathihi na u vha tamela mashudu kha vhuḓifhinduleli havho vhuswa, nahone yo dovha hafhu ya ombedzela ṱhoḓea ya uri Khabinethe nga u angaredza, i tea u thoma u bveledza zwipikwa zwa muvhuso nga u ṱavhanya.   A.    Mafhungo a Zwino kha Shango 1.    Muḓagasi  1.1.    Khabinethe yo ṱanganedza u rwelwa ṱari ha Tshikwama tsha u Kuvhanganya Zwiko (RMF) nga Minisṱa vha Muḓagasi ngomu Ofisini ya Phresidennde, Dokotela Vho Kgosientsho Ramokgopa. Tshumisano iyi ya vhukati ha muvhuso na dzangano ḽa Vhuthihi ha zwa Mabindu ḽa Afrika Tshipembe ndi ine yo livhiswa kha u lingedza u ṋetshedza zwiko na nḓivho u itela uri muvhuso u kone u thoma u shumisa nga nḓila yo fhelelaho Pulane ya U shuma ya nga ha Fulufulu ye ya ḓivhadzwa nga Phresidennde Vho Cyril Ramaphosa nga ṅwedzi wa Fulwana 2022 na nga tshifhinga tsha musi vha tshi khou ṋetshedza Mulaedza wavho wa nga ha Tshiimo tsha Lushaka  (SoNA) wa ṅwaha wa 2023 sa yone tsumbo ya tshumisano yo khwaṱhaho ya zwa matshilisano khathihi na u bvela phanḓa na u vha na fulufhelo kha shango ḽashu ḽa Afrika Tshipembe.1.2.    Hetshi tshikwama tsha RMF tshi ḓo thusa vhukuma kha mushumo wa Komiti ya Lushaka ya Thaidzo dza zwa Fulufulu uri i kone u swikela tshipikwa tshayo tsha u fhelisa zwa u khaulwa ha muḓagasi nga u sielisana fhano Afrika Tshipembe. Khabinethe yo ita khuwelelo kha vhashelamulenzhe vhoṱhe uri vha shele mulenzhe kha ndingedzo dza u thoma u shumiswa ha Pulane ya U shuma ya zwa Fulufulu u itela uri ri kone u lwa na masiandaitwa a vhavhaho ane izwo zwa u khaulwa ha muḓagasi nga u sielisana zwa vha nao kha ikonomi.  1.3.    Khabinethe yo dzhiela nṱha u vhilahedzwa ha zwenezwino he ha bviselwa khagala nga vha S&P Global Ratings musi vha tshi sumbedzisa uri nyaluwo ya ikonomi ya shango ḽa Afrika Tshipembe i khou livhana na mutsiko une wa khou endelela u bva kha vhukonḓi ha zwa thememveledziso, nga maanḓa ṱhahelelo yo kalulaho ya muḓagasi. U itela u tandulula khaedzu iyi, muvhuso wo no mbo ḓi thoma u ḓidzhenisa kha maga o fhambanaho nahone o khwaṱhaho, ane khao ha katelwa u fhungudza ṱhahelelo ya masheleni na zwikolodo, tshanduko dza tshihaḓu dza zwa ikonomi khathihi na maga a tshihaḓu o livhiswaho kha u fhungudza zwa u khaulwa ha muḓagasi nga u sielisana kha tshifhinga tshipfufhi khathihi na u shandukisa sekhithara nga u bveledza tshanduko kha zwa mimaraga u itela u swikela nḓisedzo ya muḓagasi ya tshifhinga tshilapfu.  1.4.    Khabinethe yo dovha hafhu ya ṱanganedza zwa u vulwa ha luṱa lwa u dzhenela thengophikhisano ya beṱiri dza vhubveledzi ha fulufulu ḽi vusuluseaho dza vhuhulu vhu linganaho 513 megawatts (MW) sa tshipiḓa tsha u khwaṱhisa maga ane ra khou a dzhia kha u tandulula khaedu dza zwa fulufulu. Ḓuvha ḽa u vala u rumela thengophikhisano idzo ndi ḽa 5 Fulwana 2023 nga awara ya 17:00 nahone zwiimiswa zwoṱhe zwine zwa vha na dzangalelo zwi tea u ḓadza fomo ya u ḓiṅwalisa ya eḽekhiṱhironiki nga inthanethe ine ya wanala kha : www.ipp-storage.co.za.1.5.    Khabinethe yo dovha hafhu ya ṱanganedza tsheo ya Minisṱa wa Maḓaka, Vhufuwakhovhe na zwa Mupo, Mufumakadzi Vho Barbara Creecy, ya u ṋea vha ha Eskom thendelo ya u sa tea u tevhedza maitele a dzhiaho tshifhinga tshilapfu ane a tea u tevhelwa musi vha tshi ṱoḓa u khwinifhadza Ḽaisentsi yavho ya Muhasaladzo kha Mupo. U ya nga vha Eskom, thendelo iyi ya u ita ngauralo, i ḓo ita uri vha kone u thoma u shumisa thandululo dza tshifhinganyana kha tshinyalelo ye ya itea fhaḽa kha Tshiṱitshi tsha Muḓagasi tsha Kusile nga ṅwedzi wa Lara 2023 lune zwa vho ḓo ita uri tshiṱitshi itshi tsha muḓagasi tshi kone u dovha hafhu u bvela phanḓa na vhubveledzi hatsho ha muḓagasi  wa 2 100 megawatts (MW) une wa ḓo thusa kha u fhungudza thaidzo ya ḽa Afrika Tshipembe ya zwa u khaulwa ha muḓagsi nga u sielisana nga nṱha mbili. 2.    Tshiṱereke tsha vha Mbumbano ya Vhashumi ya Lushaka kha zwa Pfunzo, Mutakalo na dziṅwe Sekhithara dzi Elanaho (NEHAWU)2.1.    Malugana na tshiṱereke tsha NEHAWU, Khabinethe yo ṱanganedza zwa u sainwa ha Thendelano ya Miholo fhaḽa kha Khoro ya Matshimbidzele a Nyambedzano dza Miholo ya Vhashumeli vha Muvhuso (PSCBC) nga murahu ha u vha na thendelano kha nyambedzano dza miholo ya ṅwaha wa muvhalelano wa 2022/23 lwe zwa kona u fhelisa tshiṱereke khathihi na u dovha hafhu zwa ṱanganya mahoro oṱhe phanḓa ha Khoro ya Nyambedzano hu tshi itelwa dziṅwe nyambedzano ntswa dza zwa miholo dza ṅwaha wa muvhalelano wa 2023/24.2.2.    Khabinethe yo dovha hafhu ya ṱahisa dzindivhuwo dzayo kha ayo madzangano a zwa vhashumi e a bvela phanḓa na u vha tshipiḓa tsha PSCBC a tshi itela u bvela phanḓa na nyambedzano. Khabinethe yo dovha hafhu ya ombedzela vhuḓiimiseli ha muvhuso kha maitele a nyambedzano khathihi na u vha na tshumisano na vhashumisani vhoṱhe vho teaho u itela u vhona uri ndeme ya nyambedzano dzi katelaho i khou tsireledzwa khathihi na u ṱhonifhiwa.  2.3.    Ri tea u zwi sumbedzisa uri maitele a uri A SONGO SHUMAHO, HA NGA WANI MUHOLO, a ḓo mbo ḓi thoma u shumiswa na zwenezwo nahone masheleni ayo a ḓo kokodzwa vhukati ha tshifhinga tsha miṅwedzi miṋa i ḓaho sa tshipiḓa tsha Thendelano dza Miholo. Muhasho wa Tshumelo dza Muvhuso na Vhulanguli u ḓo vha wone une wa ḓo lavhelesa zwa u tevhedzwa ha tsheo idzi nga nḓila yo fhelelaho.  2.4.    Nga nnḓa ha izwo, mazhendedzi a zwa mulayo a ḓo sala murahu zwiito zwoṱhe zwa vhugevhenga zwe zwa itwa nga tshifhinga tsha musi hu na tshiṱereke ngeno nga thungo vhalangi u ya nga u fhambana havho vha tshi ḓo sedzesa kha zwiito zwine zwa lwa na Milayo ya Vhuḓifari ha Vhashumeli vha Muvhuso.   3.    Zwiito zwa Migwalabo ya U imisa Tshumelo Dzoṱhe kha Shango3.1.    Khabinethe yo sumbedzisa u kwamea nga khuwelelo dza zwiito zwa u gwalaba  zwine zwa khou dzudzanyelwa u vha hone nga Musumbuluwo, wa ḽa 20 Ṱhafamuhwe 2023 nahone i dzhia khuwelelo yo raloho sa zwiito zwa u sa londa nahone zwo bvaho. 3.2.    Vha Tshigwada tsha zwa Vhulamukanyi, U Thivhela Vhugevhenga na Vhutsireledzi (JCPS) vha khou ḓidzhenisa kha mushumo wa u vhona uri hu sa vhe na u konḓelelwa ha zwiito zwa u nyadza mulayo.  3.3.    Izwo zwine zwa khou dzhiiwa sa dzone mbilo khulwane, zwine zwa vha u fheliswa ha maitele a u khaulwa ha muḓagasi nga u sielisana, mitengo i re nṱhesa ya ṱhoḓea dza misi yoṱhe khathihi na tshikalo tsha u shayea ha mishumo tshi re nṱhesa, ndi zwithu zwe zwa ambiwa nga hazwo nga Phresidennde Vho Ramaphosa kha mulaedza wavho wa SoNA nga ḽa 9 Luhuhi 2023. Kha vhuḓiimiseli havho ha u fhelisa maitele a u khaulwa ha muḓagasi nga u sielisana, Phresidennde Vho Ramaphosa vho thola  Minisṱa vha Muḓagasi, Dokotela Vho Ramokgopa, vhane vha ḓo tou lavhelesana tshoṱhe na zwa u fhelisa maitele a u khaulwa ha muḓagasi nga u sielisana. Zwa u thoma u shumiswa ha  Pulane ya U shuma ya nga ha Fulufulu ya Nṱha Ṱhanu zwazwino zwi kati lwa tshoṱhe nahone Minisṱa vha Muḓagasi vha ḓo ri dzivhegeni dzi ḓaho, vha ḓivhadza zwipikwa zwa mashumele a Eskom zwo livhiswaho kha u fhelisa maitele a u khaulwa ha muḓagasi nga u sielisana. 3.4.    Musi zwo ralo, Phresidennde kha mulaedzwa wavho wa  SoNA ya ṅwaha wa 2023, vho amba nga ha maga ane a vha hone zwazwino a u tandulula thaidzo dza tshikalo tshi re nṱhesa tsha u shayea ha mishumo kha vhaswa khathihi na u engedzea ha mitengo ya ṱhoḓea dza misi yoṱhe.  Ngauralo, mbilo ine ya tou vha tshone tshidziki tshithihi fhedzi tsha heino migwalabo, ndi ndingedzo dza u bvisa  Phresidennde Vho Ramaphosa tshiduloni hu tshi shumiswa nḓila dzine dza sa tendelane na ndayotewa. Ri khou tama u ḓivhadza avho vhoṱhe uri ZWA U SHANDUKISWA HA MUVHUSO HU TSHI SHUMISWA MAITELE ANE A SI ANANE NA NDAYOTEWA A ZWI NGA ḒO ITEA FHANO AFRIKA TSHIPEMBE. Ḽihoro ḽifhio na ḽifhio ḽine ḽa vha na dzangalelo ḽa u vhusa ḽino shango, ḽi tea u imela u dzhenela khetho dza nnyi na nnyi dza ṅwaha wa 2024. Ndingedzo dza u vhanga khakhathi na pfudzungule fhano shangoni dzi ḓo lwiwa nadzo lwa mulayo nga nḓila yo fhelelaho. Ri tea u dovha hafhu ra zwi bvisela khagala uri  a hu na zwiito na zwithihi zwa vhuhokoko ha zwa polotiki zwiṋe zwa ḓo ṱuṱuwedza vhadzulapo vha Afrika Tshipembe nga iṅwe nḓila. 3.5.    Khabinethe yo dovha hafhu ya dzhiela nṱha mafhafhaḓo ane zwiṅwe zwigwada zwa khou a amba a uri zwo ṋea Khabinethe maḓuvha a sumbe a uri i vale zwikolo. Khaḽendara ya zwikolo zwa Afrika Tshipembe, zwa muvhuso na zwa phuraivethe, ye ya anḓadzwa kha gurannḓa ya muvhuso nga ṅwedzi wa Ṱhafamuhwe 2022, yo no ḓi sumbedzisa ḓuvha ḽa 20 Ṱhafamuhwe 2023 sa ḓuvha ḽa holodeyi ya zwikolo yo khetheaho. Zwo ḓi dzula zwi tshi tou vha khagala uri hu na ndingedzo dza u ṱoḓa u ḓiita vhafhenyi ngeno zwi songo ralo. Zwenezwo zwo ḓi ralovho na kha u vala ha zwikolo phanḓa ha ḓuvha ḽa holodeyi ya nnyi na nnyi. 4.    Mbekanyamushumo ya Vhurangaphanḓa ha Vhaswa ya Phresidennde 4.1.    Khabinethe yo ṱanganedza u rwelwa ṱari ha Mbekanyamushumo ya Vhurangaphanḓa ha Vhaswa ya Phresidennde nga Phresidennde Vho Ramaphosa nga ḽa 10 Ṱhafamuhwe 2023, fhaḽa Yunivesithi ya Walter Sisulu, i re ḓoroboni ya Mthatha, ye mbekanyamushumo yeneyi ya ita uri hu vhe na u thomiwa ha mbekanyamushumo ya vhuthihi ha Pan-African. 4.2.    Hezwi zwo vhumba tshipiḓa tsha dzulo ḽa u rwelwa ṱari ha tshiimiswa tsha Nelson Mandela Youth Dialogue nga fhasi ha thero ine ya ri: “Vhurangaphanḓa ha Mikhwa nahone ha vhukati ha mirafho hu tshi itelwa u bveledza Afrika ḽa khwine”. Hetshi tshikhala tsha vhurangaphanḓa ha vhukati ha mirafho ndi tshone tshine tsha khwaṱhisa pulane na thendelano dzine dza vha hone zwazwino u mona na dzhango nga u angaredza u fana na iyo ya Adzhenda ya Mbumbano ya  Afrika ya 2063, Thendelanomviswa ya Vhaswa vha Afrika khathihi na Thendelano dza Vhupo ha Mbambadzo yo Vhofholowaho kha Dzhango ḽa Afrika.5.    Muhanga wa thendelano dza u maga mimoḓoro fhano Afrika Tshipembe  5.1.    Khabinethe yo ṱanganedza mafhungo a uri khamphani ya u maga mimoḓoro i ḓivhiwaho sa Stellantis South Africa yo saina memorandamu wa thendelano na vha Koporasi ya Mveledziso ya Nḓowetshumo khathihi na vha Muhasho wa Mbambadzo, Nḓowetshumo na Phikhisano vha tshi itela u fhaṱa tshiimiswa tsha u bveledza mimoḓoro miswa fhano Afrika Tshipembe. Vha ha Stellantis ndi vhone vhane vha rengisa mimoḓoro ya Jeep, Alfa Romeo, Fiat, Citroën, Opel na Peugeot kha ḽa Afrika Tshipembe.6.    Vhushaka ha shango ḽa Tanzania na ḽa Afrika Tshipembe 6.1.    Khabinethe yo ṱanganedza Madalo a Muvhuso kha ḽino ḽa Afrika Tshipembe nga Ḽavhuṋa, ḽa 16 Ṱhafamuhwe 2023 nga Phresidennde Vho Samia Suluhu Hassan vha Riphabuḽiki ya Tanzania, nga murahu ha thambo u bva kha mushumisani navho,  Phresidennde Vho Ramaphosa. Madalo aya a khou vha hone nga murahu ha Khomishini ya Vhukati ha Dziminisṱa dza Mashango aya Mavhili ane a vha Afrika Tshipembe na Tanzania (BNC) ye ya farelwa fhaḽa Pretoria nga Ḽavhuraru, ḽa 15 Ṱhafamuhwe 2023. A ḓo dovha hafhu a rwela ṱari dzulo ḽa vhuvhili ḽa BNC ya vhukati ha Afrika Tshipembe na Tanzania, ine yo vhumbwa nga komiti nṋa: ya zwa Polotiki na Vhudipuḽomati; Vhupileli na Tsireledzo; Mafhungo a zwa Ikonomi, na Mafhungo a zwa Matshilisano na Mvelele.6.2.    Nga nnḓa ha zwa u tikedza haḽo Afrika Tshipembe kha nndwa yaḽo ya u lwela mbofholowo, shango ḽa Tanzania ndi ḽiṅwe ḽa mashango ane a vha mushumisani muhulwane wa ḽino ḽa Afrika Tshipembe kha vhushaka ha zwa mbambadzo, lwe mbambadzo yoṱhe nga u angaredza vhukati ha tshaka idzi mbili, ya engedzea u bva kha R6.89 biḽioni nga ṅwaha wa 2021 u swika kha R8.71 biḽioni nga ṅwaha wa 2022. Hu na khamphani dza fhano Afrika Tshipembe dzi swikaho 250 dzine dza khou shuma kha sekhithara dzo fhambanaho kha ḽa Tanzania.7.    Ṱhanganyo ya khamphani ya Heineken na ya Distell 7.1.    Khabinethe yo ṱanganedza zwa u tendelwa ha ṱhanganyo ya dzitshaka ya khamphani dza vhaingi vha halwa vha Yuropa, i ḓivhiwaho sa Heineken na vhabveledzi vha halwa vha fhano Afrika Tshipembe, vha ḓivhiwaho sa Distell Group Holdings nga vha Khoro ya Phikhisano.7.2.    Ṱhanganyo iyi, ine ya ḓo vhumba vhabveledzi vhahulwanesa vha halwa vhu ingwaho nga dzhusi ya maapula fhano shangoni, ndi ine ya ḓo tendelwa nga murahu ha musi ho ranga u vha na nyimele nnzhi dzine dza ḓo vhuedza vhadzulapo, dzine dza katela u ṱuṱuwedza zwa u bveledziswa ha vhaṋetshedzi, u bvela phanḓa na u renga zwibveledzwa na tshumelo dzapo, u ṱuṱuwedzwa ha vhubindudzi kha zwa ṱhoḓisiso na mveledziso khathihi na u engedzea ha zwa vhumagi hapo. 7.3.    Izwi zwiimiswa zwo ṱanganywaho zwi ḓo dovha hafhu zwa ṱuṱuwedza vhuṋe ha bindu nga vhashumi vhaḽo nga u bveledza pulane ine ngayo vhashumi vha fhedza vho vha  vhaṋe vha mikovhe khathihi na u ṋea vhashumi vhuimeleli kha bodo.  8.    Vhulavhelesi ha Mvelaphanḓa kha zwa Ṱhaḓulo ya Miḓalo ya ṅwaha wa 20228.1.    Khabinethe yo ṱanganedza mushumo we wa itwa nga Minisṱa wa Vhudzulo ha Vhathu,  Mufumakadzi Vho Mmamoloko Kubayi na Miraḓo ya MinMEC ya Muhasho wa Vhudzulo ha Vhathu wa u lavhelesa mvelaphanḓa kha zwa u sudzuluswa na u ṋewa vhudzulo ha tshoṱhe ha miṱa yo kwameaho nga miḓalo ya ṅwaha wa 2022 ngei kha vunḓu ḽa KwaZulu-Natal zwenezwo musi shango ḽi tshi khou swika kha tshifhinga tsha tshihumbudzi tsha u thoma tsha tshiwo itshi u tou bva tshe tsha wela shango ḽashu. 9.    Mafhungo ane a si vhe ngoho nga ha Mbuelo dzine dza wanwa nga Dziminisṱa na Vhathusaminisṱa9.1.    Khabinethe yo sumbedzisa u kwamea nga zwa u phaḓaladzwa ha mafhungo ane a si vhe ngoho hune ha khou bvela phanḓa nga ha Mbuelo dza Dziminisṱa na Vhathusaminisṱa zwi tshi fhambana na zwiṋe zwa vha zwone kha Tsumbamaitele ya Miraḓo ya Khabinethe, ine ya bvisela khagala mbuelo, tshomedzo dza mushumo na magavhelo a Miraḓo ya Khabinethe hu tshi itelwa uri vha kone u ita mishumo yavho nga nḓila yavhuḓi.9.2.    Nzudzanyo dza Vhudzulo ha Dziminisṱa dzi khou vha hone nga murahu ha Thendelano dza 1910 dza musi hu tshi vhumbiwa Mbumbano ya Afrika Tshipembe ine ya vha yone ye ya ta misanda miraru ya shango ḽa Afrika Tshipembe ine khayo,  Pretoria ya vha yone Musanda wa Shango, Bloemfontein ya vha yone Musanda wa zwa Vhulamukanyi ngeno Cape Town yo vha yone Musanda wa hune ha vha na Phalamennde. Nnḓu idzo dzine ha khou pfi dzi tou vha maḓu a vhunzhilinzhili, dzoṱhe dzo rengwa phanḓa ha ṅwaha wa 1994 ngeno hu na uri muvhuso wo ḓaho nga murahu we wa rangwa phanḓa nga African National Congress wo tou ita fhedzi uri hu vhe na ṱhogomelo yo teaho ya nnḓu dzenedzo u itela uri dzi dzule dzi na ndeme yo teaho uri dzi kone u vhuelwa nga u gonya ha ndeme ya ndaka.  9.3.    Dziminisṱa na Vhathusaminisṱa vhane vha shumisa nnḓu dze vha ṋetshedzwa dzone nga muvhuso vha badela rennde nga nḓila i fanaho na zwine miraḓo ya phalamennde vha itisa zwone. Zwi ḓo vha zwi si zwavhuḓi u lavhelela uri Dziminisṱa na Vhathusaminisṱa vhane a vho ngo tsireledzea kha mishumo yavho ya zwino vha tou ḓiṱoḓela madzulo avho vhone vhaṋe musi vha tshi khou shumela lushaka. 9.4.    Zwiendedzi zwine zwa shumiswa nga Dziminisṱa na Vhathusaminisṱa zwi elana zwavhuḓi na Ministerial Handbook nahone ndeme yazwo ya nṱhesa i tiwa nga Minisṱa wa zwa Masheleni vha tshi khou shumisana na Minisṱa wa zwa Mapholisa nga ha zwidodombedzwa zwa tsireledzo. Zwidodombedzwa zwa tsireledzo ndi zwiteṅwa zwa ndeme musi hu tshi tiwa mitengo ya nṱhesa nahone zwiwo zwine zwa si vhe zwavhuḓi zwa zwenezwino zwa musi  dziMEC vha tshi lozwa matshilo avho kana vha vha kha khombo dza moḓoro dzi shushaho, zwi ombedzela ndeme ya fhungo iḽi nahone a ḽi tei  u shumiswa nga nḓila ya u ḓiṱoḓela mbuno dza zwa polotiki. 9.5.    Miraḓo yoṱhe ya Phalamennde vha a tewa nga u vha na vhashumi vhavho vha thikhedzo vhane vha vha thusa kha u ita mishumo yavho. Phambano kha tshivhalo tsha vhashumi vha thikhedzo kha ofisi dza Dziminisṱa i vha hone nga mulandu wa tshifhinga tshe Minisṱa onoyo a tholwa ngatsho sa izwi vhashumi vhoṱhe vha tshi ṱumanywa na themo ya ofisi ya Minisṱa onoyo. Hezwi zwo ralo nga mulandu wa uri Ministerial Handbook ndi ḽiṅwalo ḽine ḽa dzulela u shandulwa misi yoṱhe. 9.6.    Phresidennde vho rumela Ministerial Handbook ine ya vha hone zwazwino kha vha Khomishini ya nga ha Miholo ya Vhaofisiri vha kha Ofisi Khulwane dza Muvhuso yo Ḓiimisaho nga Yoṱhe ine zwazwino ndi yone ine ya sedzana na zwa miholo ya vhaofisiri vhoṱhe vha ofisi khulwane dza muvhuso uri i senguluswe. B.    Tsheo dza Khabinethe1.    Mvetamveto ya Mbekanyamaitele ya Vhafumakadzi vha zwa Mitambo1.1.    Khabinethe yo ṱanganedza zwa u anḓadzwa kha gurannḓa ya muvhuso ha mvetamveto ya Mbekanyamaitele ya Vhafumakadzi vha zwa Mitambo hu tshi itelwa uri hu vhe na vhupfiwa ha nnyi na nnyi. Mbekanyamaitele i bvisela khagala mutevhe wa maga ane a ḓo ṱuṱuwedza na u tikedza vhafumakadzi kha zwa mitambo khathihi na u ita uri hu vhe na mbekanyamaitele dza u fhelisa thaidzo dza tshayandingano ya zwa mbeu kha mitambo yo fhambanaho na zwiimiswa zwa hone. 1.2.    I dovha hafhu ya tandulula thaidzo dza zwikhukhulisi zwa u dzhena ha vhafumakadzi kha mitambo zwi ngaho, u shayea ha masheleni, ndambedzo na miholo i songo eḓanaho. Mbekanyamaitele ine ya khou dzinginywa yo livhiswa kha u ṱuṱuwedza zwa u shela mulenzhe ha vhafumakadzi kha zwa mitambo na vhurangaphanḓa nga nḓila yo engedzeaho u fana na zwa vhugudisi na u vha malogwane.  1.3.    Mbekanyamaitele i dzhiela nṱha uri zwa u shela mulenzhe ha vhafumakadzi kha zwa mitambo na vhurangaphanḓa zwo engedzeaho, zwi ḓo fhungudza vhukuma khathihi na u fhelisa lwa tshoṱhe zwa tshayandingano ya mbeu khathihi na zwiito zwo fhambanaho zwa khethululo i itelwaho vhafumakadzi. I dovha hafhu ya lavhelela u ṱuṱuwedza ndinganelo khathihi na u vhona uri vhafumakadzi vha khou wana ṱhonifho na u dzhielwa nṱha kha maimo a phurofeshenaḽa, hu tshi katelwa na miholo i linganaho sa vhashumisani vhavho vha vhanna.2.    U farwa ha Muṱangano wa Ḽifhasi wa nga ha Mutakalo wa Vhomme na Dzitshetshe dzavho - 20232.1.    Khabinethe yo ṋea thendelo ya uri shango ḽa Afrika Tshipembe ḽi vhe ḽone ḽine ha ḓo farelwa Muṱangano wa Ḽifhasi wa nga ha Mutakalo wa Vhomme na Dzitshetshe dzavho khaḽo fhaḽa Ḓoroboni ya Kapa u bva nga ḽa  8  u swika 11 Shundunthule 2023, une muṱangano uyo wa ḓo dzhenelwa nga vhashelamulenzhe vha swikaho 1 000 u bva ḽifhasi ḽoṱhe vha tshi lingedza u wana thandululo nga u ṱavhanya dza u khwinifhadza tshikhala tsha u tshila ha vhomme na dzitshetshe dzavho khathihi na u thivhela zwa u bebwa ha vhana vho no lovha.  2.2.    Afrika Tshipembe ḽo vha na mvelaphanḓa khulwane kha ndingedzo dza u swikela Zwipikwa zwa Mveledziso ya Tshifhinga Tshilapfu zwa Dzangano ḽa Vhuthihi ha Dzitshaka (UN) hu tshi itelwa mutakalo wa vhomme na dzitshetshe dzavho khathihi na zwa u thivhelwa ha vhana vhane vha bebwa vho no lovha. Shango ḽashu ḽi ḓo dovha hafhu ḽa vhuelwa vhukuma musi vhueni ha muṱangano uyu vhu tshi ḓo vha vhu tshi khou kovhana zwinzhi nga ha pulane na mihumbulo yavho ine ya khou shuma zwavhuḓi ya nga ha mafhungo a kwamaho mutakalo wa vhomme na dzitshetshe dzavho.3.    Thandela ya nga ha Nḓila dza Vhufa ha Nndwa ya Mbofholowo na Mbofholowo  (RLHR)3.1.    Khabinethe yo ṱanganedza muvhigo wo dodombedzwaho wa nga ha mvelaphanḓa kha zwa u thoma u shumiswa ha thandela ya RLHR. Khabinethe yo dovha hafhu ya tendela zwa uri Minisṱa vha Muhasho wa zwa Vhushaka ha Dzitshaka na Tshumisano khathihi na Minisṱa vha Muhasho wa  zwa Vhulamukanyi na Tshumelo dza Ndulamiso vha vhe tshipiḓa tsha Komiti ya Vhukati ha Dziminisṱa (IMC) kha RLHR. 3.2.    RLHR ndi thandela ya u vhea mafhungo ṱhohoni ya lushaka yo livhiswaho kha u fhululedza na u pembelela nḓila ya Afrika Tshipembe ya u livha kha mbofholowo. Khabinethe yo vhumba IMC u itela u lavhelesa thandela iyi khathihi na u ṋetshedza vhurangaphanḓa ha zwa polotiki.3.3.    Thandela iyi ndi ine ya khou lavhelela u katela tshaka dzo fhambanaho dza u vhea mafhungo ṱhohoni a nga ha vhuḓiṋetshedzeli he vhalwelambofholowo vha vhu ita vha tshi itela uri Afrika Tshipembe ḽi vhe shango ḽo vhofholowaho nahone ḽa demokirasi. I dovha hafhu ya ita uri hu kone u fhaṱwa mimuziamu, zwihumbudzi, dziḽaiburari na mbulungelo nahone yo livhiswa kha u dzhiela nṱha maitele a vhuthihi na tshumisano vhukati ha vhathu vha Afrika. Yo dovha hafhu ya khwaṱhisedzwa nga vha UN nahone i na khonadzeo ya u khwaṱhisa tshumisano vhukati ha vhathu na vhathu nga u shumisa mvelele na vhufa u mona na dzhango ḽoṱhe ḽa Afrika.  3.4.    Vhunzhi ha mishumo ye ya itwa nga ṅwaha wa 2022 ndi ine ya katela madalo a Minisṱa a u ya ngei Botswana na Zimbabwe hu tshi katelwa na u dzudzanya miṱangano na mashango a ngaho Angola na Tanzania. 3.5.    Mishumo ine ya khou itwa kha iyi thandela, ndi ye ya livhiswa kha u ṱumanya mashango oṱhe a Tshipembe ha Afrika khathihi na u funza vhaswa nga ha nndwa ya u lwa na zwiito zwa vhukoḽoni na khethululo nga lukanda. Mbekanyamaitele na yone i ita uri hu kone u vha na khonadzeo dza u vhuisela murahu hayani masalela a vhalwelambofholowo vha ḽa Afrika Tshipembe vhe vha vhulungwa kha mashango a nnḓa. Mavhiḓa a linganaho 11 ane a ḓivhiwa sa mavhiḓa a vhadzulapo vha ḽa Afrika Tshipembe o swika he a ṱaluswa fhaḽa kha shango ḽa Zambia, hu tshi katelwa na iḽo ḽa Ḽizhakanḓila ḽa mulwelambofholowo Vho Duma Nokwe. 4.    Mbekanyamaitele ya Lushaka ya nga ha u ita uri Vhutsila, Mvelele na Vhufa zwi vhe nga nḓila ya Didzhithaḽa4.1.    Khabinethe yo ṱanganedza Mbekanyamaitele ya Lushaka ya nga ha u ita uri Vhutsila, Mvelele na Vhufa zwi vhe nga nḓila ya Didzhithaḽa uri i thome u shuma. Mbekanyamaitele iyi i dovha hafhu ya khwaṱhisedza Mbekanyamaitele ya Lushaka ya nga ha u ita uri Zwiko zwa Vhufa zwi vhe zwa Didzhithaḽa ye ya bveledzwa nga Muhasho wa Vhutsila na Mvelele wa kale nga ṅwaha wa 2011. Mbekanyamaitele yo lavhesesa kha zwa u ita uri zwiko zwa vhufa zwi vhe zwa didzhithaḽa hu tshi itelwa uri zwi kone u vhulungea, u swikelelea khathihi na uri hu kone u vha na ndangulo ya vhuṋe.4.2.    Naho aya maitele a u ita uri zwi vhe zwa didzhithaḽa a tshi tou vha maitele a u shandukisa mafhungo u bva kha anaḽogo u ya kha didzhithaḽa, hu tshi katelwa na rekhode dza mabambiri, microfiche na mafhungo o rekhodiwaho kha theiphi dzine dza si vhe dza didzhithaḽa, mbekanyamaitele yo lapfisa ṱhalutshedzo iyi ya vho katela zwiko zwo dzulaho zwi zwa dzidzhithaḽa u tou bva na mathomoni u fana na mafhungo e a bveledzwa nga nḓila ya didzhithaḽa ane a nga si vhuye a bva o shandukiselwa u ya kha tshivhumbeo tshi fareaho. 4.3.    Aya maitele a u ita uri zwiko izwi zwi vhe zwa didzhithaḽa a ḓo vha na mbuelo nnzhi kha shango sa izwi a tshi ḓo ita uri hu kone u vha na tswikelo yo leluwaho ya zwiko zwa mafhungo, nga maanḓa izwo zwine zwa vha fhethu ha mbulungelo, dziḽaiburari na mimuziamu. Mbekanyamaitele i ḓo thoma u shumiswa kha mihasho yoṱhe ya muvhuso na tshitshavha nga u angaredza.  C.    Mulayotibe1.    Mulayotibe wa Khwiniso ya Mafhungo a zwa Vhulamukanyi, wa ṅwaha wa 20231.1.    Khabinethe yo ṱanganedza zwa u rumelwa ha Mulayotibe wa Khwiniso ya Mafhungo a zwa Vhulamukanyi, wa ṅwaha wa 2023 ngei Phalamenndeni. Mulayotibe uyu ndi une wa khou lavhelala u khwinisa Milayo yo fhambanaho ine ya vha nga fhasi ha ndangulo ya Muhasho wa zwa Vhulamukanyi na Mveledziso ya Ndayotewa nga u tandulula mafhungo a zwa thekiniki khathihi na zwithu zwine zwa kwama u shumiswa ha Milayo nga nḓila i re khagala.1.2.    Mulayotibe u na zwiteṅwa zwa 37 zwine khazwo ha khou dzinginywa khwiniso u itela u khakhulula vhuṱudzeṱudze ha ndayotewa kha Milayo yo fhambanaho.  D.    Vhuṱambo vhune ha khou ḓa1.    Ḓuvha ḽa Pfanelo dza Vhuthu 1.1.    Phresidennde Vho Ramaphosa vha ḓo ṋetshedza mulaedza wavho wa ḓuvha kha vhuṱambo ha lushaka ha u elelwa Ḓuvha ḽa Pfanelo dza Vhuthu ha ṅwaha wa 2023 nga Ḽavhuvhili, ḽa 21 Ṱhafamuhwe 2023 fhaḽa Tshitediamu tsha De Aar West, kha vunḓu ḽa Kapa Devhula. 1.2.    Thero ya uno ṅwaha ndi ine ya ri: “U khwaṱhisa na u Bvela Phanḓa na Maitele a Pfanelo dza Vhuthu ho Livhiwa kha Vhumatshelo”, zwenezwo musi ri tshi khou elelwa mabulayo a fhaḽa Sharpeville na Langa hu tshi katelwa na miṅwe migwalabo ye ya vha hone nga ḽa 21 Ṱhafamuhwe 1960 u mona na shango ḽoṱhe. 1.3.    Sa muvhuso, ri kha ḓi vha ro ḓiimisela kha zwa vhuḓifhinduleli ha ndayotewa ha u tsireledza pfanelo dza vhuthu vhoṱhe fhano shangoni. Kha ri shumisane u itela u vhona uri a hu na ane a khou salela murahu musi ri tshi khou lingedza u ita uri mbetshelwa dza Ndayotewa ya Riphabuḽiki ya Afrika Tshipembe ya ṅwaha wa 1996 khathihi na Mulayotibe wa Pfanelo zwi vhe zwithu zwine zwa kona u swikelwa nga vhathu vhoṱhe.2.    Ḓuvha ḽa zwa Maḓi ḽa Ḽifhasi2.1.    Afrika Tshipembe ḽi ḓo fhululedza Vhege ya zwa Maḓi ya Lushaka u bva nga ḽa 20 u swika ḽa 26 Ṱhafamuhwe 2023 nga fhasi ha thero ine ya ri: “U Ṱavhanyedzisa Tshanduko”. 2.2.    Vhege iyi i kho fhululedzwa nga tshifhinga tshithihi na  Ḓuvha ḽa zwa Maḓi ḽa Ḽifhasi nga ḽa 22 Ṱhafamuhwe 2023, ḽine ḽa vha ḓuvha ḽi ombedzelaho ndeme ya maḓi o kunaho. Naho ho vha na mvula dze dza na vhukuma zwenezwino kha zwiṅwe zwipiḓa zwa shango, Afrika Tshipembe ḽi kha ḓi vha shango ḽi re na ṱhahelelo ya maḓi nahone ḽi dzhiiwa sa ḽiṅwe ḽa mashango a 30 a shayesaho maḓi ḽifhasini.2.3.    Khabinethe yo ita khuwelelo kha vhadzulapo vhoṱhe ya uri vha tsireledze zwiko zwashu zwa maḓi u fana na maroroma sa izwi hezwi zwi zwiko zwa ndeme kha zwa nḓisedzo ya maḓi ya tshifhinga tshilapfu. Roṱhe, ri na zwine ra nga ita kha u lingedza u vhulunga maḓi khathihi na u ita uri zwiko zwashu zwi si swike hune zwa nga xa. 3.    Ḓuvha ḽa Vhulwadze ha Lufhiha (TB) ḽa Ḽifhasi3.1.    Muthusaphresidennde Vho Paul Mashatile vha ḓo ṋetshedza tshipitshi tsha ḓuvha nga tshifhinga tsha vhuṱambo ha tshiofisi ha u elelwa nga ha Ḓuvha ḽa TB ḽa Ḽifhasi nga ḽa 24 Ṱhafamuhwe 2023 nga fhasi ha thero ine ya ri: “Ee! Nṋe na Vhone Ri nga Fhelisa Dwadze ḽa TB”. 3.2.    Vhuṱambo ha tshiofisi vhune ha ḓo farelwa fhaḽa Tshiṱediamu tsha Thlabane vunḓuni ḽa Devhula Vhukovhela vhu ḓo thusa kha ḽa uri Khoro ya Lushaka ya Afrika Tshipembe ya nga ha AIDS khathihi na u rwelwa ṱari ha Pulane ya Ndeme ya Lushaka ya nga ha Dwadze ḽa TB, HIV na ayo a Fhiriselwaho nga zwa Vhudzekani kha miṅwaha ya u bva nga 2023 u swika kha 2028. Hezwi zwi khou tou vha u ḓadzisa kha mvelaphanḓa khulwane vhukuma ye ya swikelwa nga mulandu wa u tou lavhelesa tshoṱhe kha zwa u thivhela, u ilafha, u shumisa mishonga na u tevhedza, u vhiga na u tevhedza khathihi na u fhelisa zwiito zwoṱhe zwa khethululo na u nyefula. E.        Milaedza1.    U fhululedzaKhabinethe yo rumela maipfi ayo a u fhululedza na u tamela mashudu kha: Thimu ya The Proteas ine zwazwino ya khou tamba na thimu ya West Indies kha madalo a zwivhumbeo zwo fhambanaho. Khabinethe i khou ita khuwelelo kha vhadzulapo vhoṱhe vha ḽa Afrika Tshipembe ya uri vha tikedze thimu ya The Proteas zwenezwo musi i tshi khou bvela phanḓa na u fhefheḓisa fulaha yashu nṱha. 2.    Maipfi a ndiliso Khabinethe yo livhisa maipfi ayo a ndiliso kha vha miṱa na mashaka a: MEC wa Muhasho wa Pfunzo wa vunḓu ḽa Free State, Vho Tate Makgoe (60), vhe vha shela mulenzhe vhukuma kha sekhithara ya zwa pfunzo lwe vha fhedza vho kona u ranga phanḓa zwavhuḓi vunḓu ḽa Free State kha uri ḽi wane tshikalo tsha nṱhesa tsha vhagudi vho phasaho maṱiriki kha tshifhinga tsha miṅwaha miṋa nga u tevhekana. Mufumakadzi Vho Maurencia Gillion, vhe vha vha vha tshi imela vunḓu ḽa Kapa Vhukovhela kha Khoro ya Mavunḓu ya Lushaka vha dovha hafhu vha shuma na kha Komiti ya Tshumelo dza zwa Mutakalo na Matshilisano ya NCOP. Vho vha vhe mulwelambofholowo a ḓivheaho nahone vho shumela vhathu vha vunḓu ḽa Kapa Vhukovhela, nga maanḓa kha zwipiḓa zwa vhupo ha mahayani zwa vunḓu ḽeneḽo lwa tshifhinga tsha miṅwaha minzhi. Vho John Wills (66), ramilayo na mulwelambofholowo a lwelaho pfanelo dza vhathu a ḓivheaho we a ḓo imela vhunzhi ha vharangaphanḓa vha zwa polotiki, hu tshi katelwa na  Phresidennde wa kale Vho Nelson Mandela.Vho Mark Pilgrim (54), muthu a ḓivheaho kha zwa nyanḓadzamafhungo we a dovha a  ṱuṱuwedza vhathu vhanzhi kha yeneyi nḓowetshumo ya zwa nyanḓadzamafhungo.   Mufumakadziwavhaṋe Vho Gloria Bosman (50), ramuzika na musiki wa dzinyimbo wa ḽa Afrika Tshipembe ane a vha muwini wa pfufho dza zwa muzika dzo fhambanaho ane a lidza muzika wa jazz.F.    U  tholwaU tholwa hoṱhe hu ḓo khunyeledzwa nga murahu ha musi ho ranga u khwaṱhisedzwa ha ndalukano na u ṱanzwa madzina ho teaho.1.    Miraḓo ya Khorongeletshedzi ya Ndangulo ya Tshikimu tsha Vhuṋe ha Tshipiḓa tsha Mavu: (a)    Muambeli Vho Boyce Mkhize (Mudzulatshidulo);(b)    Khosi Vho Pheni Cypraim Ngove (Muthusamudzulatshidulo);(c)    Mufumakadzi Vho Kagisho Mmaseleke Choenyana;(d)    Vho Pieter Jacobus De Beer;(e)    Muambeli Vho Nomonde Nokuthula January;(f)    Vho Iqbal Mohamed Motala; na (g)    Dokotela Vho Vuyisani Moss. 2.    Miraḓo ya Khomishini ya Vhomadzhisiṱaraṱa:  (i)    Mufumakadzi Vho Nomzamo Zondo;(ii)    Vho Hanif Vally;(iii)    Dokotela Vho Cornelia September;(iv)    Vho Makgabhana Mokoena (vha khou tou dovha u tholwa hafhu); na (v)    Phurofesa Vho Estelle Hurter (vha khou tou dovha u tholwa hafhu). Mbudziso:Vho Michael Currin – Muambeli wa Muvhuso vho tou Farelaho Luṱingothendeleki: 082 462 7896 "
"Tshitatamennde tsha Muṱangano wa Khabinethe wa Ḽavhuraru, ḽa 29 Ṱhafamuhwe 2023",30 Mar 2023,https://www.gov.za/speeches/statement-cabinet-meeting-29-march-2023-30-mar-2023-0000,https://www.gov.za/ve/speeches/statement-cabinet-meeting-29-march-2023-30-mar-2023-0000,"A.  Mafhungo a Zwino kha Shango1.  Muḓagasi 1.1.  Minisṱa vha Muḓagasi, Dokotela Vho Kgosientsho Ramokgopa, vho dalela zwiṱitshi zwa muḓagasi zwa 14 vha tshi itela uri vha kone u vha na nḓivho yo fhelelaho nga ha khaedu dzine Eskom ya khou ṱangana nadzo kha tshiṱitshi tshiṅwe na tshiṅwe tsha muḓagasi. 1.2.  Madalo aya o ṋetshedza Minisṱa tshikhala tsha u davhidzana na vha ndangulo, vhashumi khathihi na madzangano a zwa vhashumi vhane vha vha vhone vha shumaho nga zwa muḓagasi ḓuvha na ḓuvha, tshipikwa tshihulwane hu u bveledza maitele a tshumisano henefho kha zwiṱitshi zwenezwo zwa muḓagasi sa tshipiḓa tsha mbekanyamushumo ya u khwinifhadza vhubveledzisi ha muḓagasi khathihi na u lingedza u tandulula thaidzo ya ṱhahelelo ya muḓagasi.1.3.  Khabinethe i khou tikedza Minisṱa kha u ṱanganedza fhungo ḽa uri vhashumi vha Eskom ndi vhone vhathu vha ndeme kha u tandulula khaedu dzashu dza zwa fulufulu.2.  Tsedzuluso dza zwa Vhashumi dza Kotara Iṅwe na Iṅwe (QLFS) dza nga ha tshivhalo tsha mishumo2.1.  Khabinethe yo ṱanganedza mbonalo ya u engedzea ha nyimele ya zwa mishumo fhano shangoni sa izwi QLFS yo vhiga nga ha u gonyela nṱha ha tshivhalo tsha zwa mushumo tshi swikaho 48 000 kha sekhithara dza tshiofisi dzine dza si vhe dza zwa vhulimi kha tshifhinga tsha kotara ya vhuṋa ya ṅwaha wa 2022. U gonyela nṱha ha tshivhalo tsha zwa mishumo uhu ho ṱuṱuwedzwa nga mbambadzo, tshumelo dza zwa mabindu khathihi na sekhithara dza zwa migodi, zwe hezwi zwa ita uri tshikalo tsha zwa u sikwa ha mishumo fhano shangoni tshi swike 10 miḽioni.2.2.  Uhu u engedzea nga zwiṱuku ha tshivhalo tsha mishumo hu khou vha hone nga mulandu wa u ḓidzhenisa tshoṱhe ha vhathu vhoṱhe vha kwameaho vha tshi shumisana na muvhuso, kha zwa u thoma u shumiswa ha Pulane ya Phaṱhululo na Mvusuludzo ya Ikonomi (ERRP).2.3.  Mbalombalo dza zwa mishumo kha kotara ya vhuṋa dzo ḓitika kha mbuelo dze dza vha hone dza u sikwa ha mishumo ya vhukuma i linganaho 648 000 kha kotara ya vhuvhili ya ṅwaha wa 2022 khathihi na mishumo ya 204 000 ye ya sikwa vhukati ha kotara ya vhuvhili na kotara ya vhuraru kha ṅwaha wa 2022.2.4.  Zwa u thoma u shumiswa nga nḓila ya vhuronwane ha ERRP zwi khou vha na mvelaphanḓa  yo khwaṱhaho kha zwa u sikwa ha mishumo hu tshi katelwa na nndwa ya u lwa na zwa u shayea ha mishumo khathihi na vhushai.3.  Ṱano na Samithi ya U ḓihudza nga U renga Zwibveledzwa Zwapo zwa fhano Afrika Tshipembe3.1.  Khabinethe yo fhululedza mushumo we wa tshimbila zwavhuḓi wa u farwa ha Ṱano na Samithi ya U ḓihudza nga U renga Zwibveledzwa Zwapo zwa fhano Afrika Tshipembe ya vhu 11 ye ya farelwa fhaḽa ḓoroboni ya Johannesburg nga fhasi ha thero ine ya ri “U alusa ikonomi na u sika mishumo nga kha Zwibveledzwa Zwapo”, ye tshiambi tshihulwane khayo ha vha Mufarisaphresidennde, Vho Paul Mashatile, nga ḽa 28 Ṱhafamuhwe 2023.3.2.  Ṱano ḽo ṱana thundu na tshumelo dza maimo a nṱha dze dza bveledzwa fhano hayani dzi fhiraho 200 u bva kha zwitambiswa zwa vhana, zwishumiswa zwa pfunzo, fanitshara, zwibveledzwa zwa zwiḽiwa na zwinwiwa u ya kha zwa eḽekiṱhironiki, zwe hezwi zwa sumbedza vhukoni vhuhulwane ha zwa vhubveledzi vhune ha vha hone fhano Afrika Tshipembe, u shandukela kha zwa vhubveledzi khathihi na vhukoni ha vhamagi vhapo.3.3.  Khabinethe yo ṱuṱuwedza mabindu na vhadzulapo uri vha renge zwibveledzwa zwapo sa izwi thengo iṅwe na iṅwe kana ṱhoḓea ya zwibveledzwa zwapo na tshumelo i tshi shela mulenzhe kha u vusuluswa ha ikonomi khathihi na u tikedza zwa u sikwa ha mishumo. 4.  Vhushaka ha shango ḽa Afrika Tshipembe na ḽa Belgium4.1.  Khabinethe yo ṱanganedza vhuḓifulufheli he ha sumbedzwa kha ḽa Afrika Tshipembe nga kha Madalo a Muvhuso a Muhulise Khosikhulu Vho Philippe na Khosikadzi Vho Mathilde, vha Muvhuso wa shango ḽa Belgium, nga murahu ha musi vho rambiwa nga Phresidennde Vho Cyril Ramaphosa, u bva nga ḽa 22 u swika nga ḽa 27 Ṱhafamuhwe 2023. 4.2.  Vhushaka ho khwaṱhaho ha vhukati ha mashango aya mavhili ho sedza kha zwa mbambadzo, vhubindudzi ha vhukuma na mashango a nnḓa khathihi na vhuendelamashango ndi zwone zwe zwa itisa uri hu vhe na aya Madalo a Muvhuso a u thoma. Zwiṅwe hafhu, Foramu ya zwa Mabindu ya vhukati ha shango ḽa Afrika Tshipembe na ḽa Belgium yo ṋetshedza tshikhala tsha thengiselano na nyambedzano dza sekhithara u itela u khwinifhadza vhushaka ha zwa mbambadzo na vhubindudzi, vhune ha vha na khonadzeo ya u bveledzisa zwa nḓowetshumo kha ḽa Afrika Tshipembe.4.3.  Shango ḽa Belgium ndi ḽiṅwe ḽa vhashumisani vha ndeme vha ḽa Afrika Tshipembe kha zwa ikonomi na vhurumelazwivhambadzwa. Nga ṅwaha wa 2020, shango ḽa Afrika Tshipembe ḽo rumela zwivhambadzwa zwa mutengo u linganaho $2.38 biḽioni u ya ngei kha ḽa Belgium zwa kha sekhithara dzi ngaho dza zwa daimane, ṱhiraka dza u diḽivara, khemikhaḽa dzi bvaho kha zwi tshilaho na matshetshelo a mutale u penyelelaho. Hu dovha hafhu ha vha na zwikhala zwa vhubindudzi zwa ndeme vhukati ha mashango aya mavhili kha zwa fulufulu, themamveledziso na ndondolamutakalo.5.  Khoniferentsi ya Lushaka ya nga ha Ndayotewa5.1.  Khabinethe yo ṱanganedza nyambedzano dza nga ha Ndayotewa dze dza farwa kha Khoniferentsi ya Lushaka ya maḓuvha mararu (22-24 Ṱhafamuhwe 2023) nga fhasi ha thero ine ya ri: “U sedza kha Ndayotewa: Kushumiselwe kwa mulayo, vhuḓifhinduleli, vhulamukayi ha zwa matshilisano na ikonomi”. Therisano dzo sedza kha miṅwaha ya 25 yo fhiraho ya Ndayotewa dza dovha hafhu dza sumbedza nḓila dza nga ha zwine zwa tea u itwa. 5.2.  Ndayotewa i ḓo ḓi dzula i ḽiṅwalo ḽi tshilaho nahone ḽa ndeme kha nndwa ya muvhuso ya u lwela u shandukisa matshilo a MaAfrika Tshipembe u itela uri a vhe a khwine.6.  Khoniferentsi ya Lushaka ya Vhulamukanyi ha zwa Vhudzekani na Mbebo6.1.  Zwa u kona u swikela Pfanelo dza Mutakalo wa zwa Vhudzekani na Mbebo zwo vha zwone zwe zwa sedzeswa khazwo nga tshifhinga tsha  khoniferentsi ye ya ḓo farwa u bva nga ḽa 22 u swika ḽa 24 Ṱhafamuhwe yo rangwa phanḓa nga Minisṱa vha Mveledziso ya zwa Matshilisano, Vho Lindiwe Zulu. Muvhuso wo ḓikumedzela u vhona uri vhathu vhoṱhe vha na maanḓa na zwishumiswa zwa u dzhia tsheo dzo teaho dza nga ha mivhili yavho, zwa vhudzekani na mbebo.6.2.  Muvhigo wa vhuvhili wa Khomishini ya Vhuimo ha Nṱha kha Samithi ya Nairobi ya nga ha Khoniferentsi ya Dzitshaka yo sedzanaho na Vhadzulapo na Mveledziso ine thero yayo ya ri: ‘Vhulamukanyi ha zwa Vhudzekani na Mbebo sa tshone tshiitisi tsha u bveledza Vhuḓikumedzeli ha Samithi ya Nairobi’ na yone yo rwelwa ṱari. Hezwi zwi ṋetshedza tsivhudzo ya nga ha u kona u swikela vhulamukanyi ha zwa vhudzekani na mbebo hu tshi itelwa vhathu vhoṱhe vha Afrika Tshipembe.7.  Miḓalo na mutsho u si wavhuḓi7.1.  Phresidennde Vho Cyril Ramaphosa vho dalela ngei Port St. Johns kha ḽa Kapa Vhubvaḓuvha nga ḽa 28 Ṱhafamuhwe 2023 vha tshi itela u ela maga ane muvhuso khathihi na vhadzulapo vha khou ita nga ha nyimele iyi nga murahu ha tshinyalelo khulwane yo vhangwaho nga miḓalo ya zwenezwino kha vhupo uho. Phresidennde vho dovha hafhu vha fulufhedzisa zwitshavha nga ha thikhedzo ya muvhuso khathihi na u fhululedza mushumo wo itwaho nga vha tshumelo dza shishi vhe vha thusa kha mushumo wa u phulusa nga murahu ha miḓalo ye ya vha hone fhaḽa Port St. Johns na kha vhupo ha nga tsini, he miḓalo iyi ya vhanga u miṋuwa ha shango, ya tupula miri, ya thivha dzibada khathihi na u kwama matshilo a vhathu nga nḓila i vhavhaho.7.2.  Senthara ya Ndangulo ya Zwiwo ya Lushaka ndi yone ine ya khou langa maga ane muvhuso wa khou a dzhia i tshi khou shumisana na senthara dza ndangulo ya zwiwo dza vunḓu ḽa Kapa Vhubvaḓuvha na ya Tshiṱiriki tsha OR Tambo u itela u fhungudza masiandaitwa mavhi a miḓalo kha zwitshavha zwashu. Khabinethe yo dzhiela nṱha zwa u shumiswa ha saintsi kha maga aya khathihi na ndingedzo dza u fhungudza aya masiandaitwa nga kha mushumo u itwaho nga vha Khoro ya Ṱhoḓisiso dza zwa Saintsi na Nḓowetshumo khathihi na vha Zhendedzi ḽa zwa Vhupo ha Lushaka ḽa Afrika Tshipembe, Netiweke ya zwa Vhulavhelesi ha Mupo ya Afrika Tshipembe (SAEON) na vha Tshumelo ya zwa Mutsho ya Afrika Tshipembe.7.3.  Nga mulandu wa u ṋaṋa ha masiandaitwa a tshanduko ya kilima, mushumo wa saintsi, thekhinoḽodzhi na vhubveledzi kha zwa u fhungudza zwiwo, maga ane a tea u shumiswa khathihi na u tou zwi thivhela tshoṱhe afho kha dziṅwe nyimele dzo teaho, zwi vho wanala zwo no vha zwa ndeme vhukuma.7.4.  Khabinethe yo humbudza vhathu vhane vha dzula kha vhupo ho tsaho na hune ha anzela u vha na miḓalo uri vha dzule vho fhaṱuwa na u sedza tsivhudzo dza zwa mutsho.8.  Nyambedzano dza zwa miholo dza sekhithara ya muvhuso8.1.  Khabinethe yo ḓivhadzwa nga ha nyambedzano dza zwa miholo dzine dza khou bvela phanḓa kha sekhithara ya muvhuso nahone yo ṱanganedza tsumbothangeli dzine dza khou sumbedza uri hu na khonadzeo ya u nga swikela thendelano na vha madzangano a vhashumi ane a imelela vhunzhi ha vhashumeli vha muvhuso.9.  Phindulo ya vha Tshigwada tsha zwa Vhulamukanyi, U thivhela Vhugevhenga na Vhutsireledzi (JCPS) kha Zwiito zwa Migwalabo ya ḽa 20 Ṱhafamuhwe9.1.  Khabinethe yo fhululedza ndingedzo dza vha Tshigwada tsha JCPS khathihi na vha Tshiimiswa tsha Vhusevhi na Tshumelo dzo Ṱanganelaho dza Lushaka nge vha ita uri migwalabo ya ḽa 20 Ṱhafamuhwe 2023 i swike hune ya fhira hu songo vha na zwiwo zwihulwane. 9.2.  Naho Khabinethe i tshi khou pfesesa uri mushumo u fanaho na uyo a si une wa nga itwa  ḓuvha ḽiṅwe na ḽiṅwe, yo swika he ya ṋea ndaela uri vha Tshigwada tsha JCPS vha bveledze khathihi na u ṋetshedza Pulane ya U thivhela Vhugevhenga yo ṱanganelaho nahone yo ḓitikaho nga zwa vhusevhi u itela uri vha kone u lwa na zwiito zwa vhugevhenga ho dzudzanywaho, u ita uri hu vhe na tsireledzo na vhutsireledzi kha vhathu vhoṱhe vha ḽa Afrika Tshipembe nga u ṱavhanya nahone nga nḓila yo fhelelaho.9.3.  Khabinethe yo ṱahisa dzindivhuho dzayo nga murahu ha musi vhunzhi ha vhathu vha Afrika Tshipembe vho ima vhoṱhe vha tshi sumbedza vhuthihi nge vha hanedzana na khuwelelo ya u imisa tshumelo dzoṱhe kha shango khathihi na u tsireledza havho dimokirasi yashu yo ḓitikaho nga ndayotewa.10.  Ṱhoḓisiso dza nga ha mulandu wa Mutshipi wa vhafumakadzi a tshi shumisa Facebook, Vho Thabo Bester10.1.  Khabinethe yo ḓivhadzwa nga ha mvelaphanḓa yo no swikelwaho kha ndingedzo dza u farwa hafhu ha tshavhi iyi ya zwa mulayo, Vho Thabo Bester, vhane vha vha Mutshipi wa vhafumakadzi vha tshi shumisa Facebook vhe vha shavha u bva kha tshiimiswa tsha tshumelo dza zwa ndulamiso tshi langwaho nga vha G4S.10.2.  Khabinethe yo ṋea ndaela Muhasho wa Tshumelo dza Ndulamiso uri u ṱavhanye u khunyeledza maitele oṱhe o teaho u itela uri i kone u dzhia vhuḓifhinduleli ha matshimbidzele a zwiimiswa izwi zwivhili zwa tshumelo dza ndulamiso zwi langwaho nga khamphani dza phuraivethe khathihi na u vhona uri hu khou vha na ndangulo ya masiandaitwa kha vhoṱhe vha kwameaho.   11.  Mabulayo a  Vho Cloete na Vho Thomas Murray11.1.  Khabinethe yo sasaladza mabulayo a Vho Cloete Murray na murwa wavho Thomas, vhe vha vha vhe vhashumi vha zwa vhuwatshiṱoko vhe vha ḓidzhenisa kha miṅwe ya milandu ya maimo a nṱha ya vhuwatshiṱoko ha bindu ya dovha hafhu ya rumela maipfi ayo a ndiliso kha vha muṱa wa ha Murray kha u xelelwa havho.11.2.  Khabinethe yo ṋea ndaela kha vha mazhendedzi a zwa mulayo uri vha songo sia tombo nṱha ha ḽiṅwe, nahone vha fare nga u ṱavhanya phondi idzo hu tshi katelwa na avho vho vha hiraho.   12.  Zhendedzi la Ndangulo ya Mikaṋo (BMA)12.1.  Khabinethe yo fhululedza mushumo muhulwane wa ndugiselo wo no itwaho u itela u vhona uri vha BMA vha khou thoma u shuma sa tshiimiswa tsho ḓiimisaho nga tshoṱhe, u bva nga ḽa 1 Lambamai 2023.12.2.  Vha ha BMA ndi tshipiḓa tsha ndeme tsha mushumo wa muvhuso wa u tsireledza mikano ya ḽa Afrika Tshipembe nga nḓila yo fhelelaho ine ya tsireledza madzangalelo a lushaka khathihi na u khwaṱhisa vhutsireledzi ha lushaka.B.  Tsheo dza Khabinethe1.  Mvelaphanḓa kha Mupfuluwo wa Khasho ya Didzhithaḽa (BDM)1.1.  Khabinethe yo wana maswamaswa nga ha mbekanyamushumo ya BDM zwenezwo musi shango ḽi tshi khou ḓilugisela U dzima Anaḽogo khathihi na nga ha maitele a vhukwamani ho itwaho na vhathu vha kwameaho, hu tshi katelwa miraḓo ya tshitshavha.1.2.  Khabinethe yo dzhiela nṱha mvelaphanḓa yo itwaho kha u dzheniswa ha dziset-top box hu tshi itelwa miṱa yo teaho u vhuelwa ye ya ita khumbelo ya u wana thuso u bva kha muvhuso.1.3.  Khabinethe yo ṋea thendelano ya uri Minisṱa vha Muhasho wa zwa Vhudavhidzani na Thekhinoḽodzhi dza Didzhithaḽa vha anḓadze datumu ya u Dzimiwa ha Anaḽogo kha gurannḓa ya muvhuso fhano kha ḽa Afrika Tshipembe.2.  Nḓivhadzamulayotibe wa Ndondolo na Tshumiso i sa Nyeṱhi ya Mutshatshame wa zwi Tshilaho wa Afrika Tshipembe2.1.  Khabinethe yo ṱanganedza Nḓivhadzamulayotibe ya nga ha Ndondolo na Tshumiso i sa Nyeṱhi ya Mutshatshame wa zwi Tshilaho wa Afrika Tshipembe.2.2.  Afrika Tshipembe ndi ḽiṅwe ḽa mashango a re na mutshatshame munzhi wa zwi tshilaho ḽifhasini nahone Nḓivhadzamulayotibe i ḓo thusa shango uri ḽi kone u shumisa mutshatshame waḽo wo pfumaho nga nḓila yavhuḓi.  Nḓivhadzamulayotibe iyi i dovha hafhu ya khwaṱhisedza ndeme ya sekhithara ya mutshatshame wa zwi tshilaho kha nyaluwo ya ikonomi ya Afrika Tshipembe, ndondolo na ndinganyiso kha ikonomi ya mutshatshame wa zwi tshilaho. Nḓivhadzamulayotibe i dovha hafhu ya bvisela khagala ndeme ya u tsireledza nḓivho ya sialala yapo na mutshatshame wa zwi tshilaho. 3.  Mvetamveto ya Mbekanyamaitele ya Ndambedzo ya Mabindu Maṱuku, a Vhukati, na ane a khou Aluwa (dziSMME) khathihi na Mabinduṱhanganelano3.1.  Khabinethe yo ṱanganedza u anḓadzwa ha Mvetamveto ya Mbekanyamaitele ya Ndambedzo ya dziSMME na mabinduṱhanganelano u itela vhupfiwa ha tshitshavha. Mbekanyamaitele iyi i vhumba tshipiḓa tsha maṅwe maga ane a vha hone a u tikedza mabindu maṱuku, hu tshi katelwa na Muhanga wa Mveledziso ya Mabindu Maṱuku wo Ṱanganelaho wa Lushaka we wa ṱanganedzwa nga Khabinethe nga ṅwaha wa 2022. 3.2.  Heyi mbekanyamaitele ya mvetamveto ndi ine ya khou dzinginya maga a 17 a ndeme ane a ḓo ita uri dziSMME dzine dza anganyelwa u vha henefha kha tshivhalo tshi swikaho 3.2 miḽioni khathihi na mabinduṱhanganelano a 43 000 shangoni ḽoṱhe nga u angaredza a takuwe. Haya maga ndi ane a katela u tandulula thaidzo dza nḓila dza thikhedzo ya zwa masheleni dzine dza sa vhe na vhuṱumani ho teaho, u kuvhanganya databeisi ya mabindu maṱuku, u khwinifhadza nḓila dza u kona u swikela masheleni a u thoma bindu khathihi  na u engedza thikhedzo ya mveledziso ya bindu. 3.3.  Muvhuso wo dzhiela nṱha thikhedzo ya dziSMME na mabinduṱhanganelano nga mulandu wa uri mabindu aya ndi one ane a sika mishumo minzhi khathihi na u ṋetshedza vhunzhi ha zwikhala zwi itaho uri vhunzhi ha vhathu vha kone u tshila. 3.4.  Heyi mbekanyamaitele ya mvetamveto i ḓo anḓadzwa kha Gurannḓa ya Muvhuso khathihi na kha webusaithi ya Muhasho wa Mveledziso ya Mabindu Maṱuku ya www.dsbd.gov.za4.  Muhanga wa zwa Maḓi na Vhuthathazwitzhili 4.1.  Khabinethe yo ṱanganedza Muhanga wa zwa Maḓi na Vhuthathazwtzhili une wa ḓo shumiswa sa nyendedzi ya uri tshumelo dza zwa vhuthathazwitzhili dzi pulaniwa hani, dzi langwa hani khathihi na u laulwa nga nḓila ine ya vha na ndinganyiso khathihi na u elana na mvelaphanḓa ya zwa thekhinoḽodzhi.4.2.  Muhanga uyu wo dovha hafhu wa bveledzwa hu tshi itelwa uri u kone u tandulula khaedu dza nḓisedzo ya tshumelo dzo vhonalaho kha themamveledziso ya kale nahone ine ya khou ṱhoṱhela nga mulandu wa u shayea ha ndondolo yo teaho khathihi na themamveledziso ye ya vha i songo itelwa u shumela vhathu vhanzhi. 4.3.  Muhanga uyu u ḓo dovha hafhu wa shumiswa na kha u tandulula thaidzo dza ṱhahelelo ya  nḓisedzo ya tshumelo nahone u ṋetshedza maga a u fhungudza tshivhalo tshi re nṱha tsha miṱa ine ya sa khou ṋetshedzwa tshumelo dzo teaho dza zwa vhuthathazwitzhili fhano kha ḽa Afrika Tshipembe nahone hezwi zwi katela u fhelisa sisiteme ya u ka maḓi nga mabakete kha vhudzulo ha mishashani.4.4.  Muhanga uyu u dovha hafhu wa ta ndalukano dza fhasisa khathihi na tshenzhemo kha vhalangi vha maitele fhethu hu itwaho mishumo ya u kunakisa maḓi a mashika hu tshi katelwa na ṱhoḓea dza tshenzhemo dza vhalangi vha fhethu hu itwaho mishumo ya u kunakisa maḓi a mashika. 5.  Mbekanyamaitele na Tsumbasia ya Mbekanyamaitele ya nga ha Nḓisedzo ya Tshihaḓu ya Zwileludzi na Netiweke dza Vhudavhidzani ha Eḽekiṱhironiki 5.1.  Khabinethe yo ṱanganedza Mbekanyamaitele na Tsumbasia ya Mbekanyamaitele ya nga ha Nḓisedzo ya Tshihaḓu ya Zwileludzi na Netiweke dza Vhudavhidzani ha Elekiṱhironiki.5.2.  Tshipikwa tsha Mbekanyamaitele na Tsumbasia ya Mbekanyamaitele ndi u sumbedza nḓila kha vha tshiimiswa tsha Maanḓalanga a zwa Vhudavhidzani tsho Ḓiimisaho nga Tshoṱhe tsha Afrika Tshipembe (ICASA) ya uri vha kone u ta milayo ya nga ha maitele na kuitele kwa u tandulula thaidzo dzine dza nga vha hone vhukati ha vhafaraḽaisentsi dza tshumelo dza zwa vhudavhidzani ha eḽekiṱhironiki na muṋe wa mavu muṅwe na muṅwe nga tshifhinga tsha musi hu tshi khou itwa zwa nḓisedzo ya tshomedzo na netiweke dza vhudavhidzani ha eḽekiṱhironiki. 5.3.  Nḓisedzo yo linganaho ya netiweke dza vhudavhidzani ha eḽekiṱhironiki ndi tshipikwa tsha ndeme kha muvhuso sa izwi i tshi tikedza mupfuluwo wa shango wa u pfulutshela kha ikonomi ya didzhithala. C.  U tholwaU tholwa hoṱhe hu ḓo khunyeledzwa nga murahu ha musi ho ranga u khwaṱhisedzwa ha ndalukano na u ṱanzwa madzina ho teaho.1.  Mufumakadzi Vho Hapiloe Sello sa CEO wa Phakha dza Lushaka dza Afrika   Tshipembe.2.  Bodo ya Vhalangi ha Sentech vhane vha si vhe miraḓo ya Khorotshirumbe:(a)    Mufumakadzi Vho Sedzani Faith Mudau (vho tholwa hafhu nahone ndi Mudzulatshidulo)(b)    Mufumakadzi Vho Veronica Mmakoma Motloutsi (vha khou tou dovha u tholwa hafhu);(c)    Vho Themba Phiri (vha khou tou dovha u tholwa hafhu);(d)    Mufumakadzi Vho Mapuleng Moropa (vha khou tou dovha u tholwa hafhu);(e)    Dokotela Vho Tshavhuyo (vha khou tou dovha u tholwa hafhu);(f)    Vho Mbasa Metuse (vha khou tou dovha u tholwa hafhu); (g)    Muambeli Vho Nkhumeleni Anderson Muḓunungu (vha khou tou dovha u tholwa hafhu);(h)    Vho Luyolo Keyisa; na(i)    Vho Kiruben Pillay. D.  Milayotibe1.  Mvetamveto ya Mulayotibe wo Khwiniswaho wa zwa Muḓagasi 1.1.  Khabinethe yo ṱanganedza hu tshi itelwa u ṋetshedzwa Phalamenndeni ha Mvetamveto ya Mulayotibe wo Khwiniswaho wa Muḓagasi.1.2.  Zwipikwa zwa Mulayotibe wo Khwiniswaho ndi u:1.2.1.  khwaṱhisa mushumo wa tshiimiswa tsha zwa Vhulangi wa Fulufulu ha Lushaka tsha Afrika Tshipembe;1.2.2.  khwaṱhisa mbetshelwa dzi elanaho na mishumo ine ya tea u thoma u wana  ḽaisentsi na dzine dza si tee u thoma u wana ḽaisentsi (mishumo yo vhofhololwaho);1.2.3.  u ita mbetshelwa dza maga a tshanduko hu tshi itelwa u sikwa ha Mushumi wa Sisiṱeme ya Pfukiselo (TSO); na1.2.4.  u ṱalutshedza mishumo ya TSO ine ya katela nḓisedzo ya fhethu ha thengiso ya muḓagasi kha mutheo wa maraga minzhi khathihi na u ṋetshedza tshikhala tsha u kona u swikela netiweke dza pfukiselo kha mutheo u si na khethululo. 2.  Mulayotibe wo Khwiniswaho wa nga ha Ndangulo ya Ndaulo ya Muvhuso (PAMA) wa ṅwaha wa 2023 2.1.  Khabinethe yo ṱanganedza hu tshi itelwa u ṋetshedzwa Phalamenndeni ha Mulayotibe wa PAMA wa ṅwaha wa 2023.  2.2.  Ndivho khulwane ya uno Mulayotibe ndi u khwinifhadza nḓisedzo ya tshumelo nga u ita uri hu vhe na tshumisano ya khwine vhukati ha vhashumi, mavhusele na nzudzanyo dzi elanaho vhukati ha masia mararu a muvhuso. 2.3.  Mulayotibe u dovha hafhu wa fhelisa tshayandingano dzi songo tea kha zwa ndaulo ya muvhuso nahone wa dovha hafhu wa ṋetshedza tshikhala tsha u bveledzwa ha muhanga wa nyambedzano dza zwa miholo.3.  Mulayotibe wo Khwiniswaho wa Tshumelo dza Muvhuso wa ṅwaha wa 20233.1.  Khabinethe yo ṱanganedza u ṋetshedzwa Phalamenndeni ha Mulayotibe wo Khwiniswaho wa Tshumelo dza Muvhuso wa ṅwaha wa 2023.3.2.  Mulayotibe wo livhiswa kha u bvisela khagala vhuḓifhinduleli na mishumo ya khorondangi musi zwi tshi ḓa kha Ṱhoho dza Mihasho (dziHoD) khathihi na u ṋetshedza maanḓa a zwa ndaulo kha dziHoD dzenedzo ngeno vhuḓifhinduleli ha ndeme vhu tshi tea u dzula vhu kha khorondangi.3.3.  Mulayotibe u dovha hafhu wa tikedza mushumo wa Mulangi Muhulwane Ofisini ya Phresidennde u itela u sika tshikhala tsha Ṱhoho ya Ndaulo ya Muvhuso khathihi na u bvisela khagala vhuḓifhinduleli ha Khomishini ya Tshumelo dza Muvhuso musi hu tshi vha na  dzimbilaelo.4.  Mvetamveto ya Mulayotibe wo Khwiniswaho wa Vhudavhidzani ha Eḽekiṱhironiki 4.1.  Khabinethe yo ṱanganedza zwa u anḓadzwa kha gurannḓa ya muvhuso ha Mvetamveto ya Mulayotibe wo Khwiniswaho wa Vhudavhidzani ha Eḽekiṱhironiki hu tshi itelwa uri hu vhe na vhupfiwa ha tshitshavha.4.2.  Tshipikwa tsha  khwinifhadzo ine ya kho dzinginywa ndi u engedza vhuhulu ha muṱaṱisano kha sekhithara ya zwa vhudavhidzani ha ṱhingo na u tsitsa mitengo. 4.3.  Khwiniso dza Mulayo wa Vhudavhidani ha Eḽekiṱhironiki dzi ḓo ita uri vha Maanḓalanga a zwa Vhudavhizani o Ḓiimisaho nga Oṱhe a Afrika Tshipembe vha kone u vha na mbofholowo  kha u langa mafhungo a muṱaṱisano kha sekithara. E.  Vhuṱambo vhune ha khou ḓa1.  Maḓuvha a u awela musi zwikolo zwo vala1.1.  Khabinethe i tamela mashudu vhagudi na vhadededzi vhoṱhe kha maḓuvha avho a vhuawelo.1.2.  Tsireledzo ya vhana vhashu i tea u dzula i ya ndeme na nga tshifhinga tsha maḓuvha a u awela musi zwikolo zwo vala.2.    Mvuwo na Ramadan2.1.  Khabinethe i tamela mashudu vha vhurereli vha Tshikhriste na Muslim nga tshifhinga tsha maḓuvha a Mvuwo na Ramadan. 2.2.  Khabinethe i khou ita khuwelelo kha avho vhane vha ḓo vha vha tshi khou enda nga maḓuvha aya a holodei, uri vha vhe na ṱhonifho kha vhaṅwe vhashumisi vha bada khathihi na u tevhedza milayo ya badani. Vhareili vha tea u tevhedza tshikalo tsha luvhilo lwo pimiwaho khathihi na u vhona uri goloi dzavho dzo lugela nḓila nahone vha songo nwa zwikambi musi vha tshi khou reila.3.  Khoniferentsi ya Vhubindudzi ya Afrika Tshipembe (SAIC)3.1.  Phresidennde Vho Cyril Ramaphosa vha ḓo ranga phanḓa ḽa Afrika Tshipembe musi ḽi tshi khou fara SAIC ya vhu 5 nga ḽa 13 Lambamai 2023 ngei Sentharani ya zwa Miṱangano ya Sandton, kha ḽa Johannesburg. 3.2.  U bva tshe ha vha na khoniferentsi ya u thoma ya vhubindudzi nga ṅwaha wa 2018, Afrika Tshipembe ḽo kunga pfulufhedziso dza zwa vhubindudzi ha masheleni a swikaho R1, 14 ṱhiriḽioni. Hezwi zwi sumbedza phesenthe dza 95 dza zwipikwa zwashu zwa u thoma nahone zwi amba vhubindudzi kha sekhithara dzo fhambanaho dza ikonomi. 3.3.  Kha pfulufhedziso dza zwa vhubindudzi dzi linganaho 152 dze dza itwa tshifhingani tsha kale, ho no khunyeledzwa thandela dza 45 ngeno dziṅwe dza 57 dzi tshi khou fhaṱiwa. Hovhu vhubindudzi ho bveledza mamaga maswa, senthara dza vhudavhidzani ha ṱhingo, mamaga a zwishumiswa zwa fulufulu ḽa masana a ḓuvha, khevhele dza oputiki dza thambo dza nga fhasi ha lwanzhe, nyengedzedzo ya ḽaini dza mveledziso khathihi na u thoma u shumiswa ha thekhinoḽodzhi ntswa.3.4.  Nga tshifhinga tsha musi vha tshi khou ṋetshedza Mulaedza wavho wa nga ha Tshiimo tsha Lushaka, Phresidennde vho ḓivhadza tshipikwa tsha masheleni a swikaho R2 thiriḽioni hu tshi itelwa tshipiḓa tshiswa tsha tshifhinga tsha u kunga vhubindudzi. 4.  Foramu ya zwa Mabindu ya nga ha Vhupo ha Mbambadzo yo Vhofholowaho kha Dzhango ḽa Afrika (AfCFTA) 4.1.  Afrika Tshipembe ḽi ḓo fara Foramu ya zwa Mabindu ya AfCFTA ine yo tetshelwaho u ḓo vha hone ngei Sentharani ya zwa Miṱangano ya Dzitshaka ya Ḓorobo ya Kapa  u bva nga ḽa 16 u swika 19 Lambamai 2023, nga tshumisano na vha Vhuṅwaleli ha AfCFTA.4.2.  Iyi Foramu ya zwa Mabindu ya AfCFTA i ḓo shuma sa luvhanḓe lwa mabindu na vhabindudzi lwa uri vha kone ṱangana na vhashumisani vhaswa khathihi na vharengi, u engedza vhupo havho ha zwa mabindu khathihi na u kona u swikela maraga miswa kha sekhithara dza ndeme dzo ṱaluswaho.5.  Ṅwedzi wa Mbofholowo5.1.  Shango ḽa Afrika Tshipembe ḽi ḓo pembelela Ṅwedzi wa Mbofholowo nga ṅwedzi wa Lambamai u itela u sumbedza tshanduko ya shango u bva kha muvhuso wa khethululo wa tshiṱalula u ya kha shango ḽa dimokorasi ḽo vhofholowaho. Ṋamusi, vhathu vhoṱhe vha Afrika Tshipembe vha ḓiphiṋa nga tsireledzo ya Ndayotewa nahone ro vhofholowa uri ri vhe zwine ra vha zwone khathihi na u kona u bveledza ndavhelelo dzashu nga fhasi ha tsireledzo ya mulayo.  5.2.  U humbulwa uhu ndi tshihumbudzi tsha vhuḓikumedzeli ho itwaho u wana mbofholowo ye ya swikisa kha khetho dza dimokirasi dza u thoma dza shango nga ḽa 27 Lambamai 1994, u pembelelwa ha mbuelo dza mbofholowo yashu na vhuḓikumedzeli hashu hoṱhe ha u shuma ro ḓifunga u itela i livhana na khaedu dzine dza kha ḓi tshinyadza shango ḽashu khathihi na u vhona uri a hu na ane a khou salela murahu.A.  Milaedza1.  U fhululedzaKhabinethe i fhululedza na u tamela mashudu kha: ramiḓai wa Afrika Tshpembe, Vho Trevor Noah, vhe vha wina Pfufho ya Yuropa ya Maimo a nṱha ya Erasmus, zwe zwa ita uri vha vhe ramiḓai wa u tou thoma u wina pfufho iyi u bva tshe ya winwa nga Vho Charlie Chaplin nga ṅwaha wa 1965. Pfufho ya Erasmus ndi pfufho ya ṅwaha nga ṅwaha ine ya ṋetshedzwa vhathu kana zwiimiswa zwe zwa shela mulenzhe lu mangadzaho kha mvelele, tshitshavha kana saintsi ya matshilisano Yuropa na u mona na ḽifhasi.vhaṱanganedzi vha Pfufho dza Vhurangaphanḓa ha Vhafumakadzi vha Afrika dza Vho Charlotte Maxeke dza u Thoma, dze dza tshimbidzwa nga Minisṱa wa Vhushaka ha Dzitshaka na Tshumisano, Dokotela Vho Naledi Pandor. Vhuṱambo uvhu vhu dzhiela nṱha na u hulisa Vharangaphanḓa vha Afrika vha Vhafumakadzi vha mangadzaho vhane zwe vha zwi swikela, ṱhuṱhuwedzo, na u shela havho mulenzhe zwo ita uri mveledziso ya Afrika i vhe ya maimo a nṱha kha sekhithara dzo fhambanaho dza tshitshavha. Pfufho idzi dzi dovha hafhu dza dzhiela nṱha zwa u shela  mulenzhe kha ndinganyiso ya mbeu na u maanḓafhadzwa ha vhafumakadzi.Banyana Banyana, musi vha tshi khou ḓilugisela u ḓivhonadza lwa vhuvhili kha Khaphu ya Ḽifhasi ya FIFA. Vha ḓo fara lwendo lwa u ya ngei Serbia vha tshi itela mutambo wavho wa vhukonani nga ḽa 10 Lambamai 2023.Bafana Bafana vhe vha kona u swikela u dzhenela mitambo ya Khaphu ya Lushaka ya Afrika ya ṅwaha wa 2023 nga murahu ha u kunda shango ḽa Liberia nga zwikoro zwa 2-1 ngei Monrovia nga ḽa 28 Ṱhafamuhwe 2023.2.    Maipfi a ndiliso Khabinethe yo livhisa maipfi ayo a ndiliso kha vha miṱa na mashaka a:Muambasada Vho Moosa “Mosie” Moolla (88) vhe nga ṅwaha wa 2013  vha ṋewa Pfufho ya Luthuli ya Siḽivhere kha mushumo wa u sa neta nahone  wavhuḓi vhukuma kha zwa madzangano a mbofholowo kanzhi he vha vha vha tshi khou vhea vhutshilo havho kha khombo khulwane vhukuma khathihi na u imela madzangalelo a madzangano a mbofholowo na Afrika Tshipembe kha tshitshavha tsha dzitshaka. Vho vha vhe muṅwe wa vhalwelambofholowo vha 155 vha Dzangano vhe vha farwa kha milandu ye vha vha vha khou hweswa yone ya Vhufheṱashango nga ṅwedzi wa Nyendavhusiku 1956. Vhathu vhararu vhe vha lovha musi wa miḓalo ya fhaḽa Port St. John’s na kha vhupo ha tsini.Vhathu vhaṱanu vhe vha vhulawa na vhaṅwe vhararu vhe vha tou huvhala kha zwiwo zwivhili zwo fhambanaho zwa u thuntshwa ngei Tongaat, KwaZulu-Natal nga ḽa 23 Ṱhafamuhwe 2023.Vho Randall Robison (81), mulwelambofholowo wa Amerika na mutumbuli wa TransAfrica, dzangano ḽa maimo a nṱha ḽa polotiki ngei Washington vhe vha thusa u shandukisa tshivhumbeo tsha mbekanyamaitele ya mashango a nnḓa ya ḽa United States u ya kha tshifhinga tsha tshiṱalula kha ḽa Afrika Tshipembe. Khabinethe yo dovha hafhu ya livhisa ndiliso kha:muvhuso na vhathu vha India, Pakistan na Afghanistan kha u xelelwa nga matshilo a vhathu vhe vha lovha nga murahu ha mudzinginyo wa shango we wa kwama mashango ayo vhuraru hao.Mbudziso: Vho Michael Currin – Muambeli wa Muvhuso vho tou FarelahoLuṱingothendeleki: 082 462 7896 "
"Tshitatamennde tsha Muṱangano wa Khabinethe wa Ḽavhuraru, ḽa 26 Lambamai 2023",28 Apr 2023,https://www.gov.za/speeches/statement-cabinet-meeting-26-april-2023-28-apr-2023-0000,https://www.gov.za/ve/speeches/statement-cabinet-meeting-26-april-2023-28-apr-2023-0000,"Mafhungo a Zwino kha Shango1.    Muṱangano wa zwa Vhubindudzi wa Afrika Tshipembe wa ṅwaha wa 20231.1.    Khabinethe yo ṱanganedza zwa u swikelwa ha tshipikwa tsha u kuvhunganywa ha vhubindudzi vhu swikaho R1.2 triḽioni tshe tsha tiwa nga Phresidennde Vho Cyril Ramaphosa nga ṅwaha wa 2018. Idzi pfulufhedziso dza zwa vhubindudzi dze dza itwa kha Muṱangano wa zwa Vhubindudzi ha Afrika Tshipembe wa vhu5, dzi ita uri muvhuso u kone u fhirisa tshipikwa tshe tsha vha tsho vhewa nga masheleni a swikaho R300 biḽioni.1.2.    Naho hu na uri hu kha ḓi vha na mushumo munzhi une wa tea u itwa u itela uri shango ḽa Afrika Tshipembe ḽi kone u vhuyelela hafhu kha vhuimo haḽo ha u vha fhethu havhuḓi ha zwa vhubindudzi ha maimo a nṱha, hezwi zwa u kona u swikela tshipikwa tsha masheleni a swikaho R1.2 triḽioni ya zwipikwa zwa u kuvhanganya vhubindudzi, zwi tou khwaṱhisedza fulufhelo ḽa vhabindudzi vha fhano hayani na vha dzitshakatshaka kha vhuimo ha ndeme ha ḽa Afrika Tshipembe.1.3.    U swika zwino, ho no khunyeledzwa thandela dza 82 dza ndeme ya masheleni a swikaho R170.7 biḽioni; thandela dza 79 dza ndeme ya masheleni a swikaho R514 biḽioni ndi dzine dza vha kati zwazwino, ngeno dziṅwe thandela dza 28 dza ndeme ya masheleni a swikaho R132.9 biḽioni dzi kha maimo a u thoma u shumiwa. Thandela idzi ndi dzine dza katela u fhaṱwa ha mamaga maswa, u rengwa ha zwishumiswa, u ebiwa ha migodi u bva nṱha u ya fhasi khathihi na u ṋetshedzwa ha themamveledziso ya inthanethe.1.4.    Muvhuso u khou shuma nga nungo dzoṱhe u tandulula khaedu dzi fhungudzaho vhubindudzi dzine shango ḽa khou ṱangana nadzo sa izwi mushumo wa u kuvhanganya masheleni a zwa vhubindudzi a swikaho R2 triḽioni kha tshiteṅwa tsha vhuvhili tsha u kuvhanganya vhubindudzi u tshi khou thoma.  2.    Khothe ya zwa Vhugevhenga ya Dzitshaka2.1    Khabinethe yo khwaṱhisedza zwa u shela mulenzhe ha Afrika Tshipembe kha Khothe ya zwa Vhugevhenga ya Dzitshaka (ICC) nahone yo dovha hafhu ya khwaṱhisedza uri ri kha ḓi vha ḽiṅwe ḽa mashango o sainaho Thendelano dza Rome. 2.2    Afrika Tshipembe ḽi ḓo bvela phanḓa na u ṱuṱuwedza zwa u khwaṱhiswa ha zwiimiswa zwa mavhusele a ḽifhasi, nahone ri khou bvela phanḓa na u lwela zwa u shumiswa ha mulayo nga nḓila i fanaho nahone i linganaho.2.3    Ofisi ya Phresidennde yo thola Komiti ya Vhukati ha Dziminisṱa (IMC) ine yo rangwa phanḓa nga Muthusaphresidennde ine ya ḓo sedza kha masia o fhambanaho nga ha fhungo iḽi. 3.    Foramu ya zwa Mabindu a Vhupo ha Mbambadzo ho Vhofolowaho kha Dzhango ḽa Afrika3.1    . Afrika Tshipembe ḽo vha ḽiṅwe ḽa mashango e khaḽo ha farelwa Foramu ya zwa Mabindu ya AfCFTA ya u thoma fhaḽa Ḓoroboni ya Kapa u bva nga ḽa 16 -18 Lambamai 2023 he muhumbulo muhulwane wa vha wa u ṱavhanyisa zwa u thoma u shumiswa ha AfCFTA khathihi na u ita uri zwa mbambadzo na vhubindudzi zwi thome u shuma. Vhurumelwa vhu swikaho 1000 u bva kha dzhango ḽa Afrika nga u angaredza ho dzhenela vhuṱambo uvhu. 3.2    . Nyambedzano kha vhuṱambo uvhu ha maḓuvha mararu dzo vha dzo lavhelesa kha sekhithara dza ndeme dza ikonomi u fana na zwa mimoḓoro, mishonga, vhulimi na zwiḽiwa zwi bveledzwaho u bva kha zwibveledzwa zwa vhulimi, mikumba na zwienda, vhuendi na themamveledziso ya zwa vhuendedzathundu khathihi na ikonomi ya didzhithaḽa hu tshi katelwa na vhuendi ha didzhithaḽa.3.3    . Zwa u engedza vhukoni ha vhubveledzi ha dzhango ḽa Afrika kha masia oṱhe a ikonomi zwo dzhielwa nṱha nga nḓila yo Angalalaho sa tshone tshithu tsha u ranga kha u ita uri hu kone u shumiswa AfCFTA nga nḓila yo fhelelaho. Sekhithara ya phuraivethe yo vhidzwa uri i kone u ṱalusa zwikhala u itela u engedza vhubindudzi kha zwa u renga henefho kha dzingu khathihi na mveledziso ya vhukoni ha zwa vhumagi hapo u itela u engedza mbambadzo vhukati ha mashango a Afrika ya zwibveledzwa na tshumelo dze dza bveledzwa henefhano kha dzhango ḽa Afrika.4. Ṱhoḓea ya Muḓagasi na Mafulo a Ndangulo4.1. Iṅwe ya nḓila dzo leluwesaho ine roṱhe ra nga i tevhedza u itela u thusa uri hu dzule hu na muḓagasi ndi u fhungudza kushumisele kwa muḓagasi, nga maanḓa nga zwifhinga zwa musi hu na kushumisele kwa muḓagasi ku re nṱhesa, kanzhi vhukati ha awara ya 5 u swika awara ya 9 nga madekwana, sa tshipiḓa tsha maga a Ndangulo ya Sia ḽa Ṱhoḓea. Nga u fhungudza kushumisele kwashu kwa muḓagasi, ri nga kona u bveledza nyimele ine ya vhuedza roṱhe, hune khayo ha vha na u fhungudza mutsiko kha sisteme ya nḓisedzo ya muḓagasi khathihi na u vhulungela miṱa masheleni manzhi ngeno nga thungo hu si na u kwamea nga nḓila ine ya si vhe yavhuḓi kha vhubveledzisi ha mabindu kana vhunzani ha nḓila ya matshilele. 4.2. Khabinethe i khou ita khuwelelo kha muthu muṅwe na muṅwe ya uri a thuse uvhulunga muḓagasi nga nḓila ya kushumisele kwavhuḓi. Eskom i khou shumisana na Vhabveledzi vha Fulufulu vho Ḓiimisaho nga Vhoṱhe u itela u ḓisa vhuṅwe  vhubveledzi vhuswa ha muḓagasi kha sisteme. 4.3. Maga a Ndangulo ya Sia ḽa Ṱhoḓea ndi maitele a ḽifhasi ḽoṱhe nahone o swika  he a sumbedzisa uri a khou shuma zwavhuḓi kha u fhungudza ṱhoḓea ya nṱhesa khathihi na u ṱuṱuwedza zwa u vhulunga fulufulu. 4.4. Hezwi ro zwi sumbedzisa nga tshifhinga tsha mitambo ya bola ya Khaphu ya Ḽifhasi ya ṅwaha wa 2010. Tshipikwa tshihulwane ndi tsha uri roṱhe ri tea u vhulunga muḓagasi nga u dzima zwishumiswa zwoṱhe zwine zwa si vhe zwa ndeme, ri shume zwiṱofu zwa gese u bika, ri dzhenise guḽupu dza mavhone dzi vhulungaho muḓagasi khathihi na u dzima zwishumiswa zwi fanaho na gizara arali zwi sa khou shumiswa.    4.5. Tshipikwa ndi u vhulunga muḓagasi u swikaho 1000 MW, zwine hezwi zwa lingana na vhuimo ha u thoma ha u khaulwa ha muḓagasi nga u sielisana.4.6. Khabinethe yo dzhiela nṱha tshivhalo tsha vharengi vhanzhi vhane zwazwino vha khou shela mulenzhe kha maga a vha ha Eskom a Sia ḽa Ṱhoḓea nahone i khou ita khuwelelo kha vhashelamulenzhe vhoṱhe u bva kha vha mabindu, nḓowetshumo na vhadzulapo vhane vha vha vharengi uri vhadzhiele nzhele khuwelelo iyi nahone vha shele mulenzhe kha fulo ḽa Ndangulo ya Sia ḽa Ṱhoḓea. 5. Tswikelo ya Maḓi 5.1. Khabinethe yo ṱanganedza zwa u vulwa ha Tshiimiswa tsha U kunakisa Maḓi tsha Spring Grove tshine tsha kha ḓi bva u fhela u fhaṱiwa ngei Rosetta khathihi na Damu ḽa u vhulungela maḓi ḽa Bruntville sa tshipiḓa tsha Tshikimu tsha Nḓisedzo ya Maḓi nga Vhunzhi tsha Greater Mpofana tshi re fhaḽa Mooi River, kha Tshiṱiriki tsha uMgungundlovu tshi re vunḓuni ḽa KwaZulu-Natal.5.2. Thandela iyi i ṋetshedza nḓisedzo ya maḓi i fulufhedzeaho khathihi na tshirunzi kha vhadzulapo vha swikaho 130 000 afho kha tshiṱiriki itsho hu tshi katelwa na mbuelo dza zwa matshilisano na ikonomi dzine dza ḓiswa nga yeneyi nḓisedzo ya maḓi.  5.3. Khabinethe yo dovha hafhu ya dzhiela nzhele zwauri hu khou vha na mvelaphanḓa yo no swikelwaho kha Thandela ya Maḓi ya Giyani, hune mivhundu i swikaho 24 u bva kha ya 55 ye ya ṱaluswa sa yone ine ya tea u vhuelwa u bva kha thandela iyi, ya khou ḓo wana maḓi hu si kale.                                                                                                                                 6. Mulayo wa Khwiniso ya zwa Dzikhetho6.1. Khabinethe yo ṱanganedza u sainwa ha Mulayotibe wa Khwiniso ya zwa Khetho wa ṅwaha wa 2022 uri u vhe mulayo nga Phresidennde Vho Ramaphosa. Hoyu mulayo wo khwiniswaho u ita uri hu vhe na u bviselwa khagala ha zwa milayo hune ha ṱoḓea u itela u lugisela shango kha Khetho dza Nnyi na Nnyi dza ṅwaha wa 2024. 6.2. Uyu Mulayo wa zwa Khetho wo khwiniswaho u ita uri hu vhe na katelwa ha vhonkhetheni vho ḓiimisaho nga vhoṱhe sa vhaṅwe vhane vha khou dzhenela khetho dza Buthano ḽa Lushaka na mavunḓu. 6.3. Mulayotibe wa Khwiniso ya zwa Khetho u engedza tshikhala tsha u shela mulenzhe kha zwa khetho khathihi na engedza tshivhalo tsha vharangaphanḓa vhane ha nga khethiwa khavho hu tshi itelwa vhadzulapo vha ḽa Afrika Tshipembe vhane vha si vhe kha mahoro a zwa polotiki kha vhusimamilayo ha Buthano ḽa Lushaka na ha mavunḓu. 7. Ḓuvha ḽa Mbofholowo7.1. Vhuṱambo ho fhambanaho ha u pembelela Ḓuvha ḽa Mbofholowo he ha fariwa u  mona na shango ḽoṱhe mulovha nga ḽa 27 Lambamai 2023 ho ri humbudza uri haluso yashu nthihi sa lushaka, yo ṱoka midzi kha u ṱhonifhana khathihi na lufuno na u ḓihudza nga shango ḽashu.7.2. Zwa tshihumbudzi tsha Ḓuvha ḽa Mbofholowo ḽa lushaka, zwe zwa farelwa fhaḽa kha  Masipala wa Tshiṱiriki tsha Dr Kenneth Kaunda vunḓuni ḽa Devhula Vhukovhela, zwo   itwa nga fhasi ha thero ine ya ri “U khwaṱhisa na u Tsireledza Mbuelo dza Demokirasi”.7.3. Ḓuvha ḽa Mbofholowo ḽa ṅwaha wa 2023 ḽi khou vha hone nga tshifhinga tshithihi na vhuṱambo ha vhu27 ha u thoma u shumiswa ha Ndayotewa nahone ndi ḓuvha ḽine ngaḽo ha ḓo vha hu khou fhela Miṅwaha ya 27 ya Mbofholowo. 8. Vhushaka ha Dzitshaka 8.1. Phresidennde Vho Cyril Ramaphosa vho ṱanganedza Phresidennde Vho Hage Geingob vha shango ḽa Namibia nga tshifhinga tsha Madalo a Muvhuso e a livhiswa kha bvela phanḓa na u khwaṱhisa vhushaka vhuhulu ha ḓivhazwakale vhu re hone vhukati ha mashango aya mavhili.8.2. Nyambedzano vhukati ha avha Vharangaphanḓa vha Mashango vhuvhili havho khathihi na vhurumelwa ha Dziminisṱa dzo vha dzo sedzesa kha zwa vhushaka ha vhavhili, tshumisano vhukati ha mashango ashu vhuvhili hao dza nga ha mafhungo a kwamaho ḽifhasi khathihi na tshumisano kha zwa mbambadzo na vhubindudzi. Vhushaka uvhu vhu ḓo dovha hafhu ha  khwaṱhisedzwa nga u farwa ha foramu ya zwa mabindu ya vhukati ha khamphani dzi bvaho kha mashango aya vhuvhili hao kha shango ḽa Namibia  nga vhuya kha uno ṅwaha.8.3. Phresidennde Vho Cyril Ramaphosa vho ṱanganedza Phresidennde Vho Sauli Väinämö Niinistö vha shango ḽa Finland nga ḽa 25 Lambamai kha Madalo avho a Tshiofisi. Vhushaka vhukati ha shango ḽa Afrika Tshipembe na ḽa Finland ho khwaṱha vhukuma nahone vhu bva kule nga mulandu wa uri shango ḽa Finland ḽo tikedza vhukuma madzangano a zwa mbofholowo a shango ḽa Afrika Tshipembe.8.4. Vhushaka vhukati ha aya mashango mavhili ho aluwa nga zwiṱuku u bva tsha ṅwaha wa 1994, lwe shango ḽa Finland ḽa bindudza masheleni a fhiraho R2 biḽioni fhano kha ḽa Afrika Tshipembe kha miṅwaha miraru yo fhiraho.    9. U phuluswa ha vhadzulapo vha Afrika Tshipembe na vha Dziṅwe Tshaka u va fhaḽa kha shango ḽa Sudan 9.1. Khabinethe yo ṱanganedza muvhigo une wa bvisela khagala mushumo u konḓaho fhedzi we wa tshimbila zwavhuḓi wa u phuluswa ha vhadzulapo vha ḽa Afrika Tshipembe u bva kha shango ḽa Sudan hune khakhathi dzine dza vha hone dza khou kwama vhadzulapo vha shango ḽa Sudana khathihi na vha maṅwe mashango.9.2. Muhasho wa Vhushaka ha Dzitshaka khathihi na vha Mmbi ya Muyani ya ḽa Afrika Tshipembe vho shumisana vha tshi itela u vhuisa vhadzulapo vha ḽa Afrika Tshipembe vho tsireledzea.9.3. Mushumo wa phuluso wa ḽa Afrika Tshipembe wo dovha hafhu wa thusa vhadzulapo  vha bvaho kha shango ḽa Angola, Namibia, Zimbabwe, Lesotho na Brazil. 9.4. Khabinethe yo ṱahisa dzindivhuwo dzayo kha vha muvhuso wa shango ḽa Egypt nge vha tikedza mushumo washu wa phuluso khathihi na shango ḽa United Arab Emirates nge vha phulusa mudzulapo muthihi wa ḽa Afrika Tshipembe ane zwazwino a khou wana thuso u bva kha ofisi yashu ya zwa vhudipuḽomati i re fhaḽa ḓoroboni ya Jeddah uri a kone u vhuya fhano hayani. Hu na vhadzulapo vha ḽa Afrika Tshipembe vha swikaho 5 vhane vha kha ḓi vha fhaḽa kha ḽa Sudan nga mulandu wa uri nga tshifhinga tsha musi hu tshi khou phuluswa avho vhaṅwe, vhone vho vha vha sa athu kwamana na vha embasi yashu. Khabinethe i khou ita khuwelelo kha vhadzulapo vha Afrika Tshipembe ya uri vha dzulele u ḓivhadza Ofisi dzashu dza zwa Vhudipuḽomati nga ha hune vha vha hone musi vha tshi enda kha mashango a nnḓa hu tshi katelwa na vha re kha dziholodeyi.  9.5. Khabinethe yo ombedzela khuwelelo yayo ya uri hu fheliswe dzikhakhathi fhaḽa kha ḽa Sudan nahone yo dovha hafhu ya ita khuwelelo ya uri hu vhe na mulalo na vhudziki vhukati ha mahoro ane a kwamea nga khakhathi idzi, musi hu tshi tevhedzwa tshipikwa tsha Mbumbano ya Afrika (AU) tsha u fhumudza zwigidi kha dzhango. 10. U bindudza kha Tshomedzo dza Pfunzo dza Nṱha Nga ḽa 24 Lambamai 2023, Minisṱa Vho Nzimande vho vula zwifhaṱo zwivhili fhaḽa kha Yunivesithi ya Kapa Vhukovhela (UWC) zwe zwa lambedzwa nga Gavhelo ḽa zwa Themamveledziso na Vhukoni (IEG) kha Muhasho khathihi na vha Mbekanyamushumo ya Mveledziso ya Sibusiso Bengu: a. Tshifhaṱo tshiswa tsha Fakhaḽithi ya zwa Pfunzo (tshine tsha ḓivhiwa sa Thandela ya Vhupo ha zwa Pfunzo kha Khamphasi ya Tshipembe) – masheleni a swikaho R268.659 miḽioni e a lambedzwa nga IEG na SB-DP o shumiswa kha u khwinifhadza tshifhaṱo tsha kale tshe kale tsha vha tshi tshifhaṱo tsha Fakhaḽithi ya Chemistry, Mathematics, Computer Sciences na Statistics. b. Vhudzulo ha Matshudeni ha Unibell – nga masheleni a swikaho R670 miḽioni, ane a vha masheleni a khadzimiso u bva kha vha IEG na DBSA hu tshi itelwa u fhaṱa thandela ya vhudzulo ha matshudeni ya mimbete i swikaho   2720 ine iṅwe na iṅwe ya hone ya vha na fuloro nṋa kha vhupo vhu re fhaḽa Belhar, vhune ha vha tsini na khamphasi khulwane ya Bellville. Thandela ya Vhudzulo ha Matshudeni ha Unibell yo konadzea nga tshumisano ya masheleni a swikaho R235 million (35%) u bva kha IEG ya Muhasho khathihi na masheleni a bvaho kha tshikwama tsha UWC (30%) a tshi ḓadziswa nga khadzimiso ya tshikolodo u bva kha DBSA (35%).  Nga ḽa 21 Lambamai 2023, Minisṱa Vho Nzimande vho vula zwifhaṱo zwivhili khathihi na Senthara ya IT Hub fhaḽa Mthatha, Yunivesithi ya Walter Sisulu zwe zwa lambedzwa nga (IEG) na Mbekanyamushumo ya Mveledziso ya Sibusiso Bengu (SB-DP). Hezwi zwifhaṱo zwi wanala kha vhupo ha Nelson Mandela Drive na vhupo ha nḓisedzo ha Zamukulungisa: a. East Teaching Mall – nga masheleni a swikaho R25.971 miḽioni e a lambedzwa nga IEG o shumiswa u fhedzisa zwa u vusuluswa ha holo dza u funzela khadzo dzi swikaho 19 khathihi na phera dza vhugudisi dza 13 dzine khadzo ha itwa zwa u funza na u guda kha vhupo ha nḓisedzo ha Nelson Mandela Drive. b. Vhudzulo ha Matshudeni – nga masheleni a swikaho R52.799 miḽioni e a lambedzwa nga IEG o shumiswa u fhedzisa zwa u vusuluswa ha vhudzulo ha matshudeni ha KTC na KGB hune ha vha na mimbete ya matshudeni i linganaho 314 fhaḽa kha vhupo ha nḓisedzo vhune ha wanala kha Nelson    Mandela Drive. c. Senthara ya IT – nga masheleni a swikaho R14.135 miḽioni o lambedzwaho nga SB-DP nahone a shumiswa kha u fhedzisa u fhaṱiwa ha senthara ntswa ya IT ine ya ḓo shumiswa sa fhethu ha mishumo minzhi nga matshudeni na maḽekitshara henefho kha vhupo ha nḓisedzo ha Zamukulungisa.11. Tsheo dza Khabinethe U tholwa U tholwa huṅwe na huṅwe hu ḓo khunyeledzwa nga murahu ha u khwaṱhisedzwa ha ndalukano khathihi na u ṱanzwa madzina ho teaho.1.    Vho Siyabonga Charles Zama sa Muthusa Mulangi Muhulu (DDG): U khwinifhadzwa ha Vhudzulo ha Mikhukhuni na Dzinnḓu dza Tshiimo tsha Shishi kha Muhasho wa Vhudzulo ha Vhathu.2.    Mufumakadzi Vho Zenkosi Dumile Mhlongo sa DDG: Mbekanyamaitele ya zwa Ṱhoḓisiso, Maano na Vhupulani kha Muhasho wa Vhudzulo ha Vhathu.3.    Vho Jabulani Hugh Hlatshwayo sa DDG: Thekhinoḽodzhi ya zwa Vhudavhidzani na Mafhungo kha Muhasho wa Vhulamukanyi na Mveledziso ya Ndayotewa. 4.    Vho Dipepenene Serage sa DDG: Mveledziso ya Vhulimi, Mutakalo na Tsireledzo ya Zwiḽiwa na Ndangulo ya Zwiwo kha Muhasho wa Vhulimi, Mbuedzedzo ya Mavu na Mveledziso ya Vhupo ha Mahayani.  5.    Mufumakadzi Vho Hlengiwe Bhengu sa Muofisiri Muhulwane wa zwa Masheleni kha Muhasho wa Vhushaka ha Dzitshaka na Tshumisano.6.    Mufumakadzi Vho Lucy Bele sa CFO kha Muhasho wa Vhudzulo ha Vhathu. Khabinethe yo dovha hafhu ya tendelana na zwa u tholwa ha vhathu vha tevhelahoBodo ya Vhalangi vha Khomisheni ya zwa Ṱhoḓisiso ya Maḓi (a)     Dokotela Vho Rethabile Melamu (Mudzulatshidulo);(b)     Dokotela Vho Harrison Pienaar (Muthusamudzulatshidulo);(c)    Phrof Vho Nnenesi Kgabi(d)    Vho Willem Baird(e)    Muambeli Vho Reinette Mary Rosey;(f)    Phrof Vho Aldo Stroebel;(g)    Mufumakadzi Vho Zama Portia Dlamini;(h)    Dokotela Vho Tendai Sawunyama;(i)    Mufumakadzi Vho Nkuli Mxenge-Mayende;na (j)    Mufumakadzi Vho Megan SchalkwykBodo ya Khomishini ya zwa lotto ya Lushaka(a)    Mufumakadzi Vho Beryl Ferguson;(b)    Mufumakadzi Vho Precious Mvulane;(c)    Vho Willie Hofmeyr;(d)    Vho Tembinkosi Bonakele;(e)    Vho Lionel October; na (f)    Mufumakadzi Vho Irene Ramafola Miraḓo ya Khoro ya Migodi ya zwa Mutakalo na Tsireledzo (a)    Vho David Msiza (Mudzulatshidulo);(b)    Vho Xolile Mbonambi;(c)    Dokotela Vho Lindiwe Ndelu;(d)    Vho Ndivhudza Victor Mahwasane;(e)    Mufumakadzi Vho Constance Titi Kekana (Muraḓo wa nga thungo);(f)    Dokotela Vho Dipalesa Mobokoto (Muraḓo wa nga thungo);(g)    Vho Mthokozisi Zondi;(h)    Vho Thabo Ngwenya (Muraḓo wa nga thungo);(i)    Vho Masibulele Naki;(j)    Mufumakadzi Vho Naledi Tsipane (Muraḓo wa nga thungo);(k)    Mufumakadzi Vho Melanie Roy;(l)    Vho Victor Radebe (Muraḓo wa nga thungo);(m)    Vho Nicolaas Van Rooyen;(n)    Vho J White (Muraḓo wa nga thungo);(o)    Muambeli Vho. Paul Mardon;(p)    Vho Johan Du Toit Boning (Muraḓo wa nga thungo); (q)    Vho Phuthuma Manyathi;(r)    Vho Gabriel Nkosi (Muraḓo wa nga thungo);(s)    Dokotela Vho Thuthula Balfour;(t)    Vho Vijay Nundall;(u)    Vho Stuart Sepetla;(v)    Vho Ronald Mafoko;(w)    Vho Joseph Phakathi (Muraḓo wa nga thungo);(x)     Mufumakadzi Vho Letisha van der Berg; na (y)    Dokotela Vho Joseph Matjila (Muraḓo wa nga thungo). A.    Vhuṱambo vhune ha khou ḓa 1.    Ṅwedzi wa Afrika1.1.    Afrika Tshipembe ḽi ḓo fhululedza Ṅwedzi wa Afrika na Ḓuvha ḽa Afrika nga ṅwedzi wa Shundunthule 2023, khathihi na dzhango ḽoṱhe nga u angaredza. Nga ḽa 25 Shundunthule 2023, Afrika ḽi ḓo vha ḽi tshi khou fhululedza miṅwaha ya 60 ya Dzangano ḽa Vhuthihi ha Afrika (OAU).1.2.    Ṅwedzi uyu ndi wone tshikhala tsha u ṱuṱuwedza vhuthihi ha Afrika, ṱhanganyo yo fhelelaho ya madzingu khathihi na u kumedzela hafhu Afrika kha vhumatshelo vhu fanaho.  Khabinethe yo ita khuwelelo kha vhadzulapo vhoṱhe vha Afrika Tshipembe uri vha shumisane khathihi na u lingedza u fhaṱa dzhango ḽa khwine, ḽo vhumbanaho nahone ḽine ḽa vha na mvelaphanḓa.  2.    Miṅene ya Lushaka2.1.    Phresidennde Vho Cyril Ramaphosa vha ḓo ṋetshedza Miṅene ya Lushaka kha vhadzulapo vha Afrika Tshipembe khathihi na vhadzulapo vha mashango a nnḓa vhane vha ḓivhea nga ḽa 28 Lambamai 2023. Miṅene ya Lushaka ndi pfufho dza nṱhesa dzine shango ḽashu ḽa dzi ṋetshedza kha vhadzulapo vhaḽo khathihi na vhadzulapo vha mashango a nnḓa vha ḓivheaho vhe vha shela mulenzhe kha u bveledzwa ha demokirasi nahone vha shela mulenzhe zwihulwane kha u khwinifhadza matshilo a vhadzulapo vha Afrika Tshipembe.2.2.    Miṅene ya Lushaka i dovha hafhu ya dzhiela nzhele zwa u shela mulenzhe he ha     itwa nga vhathu zwavho kha zwa u fhaṱwa ha Afrika Tshipembe ḽi si na khethululo, ḽa demokirasi nahone ḽine ḽa vha na mvelaphanḓa sa zwe zwa sumbedziswa kha Ndayotewa.3. Vouthu dza Mugaganyagwama3.1. Nga ṅwedzi wa Shundunthule, mihasho ya muvhuso i ḓo ṋetshedza Vouthu dza Migaganyagwama yadzo Phalamenndeni.3.2. Vouthu dza Migaganyagwama dzi ṱanganya tsenguluso ya mashumele a muhasho kha tshifhinga tsha ṅwaha wa muvhalelano wo fhelaho khathihi na pulane dza u thoma u shumiswa ha pfulufhedziso dze dza bviselwa khagala nga Phresidennde kha Tshipitshi tshavho tsha nga ha Tshiimo tsha Shango.3.3. Khabinethe yo ita khuwelelo kha vhadzulapo ya uri vha thetshelese zwavhuḓi idzi Vouthu dza Migaganyagwama u itela uri vha kone u vhona uri mihasho yo fhambanaho i ḓo dzhiela hani nṱha nḓisedzo dza tshumelo kha tshifhinga tshi ḓaho. 3.4. Nga ḽa 4 Shundunthule 2023, Minisṱa vha Vhudzulo ha Vhathu Mufumakadzi Vho Mmamoloko Kubayi vha ḓo ranga phanḓa Imbizo na Ṱano ḽa zwa Tshumelo   fhaḽa Soweto vunduni ḽa Gauteng sa tshipiḓa tsha u lugisela Vouthu ya Mugaganyagwama wavho nga ḽa 10 Shundunthule 2023.  3.5. Hovhu vhuṱambo vhu ḓo amba nga ha khaedu dzine vhadzulapo vha henefho        vha khou ṱangana nadzo kha phothifoḽio ya zwa Vhudzulo ha Vhathu khathihi na u ṱuṱuwedza mbekanyamushumo dza kha sekhithara dzine dza vhuedza zwitshavha u bva kha phothifoḽio yeneyi.4. Ḓuvha ḽa Vhashumi 4.1. Ḓuvha ḽa Vhashumi ḽi ḓo pembelelwa nga Musumbuluwo, wa ḽa 01 Shundunthule 2023, musi hu tshi khou dzhielwa nṱha mushumo wa ndeme une vhashumi vha u ita kha u fhaṱa ikonomi na zwitshavha zwo sumbedziswaho kha Pulane ya Mveledziso ya Lushaka.4.2. Ḓuvha ḽa Vhashumi ḽi ri ṋea tshikhala tsha u humbula nga ha mvelaphanḓa dze vhashumi vha dzi swikela nga tshifhinga tsha miṅwaha ya 29 ya mbofholowo khathihi na u ṱalusa khaedu dzine vhashumi vha khou ṱangana nadzo kha ikonomi ine ya khou ṱangana na vhukonḓi.4.3. Ḽi dovha hafhu ḽa vha ḓuvha ḽine ngaḽo ra dovha hafhu ra ḓikumedzela uri ri ḓo ita zwoṱhe zwine ra nga kona u itela u bveledza zwikhala ri tshi itela dzimiḽioni dza vhashumi vha ḽa Afrika Tshipembe vhane vha sa shume nahone vhane vha khou kundelwa u sumbedzisa vhukoni havho kana u ḓitshidza vhone vhaṋe khathihi na avho vhane vha vha tsini navho.4.4. Vhuḓiimiseli ha muvhuso kha u khwinifhadza nyimele dza mishumoni na ndinganelo kha maraga wa zwa vhashumi vhu khou vhonala kha khwinifhadzo nnzhi vhukuma dza Mulayo wa Ndiliso kha Mafuvhalo a Mushumoni na kha Milayo ya Ndinganelo ya Mishumo ine i kha ḓi tou bva u sainiwa uri i vhe mulayoni lwa tshiofisi nga Phresidennde Vho Ramaphosa. 5. Ḓuvha ḽa Mbofholowo ya Nyanḓadzamafhungo ḽa Ḽifhasi  5.1. Afrika Tshipembe ḽi ḓo vha luthihi na maṅwe mashango a ḽifhasi kha u fhululedza Ḓuvha ḽa Mbofholowo ya Nyanḓadzamafhungo ḽa Ḽifhasi nga ḽa 3 Shundunthule 2023. Heḽi ḓuvha ḽi ri ṋetshedza tshikhala tsha u pembelela na u sengulusa tshiimo tsha mbofholowo ya nyanḓadzamafhungo kha tshitshavha tshashu hu tshi katelwa na khaedu dzine dza ṱanganiwa nadzo nga vhoramafhungo khathihi na mushumo une wa itwa nga nyanḓadzamafhungo ine ya khou shanduka nga tshihaḓu henefha kha zwitshavha zwashu. 5.2. Nyanḓadzamafhungo yo vhofholowaho nahone yo ḓiimisaho nga yoṱhe ndi tshipiḓa tsha ndeme tsha demokirasi ifhio na ifhio, nahone ri ḓo bvela phanḓa na u vhona uri nyanḓadzamafhungo dzo vhofholowa kha uri dzi kone u vhiga nga nḓila ya ngoho, i re khagala nahone dzo ḓiimisa nga dzoṱhe.6. Khaphu ya Ḽifhasi ya mutambo wa Netiboḽo 6.1. Musi ho tou sala maḓuvha a sa fhiri 100 uri hu thome mitambo ya Khaphu ya Netiboḽo ya Ḽifhasi ya u tou thoma u farelwa fhano kha mavu a Afrika u bva nga ḽa 28 Fulwana u swika kha ḽa 6 Ṱhangule, Khabinethe i khou ita khuwelelo kha lushaka ya uri lu ṱanganedze hafhu u vha hone hune ha khou ḓo farelwa hone mitambo iyi ya dzitshaka.6.2. Musi mitambo ya Khaphu ya Netiboḽo ya Ḽifhasi i tshi khou ḓo farelwa fhaḽa Ḓoroboni ya Kapa, Afrika Tshipembe ḽi ḓo bvela phanḓa ḽi tshi ḓitika nga rekhodo yaḽo i ḓivheaho ya u kona u fara vhuṱambo vhuhulwanesa nga nḓila yavhuḓi hu tshi katelwa na vhuṱambo ha zwenezwino ha Formula E Cape Town ePrix.6.3. Ngudo dze dza gudwa kha zwa u fara hashu mitambo iyi, dzo ṱanganyiswa kha zwa vhupulani hashu u itela u vhona uri vhafuni vha zwa mitambo khathihi na vhaeni vhashu vha khou vha na madalo a takadzaho nahone o tsireledzea.6.4. Khabinethe i khou ita khuwelelo kha vhathu vhoṱhe ya uri vha tikedze fulo ḽa Maḽavhuṱanu a Netiboḽo ane a ṱuṱuwedza uri muthu muṅwe na muṅwe a ambare zwiambaro zwawe zwa mutikedzi Ḽavhuṱanu ḽiṅwe na ḽiṅwe hu tshi itelwa u sumbedza thikedzo kha thimu ya Netiboḽo ya Lushaka ya Afrika Tshipembe ine ya ḓivhiwa sa Spar Proteas.7. Muṱangano wa vhu16 wa Khonifarentsi ya Mashango (COP 16) fhaḽa Basel Convention 7.1. Afrika Tshipembe ḽi ḓo shela mulenzhe kha COP 16 ine ya ḓo farelwa fhaḽa Basel Convention, Geneva, kha ḽa Switzerland u bva 01 – 02 Shundunthule 2023.7.2. Basel Convention yo dzudzanywa hu tshi itelwa u tsireledza mutakalo wa vhathu na mupo kha masiandaitwa ane a si vhe avhuḓi ane a nga ita uri hu vhe na u phaḓaladzwa ha mathukhwi a khombo. Afrika Tshipembe ḽo tendelana na hedzi thendelano nga ḽa 5 Shundunthule 1994. 7.3. Khabinethe yo ṱanganedza vhuḓifhinduleli ha ḽa Afrika Tshipembe ha u dzhenela nyambedzano dza COP 16 fhaḽa Basel Convention. 7.4. COP 16 na yone i ḓo fariwa nga u sielisana hune ha ḓo fariwa muṱangano wa vhu11 wa Conference of the Parties to the Rotterdam Convention on the Prior Informed Consent Procedure for Certain Hazardous Chemicals and Pesticides in Internal Trade. 7.5. Hedzi thendelano dzi ṱuṱuwedza vhuḓifhinduleli ha u kovhana khathihi na tshumisano vhukati ha vha kwameaho kha zwa mbambadzo ya dzitshaka ya dzikhemikhaḽa dza khombo. Afrika Tshipembe ḽi tikedza thendelano idzi nga mulandu wa uri dzi na masiandaitwa avhuḓi kha mupo na mutakalo wa vhathu.Milaedza1.    U fhululedzaKhabinethe yo rumela maipfi a u fhululedza na u tamela mashudu kha: Vha muṱa na dzikhonani dza ḽizhakanḓila ḽa muzika wa jazz Vho Hugh Masekela. Bra Hugh vho ṱanganedzwa kha Ertegun Hall of Fame fhaḽa ḓoroboni ya New York naho vho no lovha. Avha munnawavhaṋe vhe vha vha vhe ramuzika wa ḽa Afrika Tshipembe vho vha muthihi na avho vhaṅwe vho ṱanganedzwaho kha mutevhe uyu u fana na Vho Louis Armstrong, Nat “King” Cole khathihi na Vho Miles Davis.Khabinethe yo dovha hafhu ya ṱanganedza zwa u huliswa ha tshiṱitshi tsha radio, HOT 102.7FM nge tsha huliswa nga u khethwa kha tshipiḓa tsha makhaulatshele kha zwigwada zwiṋa kha vhuṱambo ha ṅwaha wa 2023 ha Ḓikiṱa ḽa Pfufho dza Radio fhaḽa ḓoroboni ya New York kha ḽa United States, vhune ha vha vhuṱambo ha u pembelela vhashelamulenzhe kha nḓowetshumo iyi vha bvaho kha mashango a 30. 2.    Maipfi a NdilisoKhabinethe yo rumela maipfi ayo a ndiliso kha vha miṱa na dzikhonani dza: Vho Harry Belafonte, muimbi, mutambi wa matambwa na mulwelambofholowo wa shango ḽa Amerika a ḓivheaho ḽifhasini ḽoṱhe. Vho vha vhe mulwelapfanelo dza vhathu Vharema vha ḽa Amerika o funzeaho nahone vho ita uri nndwa ya u lwa na zwiito zwa khethululo nga muvhala i swike hune ya ḓivhea ḽifhasi ḽoṱhe.Vho shela mulenzhe vhukuma kha u bveledza vhukoni ha vhoramuzika vha ḽa Afrika Tshipembe, Vho Miriam Makeba na Vho Hugh Masekela ḽifhasini ḽoṱhe nga u angaredza nga nḓila ye vha kona u ḓivhadza mibvumo na mitsindo ya muzika wa ḽa Afrika Tshipembe ine ya bvisela khagala masia oṱhe a vhutshilo ha vhathu vha ḽa Afrika Tshipembe kha ḽifhasi ḽoṱhe, zwa ndemesa, nndwa yashu ya u lwela mbofholowo. Vho Tiego Moseneke, ramilayo a ḓivheaho, ramabindu na mulwelapfanelo dza matshudeni wa kale.Vho Mbulelo Musi, swole ḽa kale ḽa uMkhonto We Sizwe na muofisiri wa Ḽihoro ḽa Makomonisi, we a vha tshipiḓa tsha vhalwelambofholowo vha migwalabo ya ḽa 16 Fulwi 1976, mushelamuvhuso we a vha a tshi ṱhonifhiwa vhukuma nahone a re na vhukoni, ḽizhakanḓila kha zwa vhudavhidzani we a shumela muvhuso nga vhukoni.Mulangavunḓu wa kale wa vunḓu ḽa Free State Vho Beatrice Marshoff, vhe vha shumela vhathu vha shango ḽa Afrika Tshipembe nga vhuḓikumedzeli kha maimo o fhambanaho kha tshifhinga tsha mushumo wavho u vhonalaho nahone wa tshifhinga tshilapfu.Vho Loyiso Nkohla, mulwelapfanelo dza tshitshavha vhe vha kumedzela vhutshilo havho kha zwa u khwinifhadza matshilo a zwitshavha zwe zwa vha zwi sa ṱhogomelwi zwa fhaḽa zwikolobulasi zwa vunḓu ḽa Kapa Vhukovhela. Vho vhulahwa musi vha tshi khou tshimbidza mafhungo a tshitshavha a kwamaho zwa u pfuluswa ha vhathu vhane vha dzula u vhambela na tshiporo hu tshi itelwa uri hu kone u vhuedzedzwa tshumelo ya zwidimela ya Central Line.  Khabinethe yo dovha hafhu ya ṋea ndaela kha mapholisa ya uri vha fare avho vhane vha vha na vhuḓifhinduleli kha zwa u vhulahwa ha Vho Nkohla. Khabinethe yo dovha hafhu ya ṱahisa maipfi a u tamela mashudu kha avho vhe vha huvhala kha tshiwo itsho uri ngavhe vha tshi fhola nga u ṱavhanya.Vha muṱa wa ha Nqobile Zulu, wa miṅwaha ya 5, na khonani yawe Tshiamo Ramanye, wa miṅwaha ya 6, vhe zwitumbu zwavho zwa wanala zwo tshetshekanywa fhaḽa kha ḽa Soweto nga Ḽavhuṋa, ḽa 20 Lambamai 2023. Khabinethe i khou sasaladza vhukuma mabulayo ayo a shushaho nahone i khou ita khuwelelo kha vhadzulapo ya uri vha thusane na mapholisa kha u wana vhaiti vha zwiito izwi. Arali hu na muthu ane a vha na zwidodombedzwa zwifhio na zwifhio, muthu uyo u khou ṱuṱuwedzwa uri a founele kha Ṋomboro ya Luṱingo ya u Fhelisa Vhugevhenga ine ya vha 08600 10111.  Miraḓo ya malo ya vha muṱa wa ha Memela u bva fhaḽa Tshikolobulasi tsha Imbali, ḓoroboni ya Pietermaritzburg vhe vha thuntshwa vha vhulahwa hu tshi katelwa na vhafumakadzi vhavhili vhe vha vha vho ḓa u dalela vha muṱa uyo nga Ḽavhuṱanu, ḽa 21 Lambamai 2023.Khabinethe yo fhululedza mapholisa kha u kona havho u londa vhahumbulelwa nga u ṱavhanya khathihi na u dzhiulule hafhu murahu zwigidi zwiraru. Muṅwe wa vhahumbulelwa avho o swika he a thuntshwa a lovha musi ho vha na muthuntshano vhukati ha vhahumbulelwa avho na mapholisa nga Ḽavhuṱanu, ḽa 21 Lambamai 2023. Muhumbulelwa wa vhuvhili o tou huvhala lwe a fhedza nga u farwa a valelwa ngeno muṅwe muthihi o shavha. Mbudziso:Vho Tyrone Seale – Muambeli wa Muvhuso o tou Farelaho Luṱingothendeleki: 083 5757 440"
"Tshitatamennde tsha nga ha maambiwa a Muṱangano wa Khabinethe wa Ḽavhuraru, ḽa 10 Shundunthule 2023 ",11 May 2023,https://www.gov.za/speeches/statement-outcomes-cabinet-meeting-10-may-2023-11-may-2023-0000,https://www.gov.za/ve/speeches/tshitatamennde-tsha-nga-ha-maambiwa-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-10-shundunthule,"A.    Mafhungo a Zwino kha Shango 1.    Vhuṱambo ha vhu29 ha u pembelela u Vhewa Tshiduloni ha Phresidennde wa u thoma u khethwa nga nḓila ya demokirasi nga ḽa 10 Shundunthule  1.1.    Muṱangano uyu wa Khabinethe wo farwa nga murahu ha miṅwaha ya 29 u tou ḓuvha ḽe Phresidennde Vho Nelson Mandela vha vhewa tshiduloni sa Phresidennde wa u tou thoma wa Afrika Tshipembe ḽa demokirasi nga ḽa 10 Shundunthule 1994.   Nga murahu ha miṅwahaḓana miraru na hafu ya muvhuso wa vhukoḽoni na wa khethululo, he khayo khonadzeo ya uri muthu a kone swikela tshumelo dza mutheo yo vha yo ḓitika kha muvhala wa lukanda lwa muthu onoyo, Afrika Tshipembe ḽa demokirasi ḽo vhea zwipikwa zwa mveledziso i katelaho vhoṱhe hu tshi itelwa uri hu kone u vhumbwa tshitshavha tshi bvelaho phanḓa, tshi sa ṱaluli murafho, tshi sa ṱaluli u ya nga mbeu nahone tshine tsha vha na ndinganelo. 1.2.    Naho ho vha na zwinzhi zwo swikelwaho u tou bva tsha ṅwaha wa 1994, hu kha ḓi vha na zwinzhi zwine zwa kha ḓi tea u itwa u itela uri hu kone u swikelwa zwipikwa zwa mveledziso ya shango.1.3.    Bannga ya Vhukati ya Afrika Tshipembe yo bvisa mutevhe wa tshelede ya maṱari na ya mangwende yo khwinifhadzwaho ine ya vha tshipiḓa tsha u pembelela demokirasi yashu yo ḓitikaho nga ndayotewa khathihi na u fhululedza mufunwa washu Vho Madiba. 2.    Samithi ya zwa Mutakalo ya Phresidennde2.1.    Samithi ya zwa Mutakalo ya Phresidennde ye ya farwa u bva nga ḽa 4 u swika ḽa 5 Shundunthule 2023 yo vha yo sedzesa kha thikho dza ṱahe dza Thendelano dza nga ha Mutakalo dza Phresidennde dza ṅwaha wa 2019 dzine dza vha: zwa vhashumi; tswikelo ya zwa mishonga, khaelo na zwibveledzwa zwa mutakalo; themamveledziso; tshumisano na vha sekithara ya phuraivethe; ndondolamutakalo ya maimo a nṱha; khwinifhadzo dza ndangulo ya masheleni a sekithara ya muvhuso; mavhusele na vhurangaphanḓa; vhudavhidzani na vhadzulapo; sisṱeme dza mafhungo na u dzula wo lugela u wa ha dwadze.2.2.    Ḽiṅwe ḽa mafhungo o swikelwaho kha Samithi iyi ho vha u vusuluswa ha vhuḓiimiseli ha zwa u thoma u shumiswa ha Ndindakhombo ya Mutakalo wa Lushaka (NHI). Hezwi ndi tshipiḓa tsha mbekanyamushumo ya u fhungudza tshayandingano kha tswikelo ya tshumelo dza ndondolamutakalo nga u fhungudza vhuleme ha  zwa masheleni a musi muthu a tshi ṱoḓa u swikela tshumelo dza ndondolamutakalo. 2.3.    Khabinethe i khou takalela u ṱanganedzwa ha maga ane a ṱoḓea kha u linganywa hafhu ha sisṱeme ya mutakalo khathihi na u ita uri hu vhe na tshandukiso dza NHI nga tshihaḓu. Hezwi zwi ita uri sisṱeme yashu ya zwa mutakalo i vhe tsini na u shumela vhadzulapo vha ḽa Afrika Tshipembe nga nḓila ya khwine.3.    Fulufulu3.1.    Muvhuso u khou shumisana nga nḓila yavhuḓi na vha ha Eskom kha u vhona uri mushumo wa u lugiswa ha yunithi dzo itisaho uri hu swikiwe kha Luṱa lwa 6 lwa u khauwa ha muḓagasi nga u sielisana ha zwenezwino he ha khakhisa na mvelaphanḓa kha mbekanyamushumo ya u khwinisa nḓisedzo ya fulufulu kha shango u itwe nga u ṱavhanya.3.2.    Mushumo muhulu u kati ngei Eskom wa u engedza Tshipiḓa tsha Vhuhone ha Fulufulu tsha Tshiimiswa itshi nga u engedza zwihulwane mushumo wa ndondolo ya tshiimiswa itshi, u shumiswa ha Tshubu dza Mutevheṱhanḓu wa Gese yo Vuleaho nga nḓila yo fhelelaho, u  wana vhuṅwe vhubveledzi vhuswa ha muḓagasi wa u engedzedza u bva kha vhubindudzi ha phuraivethe kha zwi vusuluseaho khathihi na u engedza mafulo a u  khwinifhadza Ndangulo ya Sia ḽa Ṱhoḓea u bva kha vhashumisi vha muḓagasi munzhi na vha miḓini. 3.3.    Zwiito zwa u tshinyadza ndaka zwi kha ḓi bvela phanḓa na u huvhadza themamveledziso ya Eskom, ngauralo, zwa u rumelwa ha miraḓo ya SANDF vha swikaho 880 hu tshi itelwa u linda zwiṱitshi zwa muḓagasi ndi tshipiḓa tsha maga a u thivhela ndingedzo dza u wisa giridi ya lushaka.  3.4.    Khabinethe yo ṱanganedza tsheo ya u ita khumbelo ya khaṱhululo kha tsheo ya zwenezwino yo dzhiiwaho nga Khothe Khulwane ya Pretoria ye ya ṋea ndaela vha ha  Eskom ya uri vha si katele zwiimiswa zwa muvhuso, hu tshi katelwa na zwikolo, dzikiḽiniki, zwibadela na zwiṱitshi zwa mapholisa kha u kwamea nga maitele a u khauwa ha muḓagasi nga u sielisana zwo ḓitika nga masiandaitwa a khaṱhulo iyi. 3.5.    Khabinethe i tama u tsivhudza vhadzulapo vha ḽa Afrika Tshipembe uri vha bvele phanḓa na u vhulunga muḓagasi u swika kha tshipikwa tsha lushaka tsha u vhulunga muḓagasi u swikaho 1000MW.4.    Mveledziso ya Themamveledziso4.1.    Fulo ḽa themamveledziso ya Afrika Tshipembe ḽo livhiswaho kha u u vusulusa ikonomi khathihi na u sika mishumo ḽi khou bvela phanḓa na u aluwa.Kha ḽeneḽi fhungo, ndi he Minisṱa wa Vhuendi, Vho Sindi Chikunga vha ita mushumo wa ndugiselo dza hune ha ḓo fhaṱiwa hone Thandela ya Ashburton Interchange i ḓuraho masheleni a linganaho R2.4-biḽioni kha Masipala wa Msunduzi u re ngei kha ḽa KwaZulu-Natal, ine thandela iyi ya ḓo khwinisa u endedzwa ha thundu u bva Vhuimazwikepe ha Durban dzi tshi dzhena ngomu shangoni na kha dzingu ḽa SADC.4.2.    Minisṱa wa Mishumo ya Muvhuso na Themamveledziso, Vho Sihle Zikalala vho ṋetshedza vhuimazwikepe vhuṱuku vhu swikaho 13 he ha vusuluswa hu tshi shumiswa masheleni a  linganaho R501 miḽioni a bvaho  kha Mbekanyamushumo ya muvhuso ya u Lugisa na u Ṱhogomela Vhuimazwikepe Vhuṱuku. Uhu u vusuluswa ha vhuimazwikepe uhu hu ḓo engedza mashumele aho khathihi  na u shumela sekithara yapo ya zwa u rea khovhe hu tshi katelwa na dziṅwe sekhithara dzi re hone henefho kha ikonomi yapo nga nḓila ya khwine.5.    Madalo a zwa vhulavhelesi ngei Jagersfontein5.1.    Muthusaphresidennde, Vho Paul Mashatile vho vha na madalo a vhulavhelesi ngei Jagersfontein, hu re kha Masipala Wapo wa Kopanong u re ngei kha Tshiṱiriki tsha Xhariep kha vunḓu ḽa Free State. Muvhigo wa nga ha u ṋetshedzwa ha maḓi nga nḓila yo teaho nahone i linganaho khathihi na u pfuluselwa ha vhadzulapo vhe vha vha vho kwamea nga tshiwo tsha musi luvhondo lwa damu lu tshi wa, vha iswa fhethu ho teaho.  5.2.    Khabinethe yo ita khuwelelo kha vha khamphani dzoṱhe dza zwa migodi ya uri vha ṅwalise milonga yavho  yoṱhe kana madamu ane ha shululelwa khao masalela a zwibveledzwa zwa migodini kha dathabeizi ya Muhasho wa Maḓi na Vhuthathatshili u itela uri hu kone u vha na maitele a u tevhedza milayo ya tsireledzo ya madamu.5.3.    Muhasho wa Maḓi na Vhuthathatshili zwazwino u kati na u vusulusa dathabeizi yawo ya madamu oṱhe a zwibveledzwa zwa migodini kana madamu ane ha shululelwa khao masalela a migodini kha shango ane a swikela ṱhoḓea dza u nga vhewa kha khethekanyo ya u vha” Madamu a re na Khohakhombo ya Vhutsireledzi”. U wana zwiṅwe zwidodombedzwa zwinzhi nga ha madamu a zwibveledzwa zwa migodini/ ane ha shululelwa khao masalela a migodini kha vha rumele  imeiḽa kha greylingjm@dws.gov.za.6.    Indaba ya  zwa u Enda ya Afrika6.1.    Indaba ya zwa u Enda ya Afrika ya ṅwaha wa 2023 zwazwino i kati ngei kha Senthara ya zwa Miṱangano ya Dzitshaka ya Inkosi Albert Luthuli i re fhaḽa ḓoroboni ya Durban, hune khayo ha vha na vhuimeleli ho fhambanaho ha nḓowetshumo ya zwa vhuendelamashango ha Afrika ho imelaho mashango a Afrika a fhiraho 20 ane a khou dzhenela na u ṱana zwibveledzwa zwa vhuendelamashango zwi fhiraho 350.6.2.    Vhuṱambo uvhu vhu shuma sa luvhanḓe lwa ndeme kha vho gudelaho zwa nḓowetshumo iyi uri vha ṱangane, vha kovhelana nḓivho khathihi na u thoma vhushaka ha tshumisano hune ha ḓo ḓisa nyaluwo.  6.3.    Afrika Tshipembe ḽi ḓihudza nga thikhedzo ine muvhuso wa i ṋea mabindu maṱuku, na a vhukati a langwaho nga vhafumakadzi na vhaswa kha sekithara ya zwa vhuendelamashango na mafunda. 7.    Vouthu dza Mugaganyagwama 7.1.    Mihasho ya muvhuso yo no thoma u ṋetshedza vouthu dza migaganyagwama yayo, zwine hezwi zwa vha nḓila ine mihasho ya sumbedza ngayo vhadzulapo  mishumo ye  ya i ita kha ṅwaha wonoyo wa muvhalelano. 7.2.    Mbekanyamushumo ya Vouthu ya Mugaganyagwama ya Phalamennde i nga wanala kha webusaithi ine ya vha: www.parliament.gov.za/parliament-programme.  7.3.    Khanedzano dza Vouthu dza Mugaganyagwama (Komiti dza Muvhuso dzo Engedzwaho) Sheduḽu ya u bva nga ḽa 16 Shundunthule 2023 u swika ḽa 19 Shundunthule 2023.EPC ya Muhasho wa Zwiko zwa Minerala na Fulufulu(Nḓivhadzo ya Nyanḓadzamafhungo nga 13:00, Tshifhinga tshi kha ḓi ḓo Khwaṱhisedzwa)16 Shundunthule 2023Good Hope Chamber    10:00 u swika 15:15EPC ya Muhasho wa Maḓi na Vhuthathatshili  (Nḓivhadzo ya Nyanḓadzamafhungo nga 08:30 u swika 09:30, Tshifhinga tshi kha ḓi ḓo Khwaṱhisedzwa)16 Shundunthule 2023M46 10:00 u swika 12:15EPC ya Muhasho wa Tshumelo ya Muvhuso na Ndaulo (Tshikolo tsha Lushaka tsha Muvhuso na Khomishini ya Tshumelo ya Muvhuso(Nḓivhadzo ya Nyanḓadzamafhungo nga 10:00-11:00, Tshifhinga tshi kha ḓi ḓo Khwaṱhisedzwa)16 Shundunthule 2023Good Hope Chamber 14:00 u swika 16:15EPC ya Muhasho wa Tshumelo ya Vhudavhidzani na Mafhungo(Nḓivhadzo ya Nyanḓadzamafhungo nga 12:00 u swika 13:00, Tshifhinga tshi kha ḓi ḓo Khwaṱhisedzwa)16 Shundunthule 2023M46 14:00 u swika 16:15EPC ya Muhasho wa Mveledziso ya Mabindu Maṱuku(Nḓivhadzo ya Nyanḓadzamafhungo nga 14:00-15:00, Tshifhinga tshi kha ḓi ḓo khwaṱhisedzwa)16 Shundunthule 2023Good Hope Chamber             16:30 u swika 18:15EPC ya Muhasho wa Vhufaragwama ha Lushaka(Nḓivhadzo ya Nyanḓadzamafhungo nga 15:00-16:00, Tshifhinga tshi kha ḓi ḓo khwaṱhisedzwa)16 Shundunthule 2023  M46 16:30 u swika 18:15EPC ya Muhasho wa Vhuendi(Nḓivhadzo ya Nyanḓadzamafhungo nga 12:00-13:00, Tshifhinga tshi kha ḓi ḓo khwaṱhisedzwa)17 Shundunthule 2023Good Hope Chamber             15:00 u swika 17:15EPC ya Muhasho wa Vhudavhidzani na Thekhinoḽodzhi dza Didzhithaḽa(Nḓivhadzo ya Nyanḓadzamafhungo nga 11:00-12:00, Tshifhinga tshi kha ḓi ḓo khwaṱhisedzwa)17 Shundunthule 2023M46 15:00 u swika 17:15EPC ya Muhasho wa Muno(Nḓivhadzo ya Nyanḓadzamafhungo nga 09:00-10:00, Tshifhinga tshi kha ḓi ḓo khwaṱhisedzwa)17 Shundunthule 2023Good Hope Chamber             17:30 u swika 19:00EPC ya Muhasho wa Pfunzo ya Mutheo(Nḓivhadzo ya Nyanḓadzamafhungo nga 09:00-10h00, Tshifhinga tshi kha ḓi ḓo khwaṱhisedzwa)18 Shundunthule 2023Good Hope Chamber             14:00 u swika 16:15EPC ya Muahsho wa Tshumelo dza Ndulamiso(Nḓivhadzo ya Nyanḓadzamafhungo nga 11:00-12:00)18 Shundunthule 2023Good Hope Chamber             16:30 u swika 18:15EPC ya Muhasho wa Vhupulani, Vhulavhelesi na Tsenguluso(Nḓivhadzo ya Nyanḓadzamafhungo nga 10:00-11:00, Tshifhinga tshi kha ḓi ḓo khwaṱhisedzwa)18 Shundunthule 2023  M46 16:30   u swika 18:15EPC ya Muhasho wa Maḓaka, Vhureakhovhe na Mupo(Nḓivhadzo ya Nyanḓadzamafhungo nga 08:30-09:30, Tshifhinga tsho khwaṱhisedzwa)19 Shundunthule 2023Good Hope Chamber             10:00 u swika 12:15EPC ya Muhasho wa Tsireledzo ya Muvhuso(Nḓivhadzo ya Nyanḓadzamafhungo nga 13:00 -14:00, Tshifhinga tshi kha ḓi ḓo khwaṱhisedzwa)19 Shundunthule 2023  M46 10:00 u swika 12:158.    Masheleni a Ṱhaḓulo ya Zwikolodo zwa  Mimasipala 8.1.    Minisṱa wa Gwama vho  ḓivhadza masheleni a ṱhaḓulo ya zwikolodo ane a ḓo shumiswa kha u phumula zwikolodo zwa kale zwa Mimasipala kha Eskom u itela u thusa kha u ita uri masheleni a mbuelo dza mimasipala a kone u shumiswa kha zwa nḓisedzo ya tshumelo dza mutheo dzine dza vha dza khwine. Mimasipala i ḓo lavhelelwa uri i swikele ṱhoḓea dzi konḓaho dzine dza vha  milayo ya 33 uri i kone u ṋewa thuso iyo ya masheleni ayo. 8.2.    Milayo iyi ndi ine ya katela u  bvela phanḓa na tshikalo tsha vhukati tsha zwipikwa zwa u khuvhanganya mbuelo u bva kha tshumelo dza maḓi na muḓagasi; u ṋea pfulufhedziso ya uri mbuelo dzoṱhe dzo kuvhanganyiwaho u bva kha tshumelo dza muḓagasi, maḓi na vhuthathatshili a dzi nga shumiselwi kha zwiṅwe zwithu; khathihi na u thoma u badela tshikolodo tsha Eskom tsha zwino, tsha vhuvhili ha vha u badela akhaundu ya zwino ya maḓi phanḓa ha musi hu tshi nga itwa  mbadelo ifhio na ifhio ya nga ṅwedzi.   9.    Adzhenda ya Afrika 9.1.    Phresidennde Vho Cyril Ramaphosa vho shela mulenzhe kha Tshipiḓa tsha Vhurangaphanḓa ha  Maimo a Nṱha tsha vhu 11 tsha Maitele a zwa Vhulavhelesi ha Dzingu kha Muhanga wa zwa Mulalo, Vhutsireledzi na Tshumisano (PSC) hu tshi itelwa shango ḽa Riphabuḽiki ya Demokirasi ya Congo khathihi na kha Dzingu ḽa Great Lakes, ngei kha ḽa Burundi, sa tshipiḓa tsha u bveledza Adzhenda ya ḽa Afrika ya u fhumudza zwigidi nga ṅwaha wa 2030.9.2.    Phresidennde Vho Cyril Ramaphosa vho dovha hafhu vha dzhenela Samithi yo Engedzwaho ya Khethekanyo ya Vhararu i si ya Misi (Extraordinary Organ Troika Summit Plus)  ngei Namibia. Samithi yo ṱanganedza muvhigo u bva kha vha Vhurumelwa ha zwa Tsenguluso ya Fhethu ha SADC wan ga ha tshipiḓa tsha vhubvaḓuvha ha Riphabuliki ya Demokirasi ya Congo nahone ya dovha hafhu ya ṱanganedza maga ane a khou dzhiiwa nga dzingu kha nyimele ine ya khou ṋaṋa i kwamaho zwa tsireledzo na vhuthu. Samithi yo dovha hafhu ya tendelana kha ḽa uri AU i tea u tshimbidza maitele oṱhe o fhambanaho a zwa ndingedzo dza u  bveledza mulalo khathihi na khwinifhadzo ya tsireledzo kha tshipiḓa tsha Vhubvaḓuvha ha DRC.9.3.    Khabinethe yo ṱanganedza zwa u thoma ha vhudavhidzani ha thangelanyambedzano vhukati ha mmbi ya shango ḽa Sudan na Mmbi dza Thikhedzo ya Tshihaḓu, he ha thoma fhaḽa Jeddah, kha ḽa Saudi Arabia, nga ḽa 6 Shundunthule 2023. Shango ḽa Sudan ḽa mulalo, ḽo rangwaho phanḓa nga muvhuso wo vhumbwaho nga vhadzulapo, a ḽi tou vha ḽa ndeme fhedzi kha vhadzulapo vha ḽa Sudan, ḽi dovha ḽa vha ḽa ndeme hafhu na kha dzingu na dzhango nga u angaredza. Ngauralo, Khabinethe i khou ita khuwelelo kha mahoro oṱhe vhuvhili hao uri a ambedzane nga ha thendelano ya u fhedza khuḓano khathihi na u fhelisa u ṱhuphea ha vhathu vha Sudan.9.4.    Khabinethe yo takadzwa nga fhungo ḽa uri vhadzulapo vhoṱhe vha ḽa Afrika Tshipembe  vhe vha sumbedzisa uri vha khou takalela u vhuya hayani u bva ngei kha shango ḽa Sudani ḽo hoṱefhadzwaho nga khuḓano zwazwino vho no swika fhano hayani khathihi na maga a thikhedzo e a ṋetshedzwa nga shango  ḽa Afrika Tshipembe kha mashango a vhahura. 10.     Mafhungo a zwa Mbambadzo10.1.    Khabinethe yo ṱanganedza muvhigo wa nga ha mafhungo a zwine zwa khou bvelela kha  sia ḽa zwa mbambadzo nahone ya dovha hafhu ya dzhiela nzhele uri kha ṅwedzi wa Ṱhafamuhwe 2023, zwivhambadzelwannḓa zwa shango ḽa Afrika Tshipembe zwo swika henefha kha masheleni a linganaho R184 biḽioni.  Sekithara ya zwa Vhumagi yo vha yone ye ya shuma zwavhuḓi nge ya dzhenisa masheleni a fhiraho R85 biḽioni nga kha zwibveledzwa zwashu zwo magwaho, ngeno Sekithara ya zwa Migodi yo shela mulenzhe nga masheleni a swikaho R84 biḽioni ngeno ya  Vhulimi yo engedza nga R11 biḽioni.  10.2.    Haya masheleni manzhi ngaurali, naho o vha fhasi kha a ṅwedzio wa Ṱhafamuhwe 2022, a sumbedza nḓila ine ikonomi ya Afrika Tshipembe ya vha yo dzika ngayo na nga tshifhinga tshine nyaluwo ya ikonomi ya vha fhasi. Tshivhaloguṱe tsha masheleni a linganaho R41 biḽioni a zwivhambadzelwannḓa izwi, zwo vha zwi tshi khou ya kha maṅwe mashango a Afrika zwine hezwi zwa sumbedza maga ane nḓowetshumo dza Afrika Tshipembe dza khou a dzhia kha u ṱanḓavhudza maraga yadzo u mona na dzhango ḽoṱhe.10.3.    Mimaraga ye khayo ha vha na u engedzea ha mbambadzo, ndi ine ya katela China, Belgium, Italy na United Arab Emirates zwine hezwi zwa sumbedza mbuelo dzo livhaho u bva kha vhuswaledzi ha ikonomi ya Afrika Tshipembe.B. Tsheo dza Khabinethe 1.    Maano o Ṱanganelaho a Lushaka a u Fhelisa zwa u Rengiswa ha Phukha dza Ḓaka nga nḓila i siho Mulayoni (NISCWT)1.1.    Khabinethe yo ṱanganedza Maano o Ṱanganelaho a Lushaka a u Fhelisa zwa u Rengiswa ha Phukha dza Ḓaka nga nḓila i siho Mulayoni (NISCWT). Maano aya a tou vha one a lushaka lwa u thoma  kha ḽa Afrika Tshipembe. Tshipikwa tshayo tshihulwane ndi u manḓafhadza zwiimiswa zwa mulayo nga zwishumiswa zwo teaho zwa u thusa u fhungudza na u thivhela thaidzo ine ya khou endelela ya u engedzea ha zwiito zwa u vhambedzwa ha phukha dza ḓaka nga nḓila ine ya si vhe mulayoni kha shango ḽashu zwine zwiito hezwi zwi ḓisa mishushedzo kha tsireledzo ya shango.1.2.    Maano aya a dzinginya makumedzwa a pfalaho a u engedza mashumele a zwiimiswa zwa mulayo kha shango, hu tshi katelwa na u tou lavhelesa nga nḓila yo lumbamaho kha zwa ṱhoḓisiso na vhutshutshisi ha miraḓo ya zwigwada  zwa zwiito zwa u vhambedzwa ha phukha dza ḓaka. NISCWT yo anḓadzwa kha webusaithi ya Muhasho wa Maḓaka, Vhureakhovhe na Mupo ine ya vha www.dffe.gov.za. 2.    Nkhetheni wa Afrika Tshipembe o Nangiwaho u ḓo vha Muhaṱuli wa Khothe ya Vhulamukanyi ha Dzitshaka (ICJ)2.1.    Khabinethe yo ṱanganedza zwa u nangiwa ha Phrofesa Vho Dire Tladi sa vhone nkhetheni wa Afrika Tshipembe ane a khou ḓo dzhenela dzikhetho dza u nangiwa sa Muhaṱuli wa Khothe ya Vhulamukanyi ya Dzitshaka (ICJ) nga tshifhinga tsha  khetho dza ṅwedzi wa Lara 2023 dza tshiimiswa itshi. 2.2.    Vho Dire Tladi ndi Phrofesa wa Mulayo wa Dzitshaka kha Yunivesithi ya Pretoria nahone vha shuma sa Phresidennde wa Davhi ḽa Afrika Tshipembe ḽa Dzangano ḽa Mulayo wa Dzitshaka, vha dovha hafhu vha vha Muraḓo wa Khorotshitumbe kha Dzangano ḽa zwa Mulayo ḽa Dzitshaka. Vho shuma hafhu sa Mudzulatshidulo wa Khomishini ya zwa Mulayo ya Dzitshaka, ine ya vha ogeni ya UN ine ya dzhiiwa sa yone i tikedzaho ICJ. Vho vhuya vha vha Mueletshedzi wa zwa Mulayo kha Vhurumelwa ha Afrika Tshipembe ngei New York vha dovha hafhu vha vha  Mueletshedzi o Khetheaho wa Dziminisṱa dza Muhasho wa Mafhungo a Nnḓa dza shango ḽa Afrika Tshipembe.3.    U tholwa U tholwa hoṱhe hu ḓo khunyeledzwa nga murahu ha musi ho ranga u khwaṱhisedzwa ndalukano na u ṱanzwa madzina ho teaho.Vhathu vhaswa vho tholwaho kha Bodo ya Ndaulo yo Ḓiimisaho nga yoṱhe ya Vhaṱolambalelano.(a)    Mufumakadzi Vho Precious Nompumelelo Sibiya; na (b)    Vho Mojalefa Mosala Vhathu vho tholwaho kha Bodo ya Tshifhinganyana ya Umngeni Water  (a)    Mufumakadzi Vho  Khulekelwe Glynnis Mbonambi;(b)    Vho  Mzimkulu Msiwa;(c)    Mufumakadzi Vho  Sylvia Thandazile Mhlongo;(d)    Mufumakadzi Vho  Hlengiwe Patricia Majozi;(e)    Vho  Mfanveli James Ndlovu;(f)    Vho  Sibusiso Wycliff Mkhize; and (g)    Muambeli Vho  Lavan Gopaul;C.    Milayotibe1.    Mulayotibe wa Khwiniso ya Tshumelo dza Ndulamiso, wa ṅwaha wa 20231.1.    Khabinethe yo ṱanganedza u ṋetshedzwa ha mvetamveto ya Mulayotibe wa Khwiniso ya Tshumelo dza Ndulamiso wa ṅwaha wa 2023 Phalamenndeni. Khwiniso idzi dzi khou ḓa nga murahu ha Khaṱhulo ya Khothe ya Ndayotewa ye ya ṋetshedzwa nga ṅwedzi wa Nyendavhusiku 2020 kha mulandu wa vhukati ha tshiimiswa tsha Sonke Gender Justice NPC na Phresidennde wa Riphabuḽiki ya Afrika Tshipembe khathihi na vhaṅwevho.1.2.    Khwiniso idzi dzo ita uri hu vhe na u ḓiimisa nga ndoṱhe ha Vhuṱoli ha zwa Vhulamukanyi ha Tshumelo dza Ndulamiso sa zwe zwa sumbedziswa kha Khethekanyo 7(2) ya Ndayotewa ya Riphabuḽiki ya Afrika Tshipembe ya ṅwaha wa 1996. Hezwi zwo itelwa uri hu thome u shumiswa Khethekanyo 88A (1) (b) na 91 ya Mulayo wa Tshumelo ya Ndulamiso, wa ṅwaha wa 1998 (Mulayo 111 wa 1998).1.3.    Ngauralo, zwa u ṋetshedzwa ha iyi mvetamveto ya Mulayotibe zwo itwa ho sedzwa kha u thoma u shumiswa ha maga a u lulamisa dziṅwe khethekanyo dza Mulayo sa zwe zwa sumbedziswa ngazwo nga Khothe ya Ndayotewa. 2.    Mulayotibe wa u renga thundu na tshumelo nga Muvhuso2.1.    Khabinethe yo ṱanganedza zwa u ṋetshedzwa ha mvetamveto ya Mulayotibe wa u renga thundu na tshumelo nga Muvhuso ngei Phaḽamenndeni. Mulayotibe uyu u phumula Mulayo wa Muhanga wa Mbekanyamaitele ya zwa U renga thundu na tshumelo fhethu ho tou Nangwaho wa 2000 (Mulayo 5 wa 2000).2.2.    Mvetamveto ya Mulayotibe yo livhiswa kha u bveledza muhanga muthihi wa u renga thundu na tshumelo nga muvhuso khathihi na u fhelisa u tsitsikana ha milayo yo sedzanaho na zwa u renga thundu na tshumelo nga muvhuso.  2.3.    Ndeme ya mvetamveto ya Mulayotibe wa u renga thundu na tshumelo nga muvhuso ndi ya uri u ṋetshedza tshikhala tsha u ṱuṱuwedza zwipikwa zwa lushaka u fana na  tshandukiso, u maanḓafhadzwa ha vhafumakadzi, vhaswa na vhathu vha re na vhuholefhali.  2.4.    I dovha hafhu ya thusa uri hu vhe na u kunguwedzwa ha zwibveledzwa zwapo khathihi na u tikedza vhutumbuli hapo khathihi na ṱhoḓisiso hu tshi katelwa na u renga thundu na tshumelo u bva kha mabindu maṱuku na a vhukati a fhano Afrika Tshipembe. D.    Vhuṱambo vhune ha khou ḓa1.  Agenda ya Dzitshaka1.1.    Phresidennde Vho Cyril Ramaphosa vha ḓo ṱanganedza Phresidennde wa shango ḽa Bulgaria Vho Rumen Radev, nga ḽa 12 Shundunthule 2023 kha madalo a u shuma. Madalo aya a ḓo sedzesa kha u fhaṱa vhushaka ha zwa polotiki na ha mbambadzo khathihi na zwa u kovhelana mvelele vhukati ha Afrika Tshipembe na Bulgaria. Shango ḽa Bulgaria ḽi kha ḓi vha mushumisani wa zwa mbambadzo wa ndeme nahone nga ṅwaha wa 2022, Afrika Tshipembe ḽo rumela thundu dzi ḓuraho masheleni a swikaho R1.96 biḽioni ngei kha ḽa Bulgaria. 1.2.    Phresidennde Vho Ramaphosa vha ḓo dovha hafhu vha ṱanganedza  Minisṱa Muhulu wa Riphabuḽiki ya Singapore, Vho Lee Hsien Loong nga ḽa 16 Shundunthule 2023 kha madalo avho a tshiofisi fhano kha ḽa Afrika Tshipembe, ane madalo aya ḓo sedzesa kha zwa u khwaṱhisa vhushaka vhu re hone vhukati ha mashango aya mavhili. Shango ḽa Afrika Tshipembe ḽo rumela zwibveledzwa zwi ḓuraho masheleni a swikaho R10.3 biḽioni kha shango ḽa Singapore nga ṅwaha wa 2022, lwe shango Afrika Tshipembe ḽa wana ho vha na zwiṅwe zwinzhi zwo salaho hafhu. Zwibveledzwa zwa ndeme zwa shango ḽa Afrika Tshipembe zwe zwa vhambadzelwa shangoḽa Singapore ndi zwine zwa katela aḽuminiamu ya mupo, doḽomaithi yo fhiswaho na semennde dza vha ha  Portland. 2.    U shela mulenzhe hune ha khou ḓa kha Vhuṱambo ha Ḽifhasi ha Mupo 2.1.    Khabinethe yo ṱanganedza vhuḓifhinduleli na u shela mulenzhe ha shango ḽa Afrika Tshipembe kha Dzulo ḽa vhuvhili ḽa Komiti ya zwa Nyambedzano dza Vhukati ha Mivhuso (INC 2) nga ha Tshishumiswa tsha Mbofho ya Dzitshaka ya nga ha Tshikafhadzo ya Mapuḽastiki hu tshi Katelwa na Vhupo ha Lwanzheni ḽine ḽa ḓo farelwa fhaḽa ḓoroboni ya Paris, kha ḽa France u bva nga ḽa  29 Shundunthule u swika ḽa 02 Fulwi 2023. INC i na vhuḓifhinduleli ha u bveledzisa thendelano dza ḽifhasi dza nga haTshikafhadzo ya mapuḽastiki, hu tshi katelwa na vhupo ha lwanzheni. 2.2.    Khabinethe yo dovha hafhu ya ṱanganedza vhuḓifhinduleli na u shela mulenzhe ha shango ḽa Afrika Tshipembe kha nyambedzano dza vhu35 dza Khethekanyo ya zwa Mvelele, Saintsi na Pfunzo ya Dzangano ḽa Vhuthihi ya Dzitshaka, Khoro ya Vhukonanyi ha Mbekanyamushumo ya Dzitshaka ya Bayosifia dze dza tetshelwa u ḓo farelwa fhaḽa Paris, kha ḽa France u bva nga ḽa 12 u swika ḽa 16 Fulwi 2023. 2.3.    Vhuḓifhinduleli ha UNESCO MAB ICC ndi u ṱuṱuwedza nḓila dza kutshilele ku sa tshinyadzi mupo. Afrika Tshipembe ḽo thoma u shela mulenzhe kha Mbekanyamushumo ya Vhathu na Bayosifia (MAB) nga ṅwaha wa 1995 Khonfarentsini ye ya farelwa fhaḽa Seville, kha ḽa Spain. Afrika Tshipembe zwazwino ḽi kha luṱa lwa u simula Maano a Mbetshelo ya Bayosifia ya Lushaka ya Afrika Tshipembe ine ya ḓo shuma sa yone tsumbanḓila kha zwa u thoma u shumiswa ha Mbekanyamushumo ya MAB kha maimo oṱhe a zwa ndangulo mbetshelo ya bayosifia.3.    Madalo a Mufarisaphresidennde wa Colombia kha ḽa Afrika Tshipembe.3.1.    Mufarisaphresidennde Vho Paul Mashatile vha ḓo ṱanganedza mushumisani navho vha shango ḽa Colombia, Muhulisei Vho Vice Francia Elena Márquez, Mufarisaphresidennde wa Riphabuḽiki ya Colombia kha Madalo a Tshiofisi nga Ḽavhuṱanu, ḽa 12 Shundunthule 2023. Madalo aya o livhiswa kha u khwaṱhisa vhushaka vhukati ha SA na Colombia zwenezwo musi shango ḽa Colombia ḽi tshi khou ḓidzhenisa vhukuma kha zwa nyambedzano na mashango a Afrika.4.    Mivhigo ya nyanḓadzamafhungo ine ya khou ḓa nga miraḓo ya Khorotshitumbe ya Lushaka.4.1.    Minisṱa wa Muḓagasi Dokotela Vho Kgosientsho Ramokgopa vha ḓo ṋetshedza miraḓo ya nyanḓadzamafhungo muvhigo wa nga ha mvelaphanḓa yo no swikelwaho kha zwa u thoma u shumiswa ha Pulane ya U shuma ya nga ha Fulufulu (EAP) nga Ḽavhuṱanu, ḽa 12 Shundunthule 2023 nga 14:00.  Muvhigo uyu wa vhege nga vhege ndi une wa ṋetshedza tshikhala tsha u ḓivhadza vha nyanḓadzamafhungo khathihi na lushaka nga ha mvelaphanḓa yo no swikelwaho kha u tandulula thaidzo dza u khauwa ha muḓagasi nga u sielisana kha vhege yo fhiraho khathihi na u dovha hafhu vha dzhia vhuḓifhinduleli na u ṱalutshedza zwivhangi zwe zwa shela mulenzhe kha zwiwo zwa zwenezwino zwa u khauwa ha muḓagasi nga u sielisana.5.    Ṅwedzi wa Afrika5.1.    Nga ṅwedzi wa Shundunthule, Afrika Tshipembe ḽi ḓo vha ḽi tshi khou pembelela Ṅwedzi wa Afrika, une wa vha ṅwedzi une khawo ha humbulwa zwa u tumbulwa ha Dzangano ḽa Vhuthihi ha Afrika (OAU) nga ṅwaha wa 1963, ḽine dzangano iḽi ṋamusi ḽa vho ḓivhiwa sa Mbumbano ya Afrika (AU). Ndivho khulwane ya AU ho vha u bveledza mulalo na vhudziki kha dzhango. 6.    Vhugwena ha Ḽifhasi ha Mutambo wa Tennis i tambelwaho kha Ṱafula6.1.    Makhaulatshele a Vhugweṋa ha Ḽifhasi ha Mutambo wa Tennis ya Ṱafulani ha ITTF ha ṅwaha wa 2023, a ḓo farwa u bva nga ḽa 20 u swika ḽa 28 Shundunthule 2023. 6.2.    Vhuṱambo uvhu vhu ḓo farelwa Sentharani ya Miṱangano ya Dzitshaka ya Durban, hune ha ḓo tambiwa mitambo ya Dzisingili dza Vhanna na Vhafumakadzi, khathihi na vhuṱambo ha mitambo ya Vhanna, Vhafumakadzi na Dzidavhulu dzo Ṱanganelaho. Khabinethe i tamela mashudu vhoṱhe vhane vha ḓo dzhenela vhuṱambo uvhu. 6.3.    Makhaulatshele a Vhugwena ha Ḽifhasi ha Mitambo ya Tennis i tambelwaho kha   Ṱafula ya ITTF a ḓo vha vhuṱambo ha tshiga kha ḓivhazwakale ya Tennis i tambelwaho kha Ṱafula, sa izwi hu tshi do vha hu lwa u thoma kha miṅwaha ya 80 musi vhuṱambo uvhu vhu tshi farelwa kha mavu a fhano Afrika.7.    Tshiphuga tsha Ḽifhasi tsha mutambo wa Netiboḽo 7.1.    Musi ho sala maḓuvha a 81 u ya kha Tshiphuga tsha Ḽifhasi tsha Mutambo wa Netiboḽo, Khabinethe i khou ṱuṱuwedza vhadzulapo vha Afrika Tshipembe uri vha bvele phanḓa na u funga ḓenzhe ḽa u pembelela mitambo iyi nga ita uri Ḽavhuṱanu ḽiṅwe na ḽiṅwe ḽi pembelelwe sa Netball Friday.8.    Vhulavhelesi ha Mbekanyamushumo ya Mveledziso ya Tshiṱiriki8.1.    Phresidennde Vho Cyril Ramaphosa vha ḓo ranga phanḓa mushumo wa Imbizo ya Phresidennde ya vhumalo ya Ḽiedza ḽa Mveledziso ya Tshiṱiriki (DDM) fhaḽa kha Tshiṱiriki tsha Cape Winelands kha ḽa Kapa Vhukovhela nga ḽa 19 Shundunthule 2023 sa tshipiḓa tsha ndingedzo dza muvhuso dza u khwinifhadza nḓisedzo ya tshumelo khathihi na u ita khuwelelo kha vhadzulapo na zwitshavha nga u angaredza ya uri vha vhe tshipiḓa tsha u bveledza shango ḽashu ḽa Afrika Tshipembe na uri hu sa vhe na ane a salela murahu kha mushumo uyu.8.2.    Miraḓo ya Khorotshitumbe hu si kale vha ḓo thoma luṱa lu tevhelaho lwa Mbekanyamushumo ya Imbizo sa tshipiḓa tsha vhudavhidzani ho ṱanganelaho vhune ha ḓisa muvhuso tsini na vhathu khathihi na u bveledza maitele a demokirasi ya u shela mulenzhe nga vhathu vhoṱhe hu tshi itelwa u tandulula khaedu dza nḓisedzo ya tshumelo. E.     Milaedza1.     U FHULULEDZAKhabinethe i khou rumela mulaedza wa u fhululedza na u tamela mashudu kha: Mufumakadzi Vho Kirsten Neuschäfer nge vha wina Mbambe ya Golden Globe ye khayo vha fhedza maḓuvha a ṱoḓaho u lingana 235 vha tshi khou alavha vha si na GPS na dziṅwe thekhinoḽodzhi. Vho vha vhone mufumakadzi a eṱhe we a dzhenela mbambe iyi khathihi na u vha mufumakadzi wa u thoma u wina mbambe ya ḽifhasi ya muthu muthihi a tshi mona na ḽifhasi. 2.    Maipfi a Ndiliso Khabinethe i khou livhisa maipfi ayo a ndiliso kha vha muṱa na khonani dza: Mulwelambofholowo a lwaho na muvhuso wa tshiṱalula vhane vha vha Mudatshi Vho Klaas de Jonge, mulwelambofholowo we a vha o ḓiimisela vhukuma, muṱanganedzi w Muṅene wa Lushaka wa Vhaḽedzani vha OR Tambo. Vho De Jonge vha humbulwa nga u ṱoda havho vhudzumbamo ngei kha embasi ya Netherlands he vha dzula lwa miṅwaha mivhili vha tshi shavha u farwa nga mapholisa a muvhuso wa tshiṱalula. Vha dovha hafhu vha humbulwa nga kha mushumo wavho wa u kona u tandulula khuḓano kha mashango manzhi vha dzhango.Muḓivhi  wa zwa fulufulu, Vho Ted Blom, vhe vha vha vhe musaukanyi a re na nḓivho khulwane kha zwa mbekanyamaitele ya fulufulu.Sedzheni Vho Lwando Lawrence Bunga, Sedzheni Vho Mario Nel na Vho Khonstebuḽu Vho Lefaka, vhaofisiri vhararu vha Tshumelo ya Mapholisa ya Afrika Tshipembe vhe vha vhulahwa vhege yo fhiraho musi vha tshi khou ita mushumo wavho kha zwiṱiriki zwavho nga u fhambana hazwo ngei kha Masipala Muhulwane wa Nelson Mandela na wa Buffalo City hune ha vha kha vunḓu ḽa Kapa Vhubvaḓuvha na ngei Atteridgeville, kha ḽa Gauteng. Ho dovha hafhu ha vha na vhaṅwe vhaofisiri vhavhili vhe vha vhulahwa mulovha. Khabinethe i khou sasaladza mabulayo ayo a vhaofisiri vha zwa mulayo nahone i dzhia zwiito izwi sa mishushedzo yo tou livhiswaho kha tsireledzo yashu ya lushaka. Khabinethe yo ṋea ndaela vha mazhendedzi a zwa mulayo ya uri hu songo siiwa tombo nṱha ḽiṅwe musi hu tshi itwa ṱhoḓisiso dza u fara zwigevhenga izwi zwo vhulayaho vhaofisiri vhashu vha zwa mulayo.Ḽizhakanḓila ḽa mutambo wa khororo ḽi funeaho vhukuma fhano kha ḽa Afrika Tshipembe, Vho John Bland (77), vhe vha wina thitele dza 36 kha budo ḽavho ḽe khaḽo vha shuma zwavhuḓi vhukuma kha tshifhinga tsha miṅwaha ya mahumi o vhalaho.Mbudziso:Vho Michael Currin – Muambeli wa Muvhuso o tou FarelahoLuṱingothendeleki: 082 462 7896 "
"Tshitatamennde tsha nga ha maambiwa a Muṱangano wa Khabinethe wa Ḽavhuraru, ḽa, 24 Shundunthule 2023 ",25 May 2023,https://www.gov.za/speeches/statement-cabinet-meeting-24-may,https://www.gov.za/ve/speeches/statement-cabinet-meeting-24-may,"A.  Mafhungo a Zwino kha Shango1.  Fulufulu1.1.  Khabinethe yo dzhiela nṱha mvelaphanḓa yo swikelwaho kha zwa u thoma u shumiswa ha Pulane ya Mashumele ya zwa Fulufulu, ngeno nga thungo i tshi khou dovha hafhu ya ṱanganedza vhuleme vhuhulwane vhukuma vhune ha kha ḓi vha hone kha sisṱeme ya lushaka ya nḓisedzo ya muḓagasi. 1.2.  Zwenezwi musi shango ḽi tshi khou dzhena kha khalaṅwaha ya Vhuriha, Khabinethe yo ṱanganedza zwa u khunyeledzwa ha Khonṱhiraka ya u ṋetshedza muḓagasi wa 400 megawatsi (MW) dza u ḓadzisa nga kha Mbekanyamushumo ya Ṋetshedzo yo Linganaho (Standard Offer Programme) dzine dza ḓo thoma u vha hone kha sisṱeme ya nḓisedzo ya muḓagasi phanḓa ha musi ṅwedzi wa Shundunthule 2023 u tshi fhela. 1.3.  Nga nnḓa ha izwo, Muhasho wa Mutakalo wo ṱalusa zwibadela zwa 213 sa zwone zwine zwa tea u sa kwamea nga mafhungo a u khaulwa ha muḓagasi nga u sielisana, hune zwibadela zwi linganaho 76 kha zwenezwi, zwa vha uri zwo no ḓi thoma u sa kwamea nga uhu u khaulwa ha muḓagasi nga u sielisana ngeno hu na uri mushumo wa u engedza zwiṅwe zwibadela zwi linganaho 46 kha mutevhe wa izwo zwine zwa si tee u kwamea nga izwo zwa u khaulwa ha muḓagasi, u tsini na u khunyeledzwa. 1.4.  Khabinethe yo dovha hafhu ya ṱanganedza zwa u rwelwa ṱari ha Energy One-Stop Shop zwine zwa khou ḓo vha hone hu si kale nga ḽa 31 Shundunthule 2023 nga vha Invest SA u itela u tshimbidza mafhungo a zwa milayo ine ya ḓo thusa khamphani ntswa dza u bveledza muḓagasi u itela uri na dzone dzi thome u shuma nga u ṱavhanya. 1.5.  Khabinethe yo dovha hafhu ya dzhiela nṱha mvelaphanḓa yo no itwaho fhaḽa kha Tshiṱitshi tsha Muḓagasi tsha Kusile hu tshi itelwa u vhuedzedzwa hafhu ha muḓagasi u linganaho 3 200 MW, kha yunithi dza 1, 2, 3 na 5, murahu kha sisṱeme ya nḓisedzo ya muḓagasi ya lushaka mafheloni a ṅwaha wa 2023.1.6.  Khabinethe yo kwamea nga zwiito zwa u phaḓaladzwa ha mafhungo ane a si vhe ngoho zwine zwa khou bvela phanḓa, hu tshi khou shumiswa nyanḓadzamafhungo dza matshilisano hune khadzo ha khou ambiwa zwauri hu si kale hu khou ḓo vha na u wa tshoṱhe ha sisṱeme ya nḓisedzo ya muḓagasi ya lushaka, zwine ha khou pfala uri zwi ḓo fhedza zwo vhanga u dzima tshoṱhe ha muḓagasi shango ḽoṱhe. Eskom yo fulufhedzisa muvhuso uri hu na pulane dzi re hone kha sisṱeme yavho dza u thivhela uri hu si vhe na u dzima lwa tshoṱhe ha muḓagasi kha shango ḽoṱhe.1.7.  Khabinethe yo dovha hafhu ya ombedzela khuwelelo kha vhathu vhoṱhe vha fhano Afrika Tshipembe ya uri vha bvele phanḓa na u vhulunga muḓagasi. Tshipikwa tshihulwane ndi u vhulunga muḓagasi u linganaho 1 000 MW ḓuvha ḽiṅwe na ḽiṅwe, zwine hezwi zwa lingana na u vhulunga luṱa lwoṱhe lwa u thoma lwa u khaulwa ha muḓagasi nga u sielisana ḓuvha ḽiṅwe na ḽiṅwe.1.8.  Minisṱa vha Muḓagasi, Dokotela Vho Kgosientsho Ramokgopa, vha ḓo ḓivhadza shango nga ha u thoma u shumiswa ha Pulane ya Mashumele ya zwa Fulufulu nga Ḽavhuṱanu, ḽa 26 Shundunthule 2023, musi vha tshi khou amba na vhoramafhungo.2.  Mutakalo2.1.  Muvhuso wo vhumba komiti ya u shuma ya zwa thekiniki, ine ya khou langwa nga Muhasho wa Mutakalo wa Lushaka, nga murahu ha musi ho vha na tshiwo tsha vhulwadze ha Khoḽera ngei Hammanskraal kha Ḓorobo khulwane ya Tshwane, vhune ho no vhulaha vhathu vha swikaho 15 u swika zwino, nga ḽa 24 Shundunthule 2023.2.2.  Hu na mushumo muhulwane u re kati zwazwino wa u ita ndingo kha zwiko zwoṱhe zwine zwa nga vha zwi zwone zwo ḓisaho tshikafhadzo iyi, zwi nga vha zwiko zwa maḓi, maḽori a u ṋetshedza maḓi, dzibommbi na tshiimiswa tsha Mishumo ya u Kunakisa Maḓi a Mashika tsha Rooiwal (WWTW). U swika zwino, a hu athu wanala vhuṱanzi vhu sumbaho uri ho wanala bakhitheria ya khoḽera kha zwiko izwi, zwine hezwi zwa ṋea fulufhelo ḽa uri hu na khonadzeo ya uri tshiwo itshi tsha khoḽera tshi nga vha tsho vha hone nga mulandu wa u tshikafhadzwa ho bvelelaho fhethu huthihi fhedzi, lune zwiwo zwi re hone zwazwino zwa nga vha zwo vha hone nga mulandu wa u tshikafhala ho vhangwaho nga zwiitisi zwa vhuvhili na zwa vhuraru (phiriselano).2.3.  Musi maga aya a u lingedza u tandulula thaidzo iyi a tshi khou ḓi bvela phanḓa, vhadzulapo vha fhaḽa Hammanskraal vha khou ṱuṱuwedzwa uri vha vhilise maḓi avho a bommbini nahone vha shele na muṋo muṱuku phanḓa ha musi vha tshi a nwa. Zwiṅwe hafhu, muthu muṅwe na muṅwe ane a vha na malani, u silingwa kana tsumbadwadze dza thaidzo ya tsukanyo, u tea uri nga u ṱavhanya a dalele dokotela wawe kana kiḽiniki ya henefho tsini nae. 2.4.  Minisṱa vha Muhasho wa Maḓi na Vhuthathazwitzhili, Vho Senzo Mchunu, vha ḓo vha na muṱangano na Ṋeḓorobo wa Ḓorobo khulwane ya Tshwane, Mukhantseḽara Vho Cilliers Brink, nga Ḽavhuṱanu, ḽa 26 Shundunthule 2023 u itela u lingedza u bveledza pulane yo ṱanganelaho ya mushumo wa u vusuluswa ha tshiimiswa tsha Rooiwal WWTW tshine tsho vha tsho tea tsho no vusuluswa kale. 2.5.  U itela u wana zwidodombedzwa zwinzhi, vha nga founela kha nomboro ya luṱingo ya Tshiimiswa tsha Malwadze a Phirela tsha Lushaka (NICD) i shumaho awara dza 24 nga ḓuvha kha 082 883 9920. Tsumbamaitele dza u ilafha vhulwadze ha Khoḽera dzi wanala kha inthanethe kha www.nicd.ac.za.3.  Ṱhoḓisiso dza zwa Vhashumi dza Kotara (QLFS)3.1.  Khabinethe i khou ṱuṱuwedzwa nga fhungo ḽa uri QLFS ya u thoma ya ṅwaha wa 2023 yo sumbedzisa uri ho vha na nyengedzedzo ya vhurathi ya nga kotara nga u tevhekana kha tshivhalo tsha mishumo khathihi na uri zwa u tholwa ha vhathu vha swikaho 16.2 miḽioni zwi khou vhonala zwi tshi khou ri sendedzela tsini na uri ri swike kha tshivhalo tsha 16.4 miḽioni tsha vhathu vho tholiwaho kha maḓuvha a phanḓa ha tshiwo tsha dwadze ḽa Khoronavairasi (COVID-19). Hezwi zwi tou vha tsumbo i re khagala ya uri ikonomi ya Afrika Tshipembe i khou vhonala i tshi khou vhuyelela nga nḓila yo khwaṱhaho vhukuma u bva kha masiandaitwa a dwadze iḽo. 3.2.  Mbalombalo dza nga ha vhathu vhane vha khou shuma dza kotara ya u thoma dzo sumbedza uri ho sikwa mishumo i swikaho 209 000 kha sekhithara yo dzudzanyeaho ngeno miṅwe mishumo ya 107 000 yo sikwa kha sekhithara i songo dzudzanyeaho kha tshifhinga tsha kotara ya u thoma ya ṅwaha. 4.  Vhushaka ha shango ḽa Afrika Tshipembe na ḽa Amerika (US)  4.1.  Khabinethe yo ombedzela zwauri vhushaka vhukati ha shango ḽa Afrika Tshipembe na ḽa Amerika vhu kha ḓi vha havhuḓi, ho khwaṱha nahone vhune ha vhuedza masia oṱhe u swika zwino nga murahu ha muṱangano we wa vha hone vhukati ha Minisṱa vha Muhasho wa Vhushaka ha Dzitshaka na Tshumisano, Dokotela Vho Naledi Pandor na Muambasada wa ḽa Amerika fhano Afrika Tshipembe, Vho Reuben E Brigety, nga murahu ha maambiwa avho he khao vha vha vha tshi khou pomoka  Afrika Tshipembe uri ḽo ṋetshedza zwiṱhavhane kha shango ḽa Russia.4.2.  Khabinethe yo dovha hafhu ya ombedzela zwauri hu na nḓila dzi ḓivheaho dza zwa vhudipuḽomati dzine dza tea u shumiswa nga tshaka dzoṱhe, hu tshi katelwa na shango ḽa US, kha u bvisela khagala thaidzo dzine vha vha nadzo zwenezwo musi dzi tshi tutuwa kha zwa kulangelwe kwa vhushaka ha vhavhili.4.3.  Khabinethe yo ṱanganedza nḓivhadzo nga Phresidennde Vho Cyril Ramaphosa ya u vhumbwa ha ṱhoḓisiso yo ḓiimisaho nga yoṱhe ya u ṱoḓisisa mavharivhari a u ṋetshedzwa ha zwiṱhavhane zwi bvaho fhano kha ḽa Afrika Tshipembe zwi tshi ṋewa shango ḽa Russia.  Zwidodombedzwa zwa ṱhoḓisiso iyo zwi ḓo ḓivhadzwa musi tshifhinga tshi tshi swika.5.  Vhushaka vhukati ha shango ḽa Afrika Tshipembe na ḽa Singapore5.1.  Phresidennde Vho Ramaphosa vho ṱanganedza Minisṱa Muhulwane wa Riphabuḽiki ya Singapore Vho Lee Hsien Loong nga Ḽavhuvhili, ḽa 16 Shundunthule 2023.5.2.  Shango ḽa Singapore ndi mubindudzi muhulwane fhano kha ḽa Afrika Tshipembe, hune ha vha na vhubindudzi ha masheleni a fhiraho R5 biḽioni kha sekhithara dzi fanaho na zwa vhumagi, tshumelo dza zwa masheleni na zwa ndaka. Thendelano dzo sainwaho vhukati ha mashango aya mavhili ndi dzine dzo livhiswa kha u khwaṱhisa mbambadzo, vhubindudzi, pfunzo na tshumisano kha zwa vhupileli.  6.  Imbizo ya Phresidennde ya nga ha Ḽiedza ḽa Mveledziso ya Tshiṱiriki tsha Kapa Vhukovhela (DDM)6.1.  Phresidennde Vho Ramaphosa vho fara Imbizo ya Phresidennde ya vhurathi ya nga ha DDM ya fhaḽa Kapa Vhukovhela, kha Masipala Wapo wa Drakenstein, kha Tshiṱiriki tsha Cape Winelands, nga Ḽavhuṱanu, ḽa 19 Shundunthule 2023.6.2.  Phresidennde vho ranga phanḓa vhurumelwa vhu bvaho kha masia mararu a muvhuso nga fhasi ha thero ine ya ri: “A hu Tei U vha na Tsaleli”. Imbizo iyi yo vha yo rangelwa phanḓa nga madalo a Phresidennde kha vhupo vhu re henefho nga tsini ha Tshiṱuṱuwedzi tsha Mveledziso ya Vhudzulo ha Vhathu ha Vlakkeland, vhune ha vha vhupo vhuhulwanesa ha mveledziso ya vhudzulo ha tshitshavha u swika zwino kha Masipala Wapo wa Drakenstein. Mveledziso ye ya thomiwa nga ṅwaha wa 2017 dzi ḓo ri musi dzi tshi khunyeledzwa, dza ṋetshedza madzulo a swikala 2 556 kha vhathu vho teaho vhane vha tea u vhuelwa.  6.3.  Zwa u fhaṱwa ha nnḓu dzi swikaho 942 kha Luṱa lwa u Thoma zwazwino zwi kati, lune ho no khunyeledzwa dziṅwe dzi swikaho 454 ngeno dziṅwe dza 301 hu hone dzi tshi kha ḓi vha kati na u fhaṱiwa. Ndeme ya thandela iyi ndi ya uri i ṋetshedza tshaka dzo fhambanaho dza dzinnḓu u bva kha idzo dza avho vhane vha vha na muholo wa vhukati ha R0 u swika R3 500 (nga fhasi ha u Vula Nḓila Ntswa), u ya kha Mbekanyamushumo ya Sabusidi ya Muthu Muthihi yo Ṱumanywaho na Masheleni, kha avho vhane vha hola muholo wa vhukati ha R3,501 na R22 000 nga ṅwaha. Zwoṱhe zwikhala zwa Nnḓu dza zwa Matshilisano khathihi na zwikhala zwa Nnḓu dza Vhahali vha zwa Mmbi zwi a wanala kha thandela iyi.7.  Madalo a Vhulavhelesi kha Masipala Muhulwane wa eThekwini na kha Masipala wa Tshiṱiriki wa uMgungundlovu nga ḽa 18 na 19 Shundunthule 20237.1.  Muthusaphresidennde Vho Paul Mashatile vho amba na vhathu vha kwameaho u bva kha zwa pfunzo na vhugudisi, vhulimivhufuwi, makwevho na nḓowetshumo nga tshifhinga tsha madalo avho a zwa vhulavhelesi fhaḽa kha Masipala Muhulwane wa eThekwini na kha Masipala wa Tshiṱiriki wa uMgungundlovu sa tshipiḓa tsha madalo a vhulavhelesi a DDM.7.2.  Iṅwe ya thandela dza ndeme dze dza dalelwa, ho vha vhupo ha Thandela ya Tshanduko ya Ntshongweni, hune ha vha vhupo vhune khaho ha khou fhaṱiwa Ḓorobo yo Bveledzeaho kha zwa Thekhinoḽodzhi vhukati ha ḓorobo ya Durban na ya Pietermaritzburg.  Thandela iyi i ḓo vusulusa mishumo ya zwa ikonomi kha vhupo honoho, lune ya ḓo ḓisa vhubindudzi vhu linganaho R15 biḽioni kha tshifhinga tsha miṅwaha ya 10 u ya kha ya 15 i ḓaho.8.  Themamveledziso dza maḓi8.1.  Phresidennde Vho Ramaphosa vho dalela Thandela ya Maḓi ya Lesotho Highlands nga Ḽavhuvhili, ḽa 23 Shundunthule 2023 he vha shela mulenzhe kha vhuṱambo ha u vula Luṱa lwa 2 lwa thandela iyi. Sa thandela yo sainiwaho miṅwaha minzhi yo fhelaho nahone ya dovha ya vha na tshilengo, hovhu vhuṱambo ho sumbedza ndeme ya u engedzwa ha luvhilo lwa u shumiwa ha thandela iyi ine ya vha mushumo wa ndeme wa vhukati ha mashango aya mavhili. Heyi Thandela ya Maḓi ya Lesotho Highlands ndi ya ndeme kha u ita uri hu vhe na nḓisedzo ya maḓi kha vunḓu ḽa Gauteng, Free State, Mpumalanga, Devhula Vhukovhela na Kapa Devhula.8.2.  Hovhu vhubindudzi ha kha themamveledziso ya maḓi vhune ha ḓo khwinifhadza matshilo a vhadzulapo vha Afrika Tshipembe vhu khou bvela phanḓa nga mukovho wa masheleni a fhiraho R14 biḽioni kha mimasipala u itela u tandulula thaidzo dza u salela murahu ha themamveledziso dza zwa maḓi, nga kha Gavhelo ḽa Themamveledziso ya Dzingu nga Vhunzhi (RBIG) khathihi na Gavhelo ḽa Themamveledziso ya Tshumelo dza zwa Maḓi (WSIG). Masheleni a RBIG a ḓo shumiswa kha thandela dzi swikaho 130 ngeno ayo a WSIG a tshi ḓo kovhelwa kha thandela dzi fhiraho 400 u mona na shango.8.3.  Khabinethe i khou dovha hafhu ya pfa yo takadzwa nga fhungo ḽa uri Muhasho wa zwa Maḓi na Vhuthathazwitzhili (DWS) u khou vha na mvelaphanḓa khulwane kha nndwa ya u lwa na zwiito zwa vhuaḓa hune masheleni a swikaho R600 miḽioni a vha o no badelwa murahu nga khamphani dze dza vhuelwa nga u wana thendara dzi songo ḓaho nga ngona. Khabinethe yo dovha hafhu ya dzhiela nṱha maga a ndangulo ya u thivhela e a vhewa nga muhasho u itela u fhelisa kushumisele kwa masheleni nga nḓila ine ya si vhe yavhuḓi, ine ya si vhe na mbuelo nahone nga nḓila ya u tambisea.9.  Pfufho ya Magavhelo a zwa Matshilisano9.1.  Shango ḽa Afrika Tshipembe ḽo ṱanganedza Pfufho ya Maitele Avhuḓi ya Dzangano ḽa Magavhelo a zwa Matshilisano ḽa Dzitshaka (ISSA) kha zwa Magavhelo a zwa Matshilisano a Afrika kha ṅwaha wa 2023, ḽine ḽa dzhiela nṱha vhubindudzi ha muvhuso kha matshilo a vhana vhashu, nga maanḓa avho vhane vha bva kha miṱa yo shayaho nahone i songo tsireledzeaho.9.2.  Zwa u dzhenela vhuṱambo uvhu ha pfufho idzi dza maimo a nṱha nga shango ḽa Afrika Tshipembe, zwo vha nga fhasi ha thero ine ya ri: “U engedzwa nga zwiṱuku ha magavhelo a zwa matshilisano uri a kone u katela na vhana vha songo tsireledzeaho: Fhungo ḽa Magavhelo a Thikhedzo ya Vhana, Afrika Tshipembe”. Ho ṱanganedzwa khumbelo dza u tama u dzhenela vhuṱambo uvhu u bva kha zwiimiswa zwine zwa vha miraḓo zwi swikaho 48 zwa mashango a fhiraho 30 a dzhango ḽa Afrika.9.3.  Thuso yashu ya zwa matshilisano ndi tshone tshidziki tsha mbekanyamushumo dza u fhelisa vhushai dza muvhuso nahone ndi dza ndeme kha u vhuisa tshirunzi tsha vhathu vhashu. Sisṱeme ya magavhelo a matshilisano ya ḽa Afrika Tshipembe ndi iṅwe ya sisṱeme dzine dza vha khulwanesa ḽifhasini, lune ya vha na vhathu vhane vha khou tea u vhuelwa vha fhiraho 18 miḽioni. 10.   Vouthu dza Migaganyagwama10.1.  Khabinethe yo takadzwa nga fhungo ḽa uri Vouthu dza Migaganyagwama dza mihasho ya muvhuso dzi khou tshimbila zwavhuḓi. Sheduḽu ya Vouthu dza Migaganyagwama ine ya khou tevhela na nḓivhadzo dza u tikedza dza vhoramafhungo: 10.1.1.  Ḽavhuṱanu, ḽa 26 Shundunthule 2023 nga awara ya 13:00, Minisṱa vha Muhasho wa Tshumisano dza Mavhusele na Mafhungo a Sialala (CoGTA), Mufumakadzi Vho Thembi Nkadimeng, vha ḓo ṋea muvhigo kha vhoramafhungo nga ha Vouthu ya Mugaganyagwama wa CoGTA une wa ḓo bvisela khagala maga o livhiswaho kha u khwaṱhisa mashumele a mimasipala.  10.1.2.  Nga Ḽavhuvhili, ḽa 30 Shundunthule 2023, Minisṱa vha Muhasho wa Mveledziso ya Matshilisano, Mufumakadzi Vho Lindiwe Zulu khathihi na Minisṱa Vha Vhulamukanyi na Tshumelo dza Dzidzhele, Vho Ronald Lamola, vha ḓo ḓivhadza Vouthu dza Migaganyagwama khathihi na zwiṅwe zwidodombedzwa zwa mivhigo yavho ya vhoramafhungo zwi ḓo anḓadzwa nga murahu. 10.1.3.  Vouthu ya Mugaganyagwama wa Ofisi ya Phresidennde i ḓo ṋetshedzwa nga Ḽavhuraru, ḽa 31 Shundunthule 2023 ngeno muvhigo wa vhoramafhungo wa nga ha mvelaphanḓa ya nga ha Tshanduko ya Milayo khathihi na Maga a zwa Mishumo ane a tshimbidzwa nga Operation Vulindlela u tshi ḓo farwa nga Ḽavhuvhili, ḽa 30 Shundunthule 2023.11.  Vhuṱambo ha vhu20 ha Ḓuvha ḽa Afrika na Maitele a Tsenguluso ya Vhuthihi ha Afrika (APRM)11.1.  Khabinethe khathihi na vhadzulapo vhoṱhe vha ḽa Afika Tshipembe i khou vha luthihi na dzhango ḽoṱhe ḽa Afrika khathihi na ḽifhasi ḽoṱhe nga u angaredza kha u pembelela Ḓuvha ḽa Afrika nga Ḽavhuṋa, ḽa 25 Shundunthule. Uno ṅwaha ndi wa ndeme vhukuma sa izwi u ṅwaha wa u pembelela miṅwaha ya 60 u bva tshe ha sainwa thendelanomviswa ya u tumbulwa ha Dzangano ḽa Vhuthihi ha Afrika, ḽine ḽa vha ḽone ḽo rangelaho Mbumbano ya Afrika. Thero ya vhuṱambo ha ṅwaha wa 2023 ndi ine ya ri “U Ṱavhanyedza u Thoma u Shumiswa ha Vhupo ha Mbambadzo dzo Vhofholowaho ha Dzhango ḽa Afrika” – u dzhiela nṱha ndingedzo dzine dza khou itwa kha zwa u thoma u shuma ha vhupo ha mbambadzo yo vhofholowaho vhu hulwanesa ḽifhasini. 11.2.  Vhuṱambo ha u pembelela Ṅwedzi wa Afrika ha ṋaṅwaha, vhu khou vha hone nga tshifhinga tsha musi hu tshi khou pembelelwa miṅwaha ya 20 ya APRM, ine yo livhiswa kha u ṱuṱuwedza mavhusele avhuḓi kha dzhango ḽoṱhe nga kha maitele a u gudisana na u sengulusana nga tshashu. B. Tsheo dza Khabinethe  1.  Vhupo ha zwa Ikonomi ho Khetheaho (SEZ) ha Namakwa 1.1.  Khabinethe yo ṱanganedza zwa u tiwa ha vhupo ha Namakwa SEZ vhu re ngei Aggeneys kha ḽa Kapa Devhula. U tiiwa uhu hune ha khou dzinginywa hu khou itwa u ya nga Mulayo wa Vhupo ho Khetheaho ha zwa Ikonomi, wa ṅwaha wa 2014 (Mulayo 16 wa 2014) nahone iyo SEZ ine ya khou dzinginywa ndi tshipiḓa tsha Fulo ḽa zwa Vhubindudzi ḽa Phresidennde.1.2.  Hovhu vhupo ha Namakwa SEZ vhu ḓo vula zwikhala zwa mbuelo kha zwa migodi, vhubveledzi ha geseluḓi dala, vhubveledzi ha themamveledziso, fulufulu ḽi vusuluseaho na zwa u shandukiswa ha zwibveledzwa zwa vhulimi zwa vha zwiḽiwa. Hedzi sekhithara ndi dza ndeme kha u sikwa ha mishumo khathihi na mveledziso ya ikonomi ya vhupo ha Kapa Devhula khathihi na shango nga u angaredza. 1.3.  Vhubindudzi ha masheleni a fhiraho R29 biḽioni ho no ḓi fulufhedziswa u swika zwino kha luṱa lwa u thoma lwa SEZ. Hezwi zwi katela pfulufhedziso u bva kha vha Vedanta Zinc (R16 biḽioni), Frontier Rare Earth (R13 biḽioni), Hive Energy (R200 miḽioni) na RRS Trade and Investment (R100 miḽioni). 2.  Luṱa lwa Vhuraru lwa Maano a Zwiko zwa Maḓi zwa Lushaka (NWRS-3) 20232.1.  Khabinethe yo ṱanganedza NWRS-3 2023 uri ithome u shumiswa nahone maano aya ndi ane a vha mbofho kha maanḓalanga na zwiimiswa zwoṱhe zwine zwa khou shumisa Mulayo wa Maḓi wa Lushaka, wa 1998 (Mulayo 36 wa 1998).2.2.  Haya maano o dzudzanywa hu tshi tevhedzwa tsenguluso ya miṅwaha miraru ya NWRS-2, ine ya vha yone ye ya ṱalusa masia ane ha vha na mvelaphanḓa khathihi na ayo ane a kha ḓi vha na khaedu. 2.3.  NWRS-3 yo vhumbwa nga zwipikwa zwiraru zwine zwa elana, zwine masia a maḓi na vhuthathazwitzhili a tea u tikedza mveledziso yazwo, u fheliswa ha vhushai na tshayandingano, u shela mulenzhe kha ikonomi na u sika mishumo, na uri maḓi a tea u tsireledzwa, u shumiswa, u bveledziswa, u ṱhogomelwa na u langwa nga nḓila ine a nga vha hone lwa tshifhinga tshilapfu nahone nga nḓila i linganaho.  2.4.  Haya maano a dzinginya makumedzwa a pfalaho a u engedza nḓisedzo ya maḓi, u fhungudza ṱhoḓea ya maḓi, ndangulo yavhuḓi ya maḓi na vhuthathazwitzhili, u langa sekhithara ya maḓi na vhuthathazwitzhili, u ṋetshedza hafhu maḓi hu tshi itelwa tshanduko, u ṱuṱuwedza tshumisano ya dzitshaka, u langa maḓi na vhuthathazwitzhili nga fhasi ha kilima ine ya khou shanduka. 2.5.  Heyi NWRS-3 i anḓadzwa kha webusaithi ya DWS ine ya vha www.dws.gov.za. 3.  Muvhigo wa nga ha maga o thomaho u shumiswa nga Muhasho wa zwa Vhupileli (DoD) hu tshi itelwa u tandulula thaidzo dza mikhwa na vhuḓifari ha miraḓo ya Mmbi ya Vhupileli ha Lushaka ya Afrika Tshipembe (SANDF) vhane vha vha vho rumelwa kha mishumo ya u ḓisa mulalo. 3.1.  Khabinethe yo ṱanganedza muvhigo wa nga ha mvelaphanḓa ine shango ḽa Afrika Tshipembe ḽa khou ita hu tshi itelwa u tandulula thaidzo dza vhuḓifari ha miṅwe miraḓo ya SANDF ine ya vha yo rumelwa kha mishumo ya u ḓisa mulalo u mona na dzhango ḽa Afrika.3.2.  SANDF yo ḓi dzulela u vhonala sa tshiko tsha u ḓihudza ha lushaka sa izwi i tshi shela mulenzhe kha vhurumelwa ha u ḓisa mulalo kha dzhango ḽa Afrika u itela uri hu vhe na mulalo na vhudziki kha dzitshaka dzine dza vha dzo hoṱefhadzwa nga dzinndwa fhano kha dzhango ḽa Afrika i tshi khou shuma nga fhasi ha Dzangano ḽa Vhuthihi ha Dzitshakha (UN). 3.3.  Musi hu tshi vha na mavharivhari a milandu ya zwa vhudzekani nga ṅwaha wa 2015, ho mbo ḓi vhumbwa Tshigwada tsha U shuma tsha Vhukati ha Dziminisṱa nga ṅwaha wa 2019 u itela uri hu kone u ṱoḓisiswa milandu iyi ya u sa fara zwavhuḓi na u tambudza lwa vhudzekani (SEA) ine ya bvelela ngomu kha DoD. 3.4.  Khabinethe yo fushea nga mutevhe wa maga e a vhewa u itela u tandulula thaidzo dza zwiito zwa SEA ngomu kha vhurumelwa ha u ḓisa mulalo ha SANDF.  Dzangano ḽa Vhuthihi ha Dzitshaka ḽi dzhia shango ḽa Afrika Tshipembe sa ḽine ḽa vha na maitele a khwinesa nahone ḽo fhululedza shango ḽashu kha mvelaphanḓa ye ḽa ita kha nndwa ya u fhelisa tshoṱhe zwiito zwa SEA ngomu kha SANDF.3.5.  Khabinethe yo ombedzela uri zwiito zwa SEA a zwi nga ḓo konḓelelwa uri zwi bvele phanḓa na u tshinyadza rekhodo yavhuḓi ine SANDF ya vha nayo kha dzhango ḽa Afrika. 4.  Ṅwedzi wa Vhaswa wa ṅwaha wa 2023 4.1.  Khabinethe yo ṱanganedza Mbekanyamushumo ya Ṅwedzi wa Vhaswa ya 2023 nga fhasi ha thero ine ya ri: “U engedza mbofholowo ya vhaswa kha zwa ikonomi hu tshi itelwa vhumatshelo ha tshifhinga tshilapfu”.   4.2.  Muthusaphresidennde Vho Mashatile vha ḓo ṋetshedza tshipitshi nga Ḓuvha ḽa Lushaka ḽine kha uno ṅwaha ḽa ḓo pembelelwa lwa tshifhinga tsha maḓuvha mavhili u bva nga ḽa 16 u swika 17 Fulwi 2023 fhaḽa Sentharani ya zwa Mitambo ya nga Nnḓa ya Mangaung, Bloemfontein, kha ḽa Free State. Kha tshenetshi tshifhinga tsha maḓuvha mararu, hu ḓo vha na tshikhala tshine ngatsho vhaswa vha ḓo kona u shela mulenzhe kha nyambedzano na Dziminisṱa, Vhathusaminisṱa khathihi na vhaṅwe vhashelamulenzhe vha kwameaho nga ha vhugudisi ho fhambanaho, zwikhala zwa mabindu na zwa mveledziso zwine zwa vha hone kha muvhuso na vhashumisani kha zwa matshilele. 4.3.  Ṅwedzi wa Vhaswa u ḓo rwelwa ṱari nga Ḽavhuṋa, ḽa 1 Fulwi nga Minisṱa Ofisini ya Phresidennde vho hweswaho maanḓa a Muhasho wa Vhafumakadzi, Vhaswa na Vhathu vha re na Vhuholefhali, Dokotela Vho Nkosazana Dlamini Zuma fhaḽa kha vhupo ha tshiga tsha Tshihumbudzi tsha Hector Pieterso na Muziamu tshi re fhaḽa kha ḽa Soweto. 4.4.  Khabinethe yo eletshedza tshitshavha uri tshi engedze mafulufulu u itela u vhona uri vhathu vhaswa vha khou kona u swikela zwikhala zwine zwa vha tendela uri vha kone u ḓidzhenisa kha zwa u shela mulenzhe kha ikonomi nga nḓila yo fhelelaho.4.5.  Muvhuso, sa wone mutholi muhulwanesa, wo fhindula kha ṱhoḓea dza mveledziso ya zwikili na u maanḓafhadzwa ha vhaswa nga u ita uri vhaswa vho fhedzaho pfunzo dzavho dza dziyunivesithi vhane vha si vhe na mishumo vha kone u wana tshenzhemo ya mishumo nga kha Mbekanyamushumo ya zwa Vhugudi na Vhugudisi ha Mishumo ya avho vho fhedzaho pfunzo dza Yunivesithi ya Muhasho wa Tshumelo dza Muvhuso. Muvhuso u khou dovha hafhu wa thoma u shumisa Tshikwama tsha Mishumo ya zwa Matshilisano, Social Employment Fund (SEF) khathihi na maga a u sika mishumo a Tshumelo dza Vhaswa dza Lushaka (NYS) o vusuluswaho nahone ane a kona u kungedzela vhaswa vha zwigidi na zwigidi ngomu kha ikonomi.  4.6.  Maga a Mishumo ya Vhaswa a Phresidennde na one o no ḓi kona u tikedza vhaswa kha u kona u swikela zwikhala zwi swikaho 1.5 miḽioni zwine ngazwo vhaswa vha vha vha tshi khou kona u wana miholo ya tshifhinganyana, u vhewa ha vhaswa kha mishumo i swikaho miḽioni nthihi, zwikhala zwa u guda zwi katelaho na mishumo zwa 250 000 khathihi na zwiṅwe zwikhala zwa 250 000 zwa tshumelo dzi badelaho hu tshi katelwa na vhaswa vha swikaho 500 000 vhane vho dzheniswa kha zwikhala zwa muholo wa tshifhinga tshilapfu. Musi ri tshi khou dzhena kha Ṅwedzi wa Vhaswa, muvhuso u khou eletshedza vhathu vhaswa uri vha ḓiṅwalise kha puḽatifomo ya SAYouth.mobi , ine ya vha puḽatifomo ine khayo vha nga kona u swikela zwikhala zwa mishumo sa izwi vhaṅwe ngavho vha swikaho miḽioni nṋa vho no ḓiṅwalisa u swika zwino.5.  U farwa ha Muṱangano wa zwa Ṱhoḓisiso dza zwa Vhulimi fhano Afrika (FARA), Khonifarentsi ya vhumalo (8) ya Mabindu a zwa Vhulimi a Afrika na Vhege ya Saintsi khathihi na Guvhangano ḽa Nnyi na Nnyi ḽa vhu9.5.1.  Khabinethe yo ṱanganedza zwauri Afrika Tshipembe ḽi vhe ḽiṅwe ḽa mashango ane ha ḓo farelwa khaḽo Konifarentsi ya vhu8 ya Mabindu a zwa Vhulimi na Vhege ya zwa Saintsi khathihi na Guvhangano ḽa Nnyi na Nnyi ḽa vhu9 fhaḽa ḓoroboni ya Durban u bva nga ḽa 5 u swika 9 Fulwi 2023.5.2.  FARA ndi dzangano ḽihulwane ḽa fhano kha dzhango ḽa Afrika ḽine ḽa vha na vhuḓifhinduleli ha u dzudzanya na u tshimbidza ṱhoḓisiso dza zwa vhulimi khathihi na mveledziso ya vhukoni kha dzhango.  5.3.  Nga u fara vhuṱambo uvhu, Afrika Tshipembe ḽi ḓo vhuelwa vhukuma u bva kha tshumisano na vhufarisani na zwiimiswa zwa vhulimi na ṱhoḓisiso zwa fhano kha dzhango ḽa Afrika musi hu tshi vha na u kovhana ha nḓivho na maitele avhuḓi kha zwa saintsi ya vhulimi na ṱhoḓisiso. Shango ḽa Afrika Tshipembe ḽi dzhiela nṱha ṱhoḓisiso dza zwa vhulimi u itela mveledziso, nga maanḓa zwino musi hu na thaidzo ya tshanduko ya kilima na zwiṅwe zwithu zwine zwa kwama vhukoni ha shango ha u kona u swikela nḓisedzo ya zwiḽiwa, mveledziso ya ikonomi na mishumo. Khonifarentsi iyi i khou lavhelelwa uri i ḓo kunga vhurumelwa vhu swikaho 800 kha vunḓu ḽa KwaZulu-Natal na ḽa Gauteng, nahone hezwi zwi ḓo shela mulenzhe muhulwane vhukuma kha mishumo ya zwa ikonomi. 6.  Mafhungo a mbambadzo6.1.  Khabinethe yo ṱanganedza muvhigo une wa sumbedza uri hu khou vha na u khwinifhadzea ha mbekanyamushumo ya zwa mbambadzo na u rengisela nnḓa ya ḽino shango. Muvhigo wo sumbedzisa uri Afrika Tshipembe ḽo rengisela nnḓa thundu dza mutengo u swikaho R300 biḽioni kha mashango a 12, zwe hezwi zwa sika mishumo ya vhukuma i anganyelwaho henefha kha 57 300. C.  U tholwa U tholwa hoṱhe hu ḓo khunyeledzwa nga murahu ha musi ho no khwaṱhisedzwa ndalukano khathihi na u ṱanzwa madzina ho teaho.1.  Vho Bernard Scelo Duma sa Muthusa Mulangi Muhulu: Mashumele a Mivhuso Yapo na Thikhedzo kha Muhasho wa Tshumisano dza Mavhusele. 2.  Bodo ya Vhalangi vha Khoro ya Thekhinoḽodzhi ya Minerala (a)  Mufumakadzi Vho Ntombifuthi Zikalala-Mvelase (Muthusamudzulatshidulo vha khou tou dovha u tholwa hafhu ); (b)  Mufumakadzi Vho Pontsho Maruping (vha khou tou dovha u tholwa hafhu);(c)  Vho Rudolf Heydenrich (vha khou tou dovha u tholwa hafhu);(d)  Dokotela Vho Siyabonga Simayi;(e)  Dokotela Vho Takalani Madzivhanḓila;(f)  Mufumakadzi Vho Azwinndini Mavis Thomani;(g)  Vho Livhuwani Nengovhela; na(h)  Mufumakadzi Vho Faith Ntokozo Ngcwabe (Muhasho wa Zwiko zwa Minerala na muimeleli wa Fulufulu). 3.  Bodo ya Vhalangi vha Khoro ya Saintsi ya Mupo (a)  Vho Kelepile Dintwe (Mudzulatshidulo);(b)  Vho Xolisa Mvinjelwa (Muthusamudzulatshidulo);(c)  Muambeli Vho Ntika Maake;(d)  Dokotela Vho Mayshree Singh;(e)  Dokotela Vho Siyanda Mngadi;(f)  Dokotela Vho Ntombifuthi Nxumalo;(g)  Mufumakadzi Vho Thobeka Njozela;(h)  Vho Andries Moatshe;(i)  Dokotela Vho Moloko Matlala;(j)  Vho Mandla Malindisa; (k) Dokotela Vho Mmboneni Muofhe; na(l)  Vho Mosa Mabuza (CEO). D. Milayotibe1.    Mvetamveto ya Mulayotibe wa Khwiniso ya Khethekanyo ya Ṱhoḓisiso dza Mapholisa dzo Ḓiimisaho (IPID), ya ṅwaha wa 2023 1.1.    Khabinethe yo ṱanganedza mvetamveto ya Mulayotibe wa Khwiniso ya IPID wa ṅwaha wa 2023 uri i rumelwe Phalamenndeni. 1.2.    Mulayotibe uyu u khwinisa Mulayo wa IPID, wa ṅwaha wa 2011 (Mulayo 1 wa 2011), nahone wa dovha wa ṋetshedza makumedzwa o livhiswaho kha u khwaṱhisa zwa u ḓiimisa nga ndoṱhe ha tshiimiswa na kha mashumele a IPID, zwine hezwi zwa khwaṱhisedza izwo zwine zwa ḓivhiwa sa “McBride judgement”.1.3.    Khwiniso idzi dzi dovha hafhu dza lavhelesa kha fhungo ḽe ḽa ambiwa nga Khothe ya Ndayotewa ye ya ḓivhadza uri dziṅwe mbetshelwa dza Mulayo wa IPID wa ṅwaha wa 2011 a dziho mulayoni, zwine hezwi zwa ṋea maanḓa Minisṱa vha Muhasho wa Mapholisa uri vha imise u shuma Mulangi Muhulu, vha dzhie maga a khaidzo kha Mulangi Muhulu nga murahu ha u imiswa hawe u shuma, khathihi na u pandela Mulangi Muhulu mushumoni.1.4.    Mulayotibe u dzinginya uri hu vhe na maitele a re khagala nahone a pfalaho a u tholwa ha Mulangi Muhulu khathihi na maitele o fhelelaho nahone o itwaho nga vhuronwane hu tshi itelwa u kona u linga u fulufhedzea ha vhaofisiri vha IPID. Mulayotibe uyu u dovha hafhu wa ṋetshedza mbetshelwa ya u khwinifhadzwa ha dziṅwe mbetshelwa dza Mulayo Muhulwane, hu u itela uri IPID i kone u ita mushumo wayo nga nḓila yo fhelelaho nahone yavhuḓi. Iyi mvetamveto ya Mulayotibe i nga wanala kha webusaithi ya www.policesecretariat.gov.za.2.  Mvetamveto ya Mulayotibe wa Khwiniso ya Milayo ya zwa Vhusevhi nga u Angaredza (GILAB) ya ṅwaha wa 2023 2.1.  Khabinethe yo ṱanganedza mvetamveto ya GILAB ya ṅwaha wa 2023 u itela uri i kone u rumelwa Phalamenndeni. GILAB i dzinginya uri hu vhe na khwiniso kha Mulayo wa Vhusevhi ha Maimo a Nṱha ha Lushaka, wa ṅwaha wa 1994 (Mulayo 39 wa 1994). Mulayotibe uyu u ṋea thendelo ya u thoma u shumiswa ha themendelo dza Phaneḽe ya Tsenguluso ya Maimo a Nṱha dza nga ha Zhendedzi ḽa Vhutsireledzi ha Shango (SSA) nga Phresidennde hu tshi katelwa na pulane dza u thoma u shumiswa ha themendelo dza Khomishini ya Ṱhoḓisiso ya zwa Vhulamukanyi kha Mavharivhari a Zwiito zwa u Dzhenelela ha Vhathu vha Nnḓa kha Muvhuso, Zwiito zwa Vhuaḓa na Vhufhura kha Sekhithara ya Muvhuso hu tshi katelwa na Zwiimiswa zwa Muvhuso.  2.2.  Mulayotibe uyu u lingedza u: (a) vusulusa tshumelo dza zwa vhusevhi u itela u ṋetshedza mbonalo ya tshiimiswa tshine tsha ita uri hu vhe na mashumele avhuḓi nahone o khwaṱhaho nga u vhumba zhendedzi ḽa zwa vhusevhi ha ngomu hayani khathihi na tshumelo dza zwa vhusevhi ha mashango a nnḓa; (b) u khakhulula vhukhakhi vhune ha vha hone kha Mashumele a Vhusevhi ha Vhurathisi sa zwe zwa khwaṱhisedzwa nga Khothe ya Ndayotewa; (c)  u tandulula thaidzo dza vhuṱudzeṱudze he ha ṱaluswa nga maitele a vha Tshigwada tsha u Shuma tsha Mishumo ya zwa Masheleni, hu tshi katelwa na maga a u fhelisa zwiito zwa u tshimbidzwa ha masheleni nga nḓila i siho mulayoni khathihi na zwa u ṋetshedzwa ha masheleni kha zwiito zwa vhutherorisi nga u maanḓafhadza zwiimiswa zwa vhutsireledzi ha lushaka u itela uri zwi kone u ita ṱhoḓisiso na u ita tsenguluso ya zwa vhusevhi arali muthu kana tshiimiswa itsho tshi tsha ndeme kha lushaka; (d) U khwaṱhisa maga a u langa na u tshimbidza nḓowetshumo ya zwa vhutsireledzi ha phuraivethe sa tshipiḓa tsha maitele a tsireledzo ya lushaka nga u angaredza; na (e) u vhea maga a u langa vhuḓifari ha miraḓo ya kale ya tshumelo khathihi na vhaṅwe vhane vha vha na tswikelo kha mafhungo a zwa vhusevhi. 2.3.  Hoyu Mulayotibe u ḓo dovha hafhu wa vhona uri tshumelo dza SSA a dzi khou shumiswa nga nḓila i songo teaho hu tshi itelwa u vhuedza kana u bveledza ndivho dza vhaṅwe vhathu.  2.4.  Khwiniso dzi ḓo dovha hafhu dza khwaṱhisa mushumo wa zwa vhulavhelesi ha mazhendedzi a zwa vhusevhi nga zwiimiswa zwi fanaho na Muṱolimuhulwane wa zwa Vhusevhi, Komiti ya Phalamennde yo Ṱanganelaho na Muṱolambalelano wa Afrika Tshipembe. Mulayotibe uyu u khou wanala kha webusaithi ya www.gov.za. 3.  Mvetamveto ya Mulayotibe wa Khomishimi ya Tshumelo dza Muvhuso (PSC) ya ṅwaha wa 2023 3.1.  Khabinethe yo ṱanganedza u anḓadzwa ha mvetamveto ya Mulayotibe wa PSC wa ṅwaha wa 2023 u itela vhupfiwa ha nnyi na nnyi. Mulayotibe uyu u phumula Mulayo wa PSC, wa ṅwaha wa 1997 (Mulayo 46 wa 1997) wa Ndayotewa ya Riphabuḽiki ya Afrika Tshipembe, wa 1996. 3.2.  Mulayotibe u ṋetshedza tshikhala tsha u thomiwa ha khethekanyo ya vhuṅwaleli ho ḓiimisaho ha PSC hu tshi itelwa u khwaṱhisa zwa u ḓiimisa nga ndoṱhe na u sa dzhia sia ha dzangano. Musi Mulayotibe wo no phasiswa uri u vhe mulayo, mushumo wa PSC u vho ḓo engedzwa u ya na kha mimasipala khathihi na zwiimiswa zwa muvhuso.  3.3.  Khwinifhadzo iyi i ḓo ṋea PSC tshikhala tsha u kona u tou lavhelesa lwa tshoṱhe kha zwa u shela mulenzhe hu pfadzaho ho livhiswaho kha u fhaṱa tshumelo ya muvhuso i sedzaho zwililo zwa vhathu, i re na mikhwa yavhuḓi nahone i langwaho nga maitele a tshumelo dzavhuḓi dza muvhuso. Mulayotibe uyu u khou wanala kha webusaithi ya www.dpsa.gov.za 4.  Mvetamveto ya Mulayotibe wa Mulavhelesi wa Nyukilia ya Lushaka ya ṅwaha wa 20234.1.  Khabinethe yo ṱanganedza Mvetamveto ya Mulayotibe wa Mulavhelesi wa Nyukilia ya Lushaka uri u kone u rumelwa Phalamenndeni. Mulayotibe uyu u khwinisa Mulayo wa Mulavhelesi wa Nyukilia ya Lushaka (NNR), wa ṅwaha wa 1999 (Mulayo 47 wa 1999).  4.2.  Mulayotibe u khou lingedza u fhelisa tshikhala tshine tsha vha hone zwazwino kha Mulayo wa NNR wa 1999. Mulayo uyu kha tshivhumbeo tshawo tsha zwino, a u elani na maitele a mashumele avhuḓi a dzitshaka kha sia ḽa milayo ya tsireledzo ya nyukilia ngauri a u ambi tshithu nga ha u sa tsireledzea mishumoni ha vhashumi kha muhasaladzo wa tshikhalani. 4.3.  Mulayotibe uyu wo dovha hafhu wa dzudzanyelwa uri u tshimbilelane na Mulayo wa NNR wa 1999 khathihi na milayo na maitele avhuḓi a Zhendedzi ḽa Fulufulu ḽa Athomiki ḽa Dzitshaka (IAEA). Afrika Tshipembe ndi muraḓo wa IAEA.E.  Vhuṱambo vhune ha khou ḓa1.  U Dzheniswa Tshiduloni ha Phresidennde wa Riphabuḽiki ya Federala ya Nigeria1.1.  Nga Musumbuluwo, wa ḽa 29 Shundunthule 2023, Phresidennde Vho Ramaphosa vha ḓo ṱanganedza thambo ya u dzhenela vhuṱambo ha u Dzheniswa Tshiduloni ha Phresidennde Vho Bola Ahmed Tinubu vha Riphabuḽiki ya Federala ya Nigeria vhane vha kha ḓi tou bva u nangiwa.1.2.  U shela mulenzhe ha Phresidennde hu ḓo sumbedza u bvela phanḓa ha vhushaka ha ndeme vhu re hone vhukati ha shango ḽa Afrika Tshipembe na ḽa Nigeria.1.3.  Sango ḽa Nigeria ndi muvhambadzelani muhulwane vhukuma na shango ḽa Afrika Tshipembe kha tshipiḓa tsha mashango a re Vhukovhela ha dzhango ḽa Afrika. Mamaga manzhi o fhambanaho a ḽa Afrika Tshipembe a khou bindudza fhaḽa kha ḽa Nigeria, ngeno khamphani dza ḽa Nigeria na dzone dzi tshi khou thoma u vhonala fhano kha ḽa Afrika Tshipembe.2.  Vhege ya Tsireledzo ya Vhana 2.1  Afrika Tshipembe ḽi ḓo vha ḽi tshi khou fhululedza Vhege ya Tsireledzo ya Vhana u bva nga ḽa 28 Shundunthule u swika ḽa 4 Fulwi 2023 nga fhasi ha thero ine ya ri: “Kha ri Tsireledze Vhana nga Tshifhinga tsha Dwadze ḽa COVID-19 na u Fhira”. Fulo iḽi ḽi kuvhanganya sekhithara dzoṱhe na zwitshavha uri zwi aluse, zwi ṱhogomele na u tsireledza vhana.2.2  Houno ṅwaha, fulo iḽi ḽi ḓo sedzesa kha RISIHA, ine ya vha mbekanyamushumo ya u thivhela na u dzhenelela nga u ṱavhanya i wanalaho ngomu kha tshitshavha, ine muhumbulo wayo ha vha u bvisa vhana kha tshiimo tshine a vho ngo tsireledzea ya vha isa kha tshiimo tsha u kona u konḓelela.3.  Madalo a Vhulavhelesi ha DDM ngei Kapa Vhubvaḓuvha3.1  Muthusaphresidennde Vho, Mr Paul Mashatile vha ḓo fara Madalo a Vhulavhelesi ha DDM ngei Kapa Vhubvaḓuvha nga ḽa 26 na 27 Shundunthule 2023 kha Tshiṱiriki tsha  OR Tambo na Buffalo City Metro, ngei Kapa Vhubvaḓuvha.3.2  Madalo aya ndi tshipiḓa tsha maga a muvhuso a u vhona uri hu khou vha na u bveledzwa ha zwitshavha nga nḓila ine ya ṱuṱuwedzwa nga maitele a DDM.4.  Phalamennde ya vhurathi ya  Pan-African Parliament (PAP)4.1  Vharangaphanḓa u bva kha dzhango ḽoṱhe ḽa Afrika vho ṱangana u bva nga Musumbuluwo, wa ḽa 15 Shundunthule 2023 ngei Midrand, Afrika Tshipembe, kha muṱangano wa Vhurathi wa Phalamennde ya PAP.  Dzulo iḽi ḽi ḓo khunyeledzwa nga ḽa 02 Fulwi 2023.4.2  PAP i khou lingedza u tandulula khaedu dzi fanaho kha dzhango ḽa Afrika nahone yo imelwa nga vharangaphanḓa vha Afrika u bva kha dzhango ḽoṱhe nga u angaredza.5.  Khomishini ya Vhukati ha Mivhuso ya nga ha zwa Lwanzheni (IOC)5.1  Shango ḽa Afrika Tshipembe ḽi ḓo shela mulenzhe kha dzulo ḽa vhu56 ḽa khorotshitumbe ḽine ḽa ḓo farelwa fhaḽa ḓoroboni ya Paris, kha ḽa France u bva ḽa 16 u swika ḽa 30 Fulwi 2023.5.2  IOC ya Dzangano ḽa zwa Pfunzo, Saintsi na Mvelele ḽa UN (IOC-UNESCO), ndi tshiimiswa tsha UN tshine tsha vha na vhuḓifhinduleli ha u tikedza saintsi na tshumelo dza lwanzheni dza ḽifhasi.5.3  Shango ḽa Afrika Tshipembe ḽi khou dzhiela nṱha ndeme ya ṱhoḓisiso na ndangulo ya maḓanzhe aḽo khathihi na vhupo ha khunzikhunzini hu tshi itelwa mveledziso ya tshifhinga tshilapfu. Ṱhoḓisiso dza zwa lwanzheni dzi thusa kha u ṋetshedza ngafhadzo nga tshifhinga dza nga ha malugana na zwizwo zwa lwanzheni u itela u thusa mivhuso uri i kone u dzhia tsheo dzo teaho.  6.  Shango ḽa Afrika Tshipembe ḽi khou fara mitambo mihulwane ya vhugweṋa6.1  Vhafuni vha mitambo u mona na ḽifhasi ḽoṱhe vha nga lavhelela u ṱanganedzwa nga muya wa Ubuntu khathihi na u farwa nga nḓila ya maimo a nṱha musi vha tshi dzhenela mitambo ya Tshiphuga tsha Ḽifhasi tsha Netibolo khathihi na Vhugwena ha Ḽifhasi ha Karati ya Kimura Shukokai International (KSI) fhano kha ḽa Afrika Tshipembe. Shango ḽa Afrika Tshipembe ḽi na rekhodo yavhuḓi ya u kona u fara vhuṱambo vhuhulwane ha ḽifhasi nga nḓila yavhuḓi.6.2  U nyanyuwa hu khou engedzea musi ho tou sala fhedzi maḓuvha a furathi (60) phanḓa ha musi mitambo ya Tshiphuga tsha Netibolo ya Ḽifhasi i tshi thoma fhaḽa Ḓoroboni ya Kapa u bva nga ḽa 28 Fulwana u swika ḽa 6 Ṱhangule 2023. Hezwi zwi ḓo vha lwa u tou thoma musi mitambo ya maimo a nṱha ngaurali i tshi farelwa fhano kha mavu a dzhango ḽa Afrika,6.3  Khabinethe i khou ita khuwelelo kha muthu muṅwe na muṅwe ya uri a tikedze fulo ḽa Netball Fridays, nga u ambara zwikhipha zwa vhatikedzi kana u ambara zwikhipha zwa mivhala ya thimu ya lushaka u itela u tikedza thimu ya Netibolo ya Lushaka ya Afrika Tshipembe.6.4   KSI Afrika Tshipembe na yone i khou ḓo fara mitambo ya vhu20 ya KSI ya Vhugwena ha Karati ha Ḽifhasi ngei Ḓoroboni ya Kapa u bva nga ḽa 10 u swika ḽa 15 Fulwana 2023, nahone ri khou tamela mashudu Team SA musi vha tshi khou ḓilugisela vhuṱambo uvhu ha mitambo iyi ya ḽifhasi ya maimo a nṱha ngaurali.6.5  Shango ḽa Afrika Tshipembe ḽi khou ḓihudza nga u fara mitambo ya Makhaulatshele a Vhugweṋa ha mitambo ya Table Tennis ya ṅwaha wa 2023 ine ya ḓo farelwa fhaḽa Sentharani ya zwa Miṱangano ya Dzitshaka ya Durban. Vhatambi vha swikaho 600 u bva kha mashango o fhambanaho ndi vhane zwazwino vha kati nahone mitambo iyi i ṋetshedza vhatambi vhashu tshikhala tsha u sumbedza vhukoni havho. Mitambo iyi yo thoma nga ḽa 20 Shundunthule 2023 nahone i ḓo bvela phanḓa u vhuya u swikela nga ḽa 28 Shundunthule 2023.F.  Milaedza1.  U fhululedzaKhabinethe yo rumela milaedza yayo ya u fhululedza na u tamela mashudu kha: Minisṱa wa Gwama, Vho Enoch Godongwana, vhe vha ṋewa pfufho ya maimo a nṱha ya African Banker 2023, Pfufho ya u vha Minisṱa wa Gwama wa Ṅwaha ngei Sharm El Sheikh, kha ḽa Egypt nga Ḽavhuraru, ḽa 24 Shundunthule 2023 kha ndingedzo dzavho kha tshifhinga tsha miṅwaha mivhili yo fhelaho dza u langa ikonomi ya shango ḽa Afrika Tshipembe kha nyimele i konḓaho ya ḽifhasi na ya ngomu hayani.  Pfufho iyi i dzhiele nṱha nḓila ye Minisṱa vha shumisa ngayo mbekanyamaitele ya zwa masheleni u itela u enegedza vhubindudzi kha sekhithara ya fulufulu ḽi vusuluseaho.Hana Gammon, muṅwali wa ḽa Afrika Tshipembe wa miṅwaha ya 20 nge a wina Pfufho ya Nganeapfufhi ya Mashango a Muṱanganelano ya ṅwaha wa 2023, kha dzingu ḽa Afrika khathihi na u vha ene muthu muṱukusa u wina kha ḓivhazwakale ya pfufho iyi. Thimu ya mutambo wa Ragibii ya The Stormers nge ya kona u swikela makhaulatshele a miṱaṱisano ya United Rugby Championship. Thimu iyi ya The Stormers i ḓo vha i tshi khou tamba na thimu ya The Irish Musters fhaḽa Ḓoroboni ya Kapa nga Mugivhela, wa ḽa 27 Shundunthule 2023. Vho Zakes Mda, muṅwali wa nganea wa shango ḽa Afrika Tshipembe na Phrof Vho Tshilidzi Marwala, Ṱhoho na Muthusa Tshantseḽara wa kale wa Yunivesithi ya  Johannesburg, vhe vhuvhili havho vha nangwa kha Pfufho dza  African Genius dza ṅwaha wa 2023. Vho Mda na Phrof Vho Marwala vho nangwa vhukati ha maṅwe mazhakanḓila a dzhango ḽa Afrika a swikaho 19 vhe vha shuma zwavhuḓi vhukuma kha masia o fhambanaho.2.    Ndiliso Khabinethe yo ṱahisa maipfi ayo a ndiliso kha vha miṱa na dzikhonani dza: Muambasada wa ḽa Afrika Tshipembe kha shango ḽa Riphabuḽiki ya Algeria, Vho Billy Masetlha, vhe vha shumela shango ḽa Afrika Tshipemebe kha vhuimo ho fhambanaho kha muvhuso, hu tshi katelwa na u vha Mulangi Muhulwane wa tshumelo dza zwa vhusevhi. Vho vha vho ḓidzhenisa tshoṱhe kha nndwa ya mbofholowo ya shango ḽa Afrika Tshipembe, hu tshi katelwa na u vha muraḓo wa mmbi ya Umkhonto we Sizwe. Vho Murthi Naidoo, vhe vha kumedzela vhutshilo havho kha zwa nndwa ya u lwela mbofholowo. Vho swika he vha farwa nga mapholisa a zwa vhutsireledzi u bva nga ṅwedzi wa Lara 1965 u swika Lambamai 1966 hu songo vha na mulandu we vha hweswa wone nahone vho shela mulenzhe zwihulwane vhukuma nga tshifhinga tsha musi tshiimo tsha shishi tshi kati henengei kha miṅwaha ya 1980.Vho Barry Dwolatzky, vhe vha vha vhe ḽizhakanḓila kha sekhithara ya thekhinoḽodzi ya zwa vhudavhidzani na mafhungo ya ḽino shango. Vho vha vhe Phrofesa (Emeritus) kha Muhasho wa Vhuinzhiniere ha zwa Mafhungo na Muḓagasi kha Fakhaḽithi ya Vhuinzhiniere na Zwifhaṱo fhaḽa kha Yunivesithi ya Wits.Vhathu vha 15 vhe vha lovha nga mulandu wa tshiwo tsha dwadze ḽa khoḽera fhaḽa   Hammanskraal kha vhupo ha Ḓorobo khulwane ya Tshwane. Mbudziso: Vho Michael Currin – Muambeli wa Muvhuso vho tou FarelahoLuṱingothendeleki: 082 462 7896 "
Statement on the Cabinet Meeting of 7 June 2023 ,8 Jun 2023,https://www.gov.za/speeches/statement-cabinet-meeting-7-june-2023,https://www.gov.za/ve/node/821501,"Statement on the Cabinet meeting of 07 June 2023A.  Issues in the environment1.  Cholera outbreak Management1.1.  Cabinet welcomed President Cyril Ramaphosa’s planned visit to and interaction with residents of Hammanskraal.1.2.  The visit did take place today, Thursday, 08 June, 2023, and this engagement gave the President the opportunity to hear directly from residents about the challenges they face.1.3.  The President, the Minister of Water and Sanitation and the Executive Mayor of Tshwane were able to assess government interventions in the area and provide relevant feedback to residents.1.4.  Government interventions include the field hospital operational in Kanana, Hammanskraal, and a multi-disciplinary team of experts to arrest the spread which has successfully treated hundreds of people.1.5.  Work is also underway to ensure that local councils use their water infrastructure grants effectively. For the current financial year, over R14 billion has been set aside for municipalities to address water infrastructure backlogs.1.6.  Cabinet welcomes the cooperation between the City of Tshwane and Department of Water and Sanitation on the planned upgrade of the Rooiwal Water Treatment plant, which will be undertaken over three phases at a cost of R4 billion. 1.7.  Cabinet calls on the affected communities to remain vigilant and to take special care of children.1.8.  Cholera can be prevented by using safe water. Treat the water first by boiling it for at least 1 minute and always wash your hands with clean water  and  soap.  For  more  information  on  prevention  tips  visitwww.gov.za/cholera.1.9.  Government thanks those volunteer organisations and individuals who have stepped forward to lend a hand.2.  Water Quality Report2.1.  Cabinet welcomed the reintroduction of the Blue, Green and No Drop Watch which were last conducted in 2013 and 2015 respectively. The Green, Blue and No Drop Certification programmes are regulatory mechanisms of the Department of Water and Sanitation (DWS) as the water sector regulator in terms of both the National Water Act and Water Services Act, DWS2.2.  The aim of this uniquely South African regulatory tool is to improve municipal drinking water quality, wastewater management as well as water conservation and demand management.2.3.  Cabinet deliberated on the results and implications of the 2023, Blue, Green and No Drop Watch reports, which were made public on Tuesday, 6 June.2.4.  The Watch Reports indicate that there has been a decline in drinking water quality and an increase in non-revenue water since the last Drop reports were issued.2.5.  Cabinet welcomes measures to be taken by the Department of Water and Sanitation to address the current state of affairs in relation to water and waste water management. The Minister of Water and Sanitation will in the following weeks announce these measures per Province.3.  Energy 3.1.  Cabinet welcomed the recent deliberations between the Minister of Electricity, Dr Kgosientsho Ramokgopa and the Mozambican Minister for Mineral Resources and Energy, Carlos Zacarias, to secure additional power from Mozambique to support our national grid.3.2.  In the immediate term, Mozambique can provide 80MW and a further 1000MW over the medium term.3.3.  Cabinet continues to urge South Africans to support the Winter Demand Management campaign launched by the Minister of Electricity, to save electricity to reduce strain on the national grid and help lower load shedding stages this winter.3.4.  Cabinet received a report by the Minister of Electricity which detailed recent gains in the management of power stations and other operations which, for example, overcame the need for Eskom to burn diesel this past weekend and avoid load shedding.3.5.  The Minister of Electricity will brief media at 14h00 tomorrow, Friday, on these and other developments.4.  Operation Vulindlela4.1.  Cabinet welcomed the progress under the operation Vulindlela as detailed by the Minister in the Presidency, Khumbudzo Ntshavheni, with regard to the implementation of structural reforms in the areas of energy supply, logistics network and infrastructure, digital communications and the visa regime.4.2.  The number of completed reforms has risen from three to 11, while a further 14 reforms are on track. The primary focus is on addressing the electricity crisis and improving the efficiency of freight rail, both of which are weighing heavily on economic growth.5.  President’s Coordinating Council5.1.  Cabinet supported President Cyril Ramaphosa’s call during the meeting of the President’s Coordinating Council on 2 June 2023 to accelerate service delivery in response to the needs of communities. 5.2.  The President directed the Council to  accelerate service delivery improvement and address challenges in relation to legislation, governance and capacity constraints.5.3.  The meeting also considered reforms to the Water Act and Water Services Act to provide for better service delivery of water.5.4.  Similarly, the Council was briefed on interventions by the Department of Transport for emergency work and routine maintenance, as well as primary road transfers from provincial authorities to the national road network for better management of provincial roads by the South African National Roads Agency Limited. 6.  Batyi Automotive Component Supply Facility6.1.  Cabinet welcomed the opening of the Batyi Automotive Component Supply (BACS) Facility in Pretoria which cements the country’s position as a global player in the automotive sector. BACS is a product of an incubation centre by Ford Motor Company and Motherson, a supplier of spray painting and components.6.2.  The centre supports black suppliers to be independent and globally competitive after graduating from the Automotive Industry Development Centre (AIDC’s) Incubation Programme.6.3.  The BACS facility currently employs 60 people, with 30 working the day shift, and 30 the night shift. Moreover, it is looking at bringing in young trainees to further develop their skill sets.7.  Lufhereng Social Housing Project7.1. Cabinet welcomed the Department of Human Settlements’ launch of the Lufhereng Social Housing Project in Soweto, which consists of 407 units of rental stock for targeted beneficiaries.7.2. Government’s social housing programme integrates  mixed-income groups, curbs the housing backlog and brings backyard and informal settlement dwellers closer to economic opportunities.8.  Road Infrastructure8.1.  The opening of the R56 million road project in Estcourt, KwaZulu- Natal, is part of government’s efforts to improve logistic connectivity in rural towns.8.2.  Work done on the road project included the upgrading of the D1252 from gravel to tar roads. The road links to the N3, which connects eThekwini and Johannesburg, opening opportunities for local unemployed youth and emerging contractors.8.3.  With more than 60 per cent of goods transported through the N3 corridor, the road upgrade will further facilitate the efficient movement of goods and services to the rest of South Africa and Sub-Saharan Africa. 9.  Social Partnership9.1. Cabinet welcomed the partnership with mining company Impala Platinum in Rustenburg on the building of a clinic and early childhood development centre as part of its Social and Labour Plan.9.2. The Freedom Park Clinic and an Early Childhood Development Centre were handed over to the Departments of Health and Basic Education in the North West Province.10.  Partnership between government and organised business10.1.  Cabinet welcomed the partnership initiative between Government and organised business to actively work towards removing obstacles to inclusive economic growth and job creation.10.2. The current priority areas are in energy, logistics and crime and corruption fighting, with further work being done in pursuit of the jobs agenda.11.  Safety and security11.1.  To monitor and protect communities affected by crime, the SA Police Service has set aside nearly R2 billion to procure drones and vehicles to enhance visibility.11.2.  R65 million has also been allocated to the top 30 crime-intensive stations to address murder and other contact offences. In addition, Tactical Response Teams are being deployed at stations and districts in areas with high crime rates.11.3.  The South African Police Service is also enhancing specialised tracking teams, who will be trained further at provincial and district level to effectively track and apprehend offenders.12.  Independent Panel of Inquiry12.1.  Cabinet welcomed the appointment by President Cyril Ramaphosa of a three-member independent panel to enquire into the circumstances of the docking of the Russian vessel known as Lady R. 12.2.  The panel chaired by former Deputy Judge President of the South Gauteng High Court Justice Phineas Mojapelo has been given six weeks to evaluate whether constitutional, legal or other obligations were fulfilled or violated when the vessel docked in Simon’s Town, Cape Town, and will report their findings to the President. 13.  Envoys to G7 countries13.1.  Cabinet welcomed President Cyril Ramaphosa’s decision to send ministerial envoys to meet Group of Seven (G7) countries to explain the country’s non-aligned stance on the Russia-Ukraine war.13.2.  The envoys will include International Relations & Cooperation Minister Naledi Pandor, Trade, Industry & Competition Minister Ebrahim Patel, Finance Minister Enoch Godongwana and Minister in the Presidency Khumbudzo Ntshavheni.14.  BRICS Summit Preparations14.1.  In preparation for the upcoming BRICS Summit from 22 to 24 August 2023, South Africa successfully hosted the BRICS Foreign Ministers Meeting on 1 June 2023 in Cape Town.14.2.  Cabinet noted the gazetting of a notice for the Diplomatic Immunity and Privileges Act, which is a standard practice for international summits held in South Africa.14.3.  The immunities are for the conference and not for specific individuals. This is a standard conferment of immunities that we do for all international conferences and summits held in South Africa irrespective of the level of participation. They are meant to protect the conference and its attendees from the jurisdiction of the host country for the duration of the conference.B.  Cabinet decisions1.  Bi-Annual Performance Progress Reports1.1.  Cabinet approved bi-annual performance progress reports for the period October 2022 to March 2023 that form part of the Medium-Term Strategic Framework (MTSF) 2019-2024.1.2.  The Department of Planning, Monitoring and Development will, in the course of the coming week or two brief the nation on the detail of these progress reports. 1.3.  The period under review coincided with disruptive load-shedding which has slowed down economic activity and affected service delivery in the country.1.4.  However, Cabinet is pleased with the progress that has been made in implementing the key expected deliverables.1.5.  Cabinet also noted the envisaged recovery programmes that have been outlined by respective clusters.1.6.  In October 2019, Cabinet approved the MTSF, as government’s five- year programme for the implementation of the NDP 2030 and of the electoral mandate of the Sixth Administration.1.7.  Cluster departmental reports focus on the seven priorities adopted by government for the sixth administration namely: Priority 1: Building a capable, ethical and developmental state; Priority 2: Economic transformation and job creation; Priority 3: Education, skills and health; Priority 4: Consolidating the social wage through reliable and quality basic services; Priority 5: Spatial integration, human settlements and local government; Priority 6: Social cohesion and safe communities and; Priority 7: A Better Africa and World.1.8.  One of the areas of progress is that of social protection which is critical for income security and protecting the vulnerable South Africans.1.9.  In this regard and to give effect to Priority 4, the 2023 budget for social wage increased to R1 165 billion and this has improved the living conditions of more than 18 million poor South Africans. In keeping with the commitment to address the impact of COVID, more than 27 344 grants were paid to qualifying South Africans by March 2023.1.10.  In the period under review, law enforcement has intensified the fight against organised crime. There was an 86,7 per cent increase in the conviction rate of persons arrested for cable theft; this is significant considering the electricity challenges the country is experiencing.2.  Scrap Metal Ban2.1.  Cabinet considered a report on progress with measures to reduce theft of scrap metal and copper cable.2.2.  Regulations were published for public comment.2.3.  A  statement will be issued as soon as the matter has been considered. 2.4.  Cabinet reiterated its determination to ensure that all actions are taken to address this problem that causes damage of billions of rand to the economy and results in energy outages and service interruptions.C.  Appointment1.  Hosi Pheni Cyprain Ngove as Chairperson of the Housing Development Agency. D.  Bill1.  Draft National Small Enterprise Amendment Bill1.1.  Cabinet approved the introduction of the draft National Small Enterprise Amendment Bill to Parliament.1.2.  The draft Bill aims to amend the National Small Enterprise Act (Act 102 of 1996) and provides for the establishment and registration of the Office of Small Enterprise Ombud Service.1.3.  It broadens fair processes for small enterprises through the Ombud Service, which will be tasked with considering and disposing of complaints by small enterprises. Implementation of the amendments will realise greater stability to the sector and advance economic opportunity through the creation of job opportunities by small, medium and micro enterprises.1.4.  In addition to the setting up of the Office; the amendments also include the appointment of Ombud and Deputy Ombud; allocation of powers and functions of Ombud; receipt of complaints, prescription, jurisdiction and investigation; determinations by Ombud; staff of office; delegation by Ombud, Deputy Ombud and Director.E.  Upcoming events1.  Youth Day1.1.  Cabinet calls on the nation, and especially the youth, to attend this year’s Youth Day commemoration, which will be held over two days,16 to17 June 2023 at the Mangaung Outdoor Sport  Centre, Mangaung, Bloemfontein, in the Free State.1.2.  During these two days, young people will have an opportunity to engage Ministers, Deputy Ministers and other stakeholders on how best they can assist in addressing the country’s development challenges.1.3.  National days such as Youth Day are days in which South Africans from all backgrounds, beliefs and political persuasions are invited to participate as part of building an inclusive, non-racial South Africa. 2.  District Development Model (DDM) Presidential Imbizo2.1.  Preparations are under way for the seventh DDM Presidential Imbizo on 30 June 2023 in the uThukela District Municipality, Kwa Zulu Natal, where government will interact with residents on service delivery challenges, as well plans for development.2.2.  A series of build-up outreach activities led by Ministers, MECs and Mayors is already underway to assess service delivery and engage with communities.3.  2023 Netball World Cup tournament3.1.  Cabinet urges South Africans to get into the spirit of the 2023 Netball World Cup tournament which will be staged at the Cape Town International Convention Centre from Friday, 28 July, to Sunday, 6 August, 2023.3.2.  The Vitality Netball World Cup 2023 will be the 16th presentation of this tournament in which 16 participation nations will participate, including our own Proteas.3.3.  Supporters are urged to fly the flag and the Protea colours on Fridays each week and communities in Cape Town and elsewhere are urged to prepare to host international players and guests who are likely to visit all parts of the country.3.4.  The Netball World Cup will build on the success of the International Table Tennis Federation’s World Table Tennis Championship in Durban less than a month ago, and the International Hockey Federation’s Indoor World Cup held in Pretoria in February.3.5.  South Africa works diligently and innovatively to attract such global events which place a spotlight on the country and create economic opportunities and support jobs in a range of sectors. F.  Messages1.  CongratulationsCabinet extended its congratulations and well wishes to:The President of the Republic of Türkiye, His Excellency Recep Tayyip Erdoğan, on his re- election.Madam Justice Mahube Betty Molemela following her appointment as President of the Supreme Court of Appeal.Musa Motha for flying the flag high and reaching the finals of Britain’s Got Talent. His inspirational dance performance received the first ever- combined Golden Buzzer from the judges.The Mzansi Youth Choir who made history during their performance on America's Got Talent by receiving the first-ever group golden buzzer. The group golden buzzer automatically advances the choir to the semi-finals taking place in August 2023.Professor Taole Mokoena following his appointment as the new health ombudsman. 2.  CondolencesCabinet expressed condolences to the family and friends of:Analyst, broadcaster and author Eusebius McKaiser who during his career occupied a number of posts in South African media, including 702, the Mail & Guardian, the Sunday Times, Business Day and Power fm.Legendary actor Patrick Ndlovu whose contribution to South African arts and culture spanned for more than four decades.Television personality and radio broadcaster Marietjie Bothma who won the hearts of many with her fluency in Zulu and other South African languages,The government and the people of India, in particular the families of the deceased following the train accident in the state of Odisha Enquiries: Mr Tyrone Seale – Acting Government SpokespersonMobile: 083 575 7440"
Tshitatamennde tsha Muṱangano wa Khabinethe wa ḽa 21 Fulwi 2023,22 Jun 2023,https://www.gov.za/speeches/statement-cabinet-meeting-21-june-2023,https://www.gov.za/ve/speeches/statement-cabinet-meeting-21-june-2023,"Tshitatamennde tsha Muṱangano wa Khabinethe wa ḽa 21 Fulwi 2023A.    Mafhungo a zwino kha shango1.    Themendelo dza Khomishini ya Ṱhoḓisiso ya zwa Vhulamukanyi kha Mavharivhari a zwa u Dzhenelela ha Vhathu vha Nnḓa kha Ndaulo ya Muvhuso, Zwiito zwa Vhuaḓa na Vhufhura kha Sekithara dza Muvhuso, hu tshi katelwa na kha Zwiimiswa zwa Muvhuso1.1.    U swika zwino nga ḽa 22 Fulwi 2023, ho no fhela ṅwaha u bva tshe Phresidennde vha ṱanganedza muvhigo wa u fhedzisela wa Khomishini ya Ṱhoḓisiso ya zwa Vhulamukanyi ya nga ha Mavharivhari a zwa u Dzhenelela ha Vhathu vha Nnḓa kha Ndaulo ya Muvhuso, Zwiito zwa Vhuaḓa na Vhufhura kha Sekithara dza Muvhuso, hu tshi katelwa na kha Zwiimiswa zwa Muvhuso.1.2.    Nga ṅwedzi wa Tshimedzi 2022, Phresidennde Vho Cyril Ramaphosa vho ṋetshedza pulane ya muvhuso ya maitele ane a ḓo tevhedzwa musi hu tshi tea u tevhedzwa themendelo dza Khomishini ngei Phalamenndeni. Khabinethe yo lindela u ṱanganedza muvhigo wa nga ha maitele a u thoma u tevhedzwa ha themendelo dza Khomishini. 2.    Thendelano ya Maitele na shango ḽa France kha zwa u engedza maanḓa a Yunithi ya Vhuṱoḓisisi yo Khetheaho (SIU) 2.1.    Afrika Tshipembe, ḽo imelwa nga Minisṱa wa zwa Vhulamukanyi na Tshumelo dza Ndulamiso, Vho Ronald Lamola, na shango ḽa France, ḽo imelwa nga Minisṱa wa Europe na wa Mafhungo a Nnḓa, Vho Catherine Colonna, vho saina thendelano ya maitele a tshumisano ine ya ḓo engedza maanḓa a SIU. 2.2.    Tshumisano iyi i dovha hafhu ya maanḓafhadza SIU kha zwa vhuṱoḓisisi ha thekhinoḽodzhi ya didzhithaḽa, u lwa na vhugevhenga ha zwa masheleni khathihi na zwikili zwa vhusaukanyi. 2.3.    Tshumisano iyo i ḓo ita uri hu thomiwe ha Akhademi ya U lwa na Zwiito zwa Vhuaḓa ngei Pretoria. Akhademi iyi i ḓo shumela miraḓo ya SIU, maṅwe mazhendedzi a u thivhela Zwiito zwa Vhuaḓa na vhukombetshedzi ha mulayo kha mivhuso ya mashango ane a vha miraḓo ya Tshitshavha tsha Mveledziso ya  Tshipembe ha Afrika (SADC), mashango ane a vha miraḓo ya Mulanganelo na ane a si vhe miraḓo ya Mulanganelo. 2.4.    U maanḓafhadzwa uhu huswa hu ḓo khwaṱhisa vhukuma vhukoni ha shango kha u fhindula mafhungo a bvaho kha Khomishini ya zwa u Dzhenelela ha Vhathu vha Nnḓa kha Ndaulo ya Muvhuso.3.    Madalo a Tshumisano yo Ṱanganelaho nga Minisṱa Muhulwane wa shango ḽa Netherlands na ḽa Denmark3.1.    Khabinethe yo ṱanganedza tshumisano vhukati ha Phresidennde Vho Ramaphosa, Minisṱa Muhulwane Vho Mark Rutte vha shango ḽa Netherlands na Minisṱa Muhulwane Vho Mette Frederiksen vha shango ḽa Denmark, nga tshifhinga tsha madalo a tshumisano yo ṱanganelaho ngei ḓoroboni ya Pretoria kha ino vhege. Madalo a aya a tshumisano yo ṱanganelaho o vha one a u tou thoma a lushaka ulwu kha shango ḽashu.  3.2.    Uvhu vhushaka ha zwa ikonomi vhukati ha mashango aya mararu vhu tou vha tsumbo ya vhushaka vhu bvaho kule vhukuma vhukati ha shongo ḽa Afrika Tshipembe na mashango aya mavhili a Mbumbano ya Yuropa he ha sumbedza thikhedzo khulwane kha madzangano a vhulwelambofholowo a Afrika Tshipembe khathihi na kha nndwa ya u lwa na Muvhuso wa Tshiṱalula.3.3.    Nga tshifhinga tsha madalo aya a mushumo, Afrika Tshipembe ḽo saina Memorandamu wa Thendelano (MoU) na mashango aya mavhili u itela tshumisano kha masia a zwa gesemaḓi dala khathihi na vhushumisani kha zwa fulufulu. 3.4.    Khamphani na zwiimiswa u bva kha aya mashango mararu zwo ita nḓivhadzo ya vhubindudzi na vhushumisani, zwi tshi katela vhuḓikumedzeli ha vhubindudzi ha masheleni a swikaho biḽioni nthihi ya doḽara ya Amerika hu u itela u thomiwa ha Tshikwama tsha SA-H2 tsha u ḓo kunga vhabindudzi kha vhubindudzi ha zwa gesemaḓi dala.3.5.    Tshikwama tsha Themamveledziso tsha Muvhuso tsha zwa Maḓi na Fulufulu: Tshiimiswa tsha Vhubindudzi tsha Dzitshaka (Invest International) tshi khou lavhelela u thoma tshikwama tsha masheleni a ndambedzo tsha nyingapfuma i re fhasi tshoṱhe tsha masheleni a swikaho 300 miḽioni Euros khathihi na 100 miḽioni Euros ya magavhelo zwine zwa ḓo thusa Afrika Tshipembe kha themamveledziso ya nḓisedzo ya maḓi na fulufulu.4.    Ndingedzo dza u bveledza Mulalo nga Mashango a dzhango ḽa Afrika 4.1.    Khabinethe yo ṱanganedza maambiwa nga Phresidennde Vho Ramaphosa nga ha Ndingedzo dza u bveledza Mulalo nga mashango a dzhango ḽa Afrika dza zwenezwino dze dza vha dzo livhiswa kha shango ḽa Ukraine na ḽa Russia he Phresidennde vha shela mulenzhe khathihi na vharangaphanḓa na vhaimeli vha mivhuso ya mashango a ngaho Senegal, Comoros, Zambia, Egypt, Congo-Brazzaville, na Uganda. Mushumo uyu wo swikela tshiimo tsha maitele a shango ḽa Afrika Tshipembe tsha u ḓiimisa na u sa dzhia sia khathihi na vhuḓikumedzeli ha shango kha tsheo ya u fhelisa nndwa nga nḓila ya mulalo. 4.2.    Khabinethe yo dzhiela nṱha zwa uri Phresidennde Vho Volodymyr Zelensky vha shango ḽa Ukraine na Phresidennde Vho Vladimir Putin vha shango ḽa Russia vho ṱanganedza maga o ṱahiswaho na vhuḓiimiseli ha ndingedzo dza Mashango a Afrika he vha fhedza vha khou fara nyambedzano na vharangaphanḓa vha Afrika nga ha mafhungo o ṱahiswaho ane a swikisa kha tsheo dza u tandulula nndwa nga nḓila ya mulalo. 4.3.    Mushumo uyu wo khwaṱhisedza ṱhoḓea ya u imisa nndwa uri hu ḓo kona u thomiwa na nyambedzano nga u ṱavhanya, hu humiselwe murahu vhana vhe vha dzhiwa kha shango ḽa Ukraine nga khani, u vhofhololwa ha vhafariwa vho farwaho tshifhingani tsha nndwa khathihi na u bveledza nḓila dza khwiṋe dza u tshimbidza tshumelo dza zwa vhuthusavhathu.4.4.    Khabinethe yo ṱanganedza ndivhuwo dzo sumbedzwaho nga vharangaphanḓa vha ḽifhasi nga ha ndeme ya Maga a zwa Mulalo o ṱahiswaho nga Vharangaphanḓa vha Afrika zwo livhiswa kha u wana thandululo ya mulalo ya u fhelisa khuḓano sa zwe zwa ambiwa nga Minisṱa Muhulwane wa shango ḽa Denmark na ḽa Netherlands, khathihi na Minisṱa wa zwa Mashangoḓavha wa shango ḽa France na vhaṅwevho.4.5.    Musi ho sedzwa mushumo wa zwa u bveledza mulalo, Afrika Tshipembe ḽi ḓo dzhenela mushumo wa Guvhangano ḽa African Union-Russia fhaḽa ḓoroboni ya Moscow nga ṅwedzi wa Fulwana, ho sedzwa na uri muvhuso washu u ḓo dovha hafhu wa shumisa tshikhala itshi kha u vha na nyambedzano na shango ḽa Russia nga ha mafhungo e Phresidennde idzi mbili dza ḓidzhenisa khao u itela u ṋetshedza mihumbulo yavho.4.6.    Mueletshedzi wa zwa Tsireledzo wa Lushaka wa Phresidennde Vho Ramaphosa, Phrofesa Vho Fholisani Sydney Mufamadi, vha ḓo dzhenela Guvhangano ḽa zwa Mulalo, ḽo vhidzwaho nga Phresidennde Vho Zelenksy, ḽine ḽa ḓo farelwa fhaḽa ḓoroboni ya Copenhagen, kha ḽa Denmark, nga ṅwedzi wa Ṱhangule.4.7.    Malugana na bupo ḽe ḽa endedza vhaimeli vha zwa nyanḓadzamafhungo na vhashumi vha tsireledzo vha Phresidennde wa ḽa Afrika Tshipembe musi vha tshi khou ya Poland na u livha Ukraine na Russia, Khabinethe yo dzhiela nṱha zwithu zwi songo dzulaho nga ngona zwe zwa bvelela musi bupo iḽi tshi kavha fhaḽa ḓoroboni ya Warsaw, kha ḽa Poland.4.8.    Khabinethe yo dzhiela nṱha uri Muhasho wa zwa Vhushaka ha Dzitshaka na Tshumisano u ḓo bvela phanḓa na nyambedzano nga ha mafhungo o bvelelaho nga nḓila yo teaho nahone i vhuedzaho.5.    Mafhungo a zwa mbambadzo5.1.    Khabinethe yo dzhiela nṱha zwa uri mbalombalo dza zwa mbambadzo dza zwenezwino dzo bviswaho nga Muhasho wa zwa Mbambadzo, Nḓowetshumo na Mbambe dzo sumbedza uri zwivhambadzelwannḓa zwa ḽa Afrika Tshipembe zwo rumelwaho kha ḽa China zwo vhuedza masheleni a swikaho 33 biḽioni US$ nga ṅwaha wa 2022, he zwa fhira kavhili tshikalo tsha zwa shango ḽa Germany ḽine ḽa vha mushumisani muhulwane a tevhelaho kha zwa mbambadzo na shango ḽashu. 5.2.    Nga u tou angaredza, mbambadzo vhukati ha shango ḽa Afrika Tshipembe na ḽa China yo engedzea nga 30% u bva kha 44 biḽioni US$ nga ṅwaha wa 2018 ya gonyela nṱha kha 57 biḽioni US$ mafheloni a ṅwaha wa 2022. U bva ṅwaha wa 2018 u swika wa 2022, ho rekhodiwa 10% ya phimo ya vhukati ya nyaluwo ya ṅwaha kha zwivhambadzelwannḓa khathihi na 4.5% ya zwiṱunḓwa. Afrika Tshipembe ḽi na mbambadzo khulwane yavhuḓi kha miṅwaha miṱanu yo fhiraho. 6.    Fulufulu6.1.    Khabinethe yo ṱanganedza thendelano ine shango ḽa Mozambique ḽa ḓo ṋetshedza Afrika Tshipembe muḓagasi wa 100 megawatsi (MW) kha miṅwedzi miraru i ḓaho musi ho sainiwa Thendelano ya Thengo ya Muḓagasi. Kha miṅwedzi miraru u ya kha ya 12, Afrika Tshipembe ḽi ḓo vha ḽi tshi khou wana muḓagasi wa u swika kha 1 000 MW u bva kha ḽa Mozambique.6.2.    Khabinethe yo dovha hafhu ya ṱanganedza u khwinisea hune ha khou vhonala kha vhubveledzi ha muḓagasi wa Eskom he ha vha na khonadzeo ya u bveledzwa ha fulufulu ḽi swikaho 60% kha giridi nga u angaredza (EAF).6.3.    Khabinethe i khou livhisa ndivhuwo dzayo kha vhathu vha Afrika Tshipembe nge vha shela mulenzhe kha zwa u fhungudza ṱhoḓea ya muḓagasi, zwe zwa ita uri Eskom i kone u fhungudza tshoṱhe maitele a zwa u khaulwa ha muḓagasi nga u sielisana. U vhulunga muḓagasi ndi vhuḓifhinduleli ha nnyi na nnyi nahone ndi zwithu zwine zwa ri vhuedza roṱhe. 6.4.    Khabinethe yo ṱahisa maipfi ayo a ndivhuwo kha ndambedzo ye ya ṋetshedzwa Afrika Tshipembe nga shango ḽa China ya u thusa kha zwishumiswa zwa vhubveledzi ha muḓagasi muṱuku na wa shishi i swikaho R167 miḽioni. Pulane ya u thoma u shuma i khou bveledzwa u itela u vhona uri zwishumiswa zwoṱhe zwo ṋetshedzwaho zwi thome u dzheniswa kha zwiimiswa zwa muvhuso, hune zwa ḓo thusa uri zwiimiswa izwo zwi sa kwamee nga zwa dzi nṱha dza zwa u khaulwa ha muḓagasi nga u sielisana.  Vhuṱambo ha u ṋetshedzwa lwa tshiofisi vhu ḓo farwa musi thundu iyo yo no wana thendelo ya u ṱanganedzwa  nga vha Maanḓalanga a Ndangulo ya Mikaṋo a Afrika Tshipembe.7.    Maḓi7.1.    Khabinethe yo ṱanganedza manweledzo a phindulo dzi bvaho kha vha Muhasho wa Maḓi na Vhuthathatshili nga ha khaedu dzi re hone shangoni dza maḓi na vhuthathatshili.7.2.    Manweledzo aya o sumbedzisa nga ha u ṱavhanyisa thandela dza zwiko zwa maḓi a bvaho fhasi mavuni dzine dza fana na:7.2.1.    U fhaṱwa ha Luṱa lwa 2 lwa Thandela ya Maḓi ya Lesotho Highlands ya masheleni a swikaho R40 biḽioni ine ya ḓo thusa nga nḓisedzo ya maḓi kha vunḓu ḽa Gauteng na maṅwe mavunḓu a nga tsini. Mushumo uyo u ḓo fhela nga ṅwaha wa 2027.7.2.2.    Luṱa lwa 2 lwa Thandela ya Mokolo Crocodile Water Augmentation ya masheleni a swikaho R4 biḽioni ngei vunḓuni ḽa Devhula Vhukovhela na Limpopo. Hu khou kuvhanganywa masheleni u itela u fhaṱa luṅwe luṱa luswa hune thandela ya ḓo thoma u fhaṱiwa nga ṅwedzi wa Shundunthule 2024, ho lavhelelwa uri hu ḓo fhela u fhaṱiwa tshoṱhe nga ṅwaha wa 2030.7.2.3.    Nga kha vhushumisani vhukati ha muvhuso na sekithara ya zwa migodi, hu khou fhaṱiwa Thandela ya Mveledziso ya Zwiko zwa Maḓi ya masheleni a swikaho R24 biḽioni fhaḽa Olifants River vunḓuni ḽa Limpopo, ine ya khou lavhelelwa u fhela tshoṱhe nga ṅwaha wa 2030.7.2.4.    Nga kha vhushumisani vhu no fana na honoho na vha migodi ngei Devhula ha Kapa, hu ḓo thoma u fhaṱwa Thandela ya Vaal Gamagara u no ṅwaha u tshi ya mafheloni ya masheleni a swikaho R10 biḽioni hune ya khou  lavhelelwa u fhela nga ṅwaha wa 2030.7.2.5.    Mushumo wa u fhaṱa wo thoma uno ṅwedzi wa Fulwi 2023, kha Thandela ya Groot Letaba Water Augmentation ya masheleni a swikaho R500 miḽioni ngei vunḓuni ḽa Limpopo, ine ya katela na zwa u engedzwa ha Damu ḽa Tzaneen. Mushumo wa thandela iyi u ḓo fhela nga ṅwaha wa 2025.7.2.6.    Ngei Vhukovhela ha Kapa, mushumo wa u fhatwa ha thandela ya Tshikimu tsha Voëlvlei Augmentation tsha masheleni a swikahao R1,2 biḽioni u ḓo thoma nga ṅwaha wa 2024, hune thandela iyo ya khou lavhelelwa u fhela nga ṅwawa wa 2026.7.3.    Thandela hedzi ndi dzine dza ḓo ita uri hu kone u vha na  nḓisedzo ya maḓi kha lushaka nahone kha thandela hedzi hu ḓo tholwa vhathu vha zwigidi, mabindu a re tsini na fhethu hune ha khou fhaṱwa a ḓo vhuelwa nga kha u renga hune ha ḓo itwa nga vhashumi na vhorakhonṱiraka, nahone themamveledziso yo khwiniswaho i ḓo vhuedza ikonomi yapo.8.    U rwela ṱari Tshiimiswa tsha South African Isotope (SAIF)8.1.    Khabinethe yo ṱanganedza vhushumisani vhukati ha Muhasho wa Saintsi na Vhurangeli na IThemba LABS, he ha vha na u vulwa ha SAIF, tshishumiswa tsha maimo a nṱha tshine tsha fhindula khaedu dzi no khou hulela dza vhulwadze ha khentsara sa vhuṅwe ha vhulwadze vhune ha khou vhanga mpfu nnzhi. Tshiimiswa itshi tshi ḓo ita ṱhoḓisiso na vhugudisi ha maimo a nṱha khathihi na u engedza maanḓa a vhubveledzi ha radioisotopes. Dzilafho ḽa Radioisotope ḽi sedza kha sele dzi re na khentsara ha tou vha na u kwamea nyana ha sele dzi re na mutakalo dzine dza vha dzi nga tsini. 8.2.    Zwa zwino vhathu vha lwalaho vha Afrika Tshipembe vha henefha kha tshivhalo tshi swikaho 5 000 kha ṅwaha vha a vhuelwa nga nḓisedzo hei, nahone hu khou lavhelelwa uri tshivhalo itshi tshi nga engedzea u bva kha 5 tsha ya kha 7, nga kha u engedzea tshoṱhe ha vhuhulu ha khaphasithi ya vhubveledzi nga kha SAIF na u vha hone ha zwishumiswa zwiswa zwa isotopes.9.    U tendelwa ha Khwiniso ya Mulayotibe wa Postbank Limited  9.1.    Khabinethe yo ṱanganedza u tendelwa ha Khwiniso ya Mulayotibe wa Postbank Limited nga Phalamennde (ya Buthano ḽa Lushaka na Khoro ya Lushaka ya Mavunḓu), zwe zwa vula nḓila ya u ita uri hu kone u vha na bannga ya muvhuso.9.2.    Mulayotibe uyu u amba nga ha khombo dzine zwa zwino dzi ṱumana na tshivhumbeo tsha Postbank, u khwinisa muhanga wa vhulangi na muvhigo u itela u ḓo thoma khamphani ntswa ine ya do fara mikovhe na vhulanguli ha Postbank. 9.3.    Khabinethe i ḓo lindela Phresidennde vha tshi u saina uri u vhe mulayo zwine wa ḓo konisa uri Postbank i kone u redzhisiṱariwa sa Bank Controlling Company.10.    U maanḓafhadza Vhaswa10.1.    Khabinethe yo livhuwa vhathu vhoṱhe vha ḽa Afrika Tshipembe nge vha dzhenela kha vhuṱambo ha u pembelela Ḓuvha ḽa Vhaswa nga ḽa 16 Fulwi 2023 fhasi ha ṱhero ine ya ri: “U engedza mbofholowo ya ikonomi kha vhaswa hu tshi itelwa vhumatshelo ho khwaṱhaho”.10.2.    Khabinethe yo ṱanganedza u rwela ṱari ha Basi Thendeleki dza zwa U tholwa Muvhusoni dza maimo a nṱha nga vha Muhasho wa Pfunzo dza Mutheo, Pfunzo dza Nṱha, Saintsi na Vhutumbuli, na zwa Mishumo na u Tholwa, vho ṱanganelana na vha Mbekanyamaushumo ya Pfunzo yo livhiswaho kha zwa U tholea ha vhathu ya Mbumbano ya Yuropa (European Union's Education for Employability programme). Mabasi aya a zwikhala izwi a tshimbila a tshi ya kha vhupo ho fhambanaho ha kule u itela u thusa vhagudiswa na vhaṱoḓi vha mishumo kha lwendo lwavho lwa u ṱodana na mishumo nga u vhambedza nungo na vhukoni kha mishumo i re hone na zwikhala zwa mushumo. 10.3.    Khabinethe yo dovha hafhu ya ṱanganedza maga o dzhiwaho nga vha Muhasho wa Vhulimi, Mbuyedzedzo ya Mavu na Mveledziso ya Mahayani kha zwa u tikedza vhaswa uri vha shele mulenzhe kha sekithara dza vhulimi kha mbuyedzedzo ya vhupo ha nnyi na nnyi hu fanaho na fhaḽa Marapyane-Bakgatla Primary Cooperative. Tshumisano iyi yo sika mishumo i fhiraho 100 afho kusini kwa havho nahone vhaswa avha ndi vhalimi vha zwiliṅwa zwa thoro na mulivhaḓuvha.11.    U Shuma kha Mbekanyamushumo dza zwa Mulilo 11.1.    Khabinethe i khou fhululedza vhorazwidzimamulilo vha Afrika Tshipembe vha 400 vhe vha rumelwa kha ḽa Canada u thusa u phulusa matshilo, miḓi, mabindu na zwimela; kha Vunḓu ḽa Alberta ngei kha ḽa Canada.11.2.    Uho u ruṅwa ha vhorazwidzimamulilo avho kha u no ṅwaha wa 2023, ho vha u fhindula khumbelo ya shishi yo ṱahiswaho nga vha Senthara ya Canadian Inter-agency Forest Fire. Ṱhanganelano iyi ya vhuṱanu ya vhukati ha shango ḽa Afrika Tshipembe na ḽa Canada i tou vha vhuṱanzi ha vhushaka ho khwaṱhaho vhukuma vhune ha vha hone vhukati ha mashango aya mavhili, zwenezwo u shela mulenzhe ha ḽa Africa Tshipembe kha u tsireledza mupo washu, zwi sa ambi uri ndi kha tshipiḓa tsha ḽifhasi tshifhio tsho kwameaho nga tshutshedzo dza zwa mupo.12.    Mitambo ya Tshilimo ya Dzioḽimpiki dzo Khetheaho dza Ḽifhasi 12.1.    Thimu ya Afrika Tshipembe (Team SA) i khou bvela phanḓa na u fhefheḓisa fulaga kha Mitambo ya Tshilimo  ya Dzioḽimpiki dzo Khetheaho dza Ḽifhasi dza ṅwaha wa 2023 ya Special Olympics World Summer ngei ḓoroboni ya Berlin, kha ḽa Germany, u bva nga ḽa 17 u swika ḽa 25 Fulwi 2023. Thimu ya Afrika Tshipembe yo vhumbwa nga vhoramitambo vha 64 na vhagudisi vha 21 vhane vha khou ṱaṱisana na vhoramitambo vha 7 000 vha bvaho kha mashango a  swikaho 180 a lifhasini ḽoṱhe. Vha imela lushaka lwashu nga nḓila ya maṱhakheni nahone vha tou vha tsumbo ya maanda a vhuḓikumedzeli ha vhathu. B. Tsheo dza Khabinethe 1.    Khwaṱhisedzo ya Afrika Tshipembe ya Luxembourg Protocol kha zwa Buthano ḽa Dzangalelo ḽa Dzitshaka kha Zwishumiswa Thendeleki nga ha Mafhungo a Kwamanaho na zwa Railway Rolling Stock 1.1.    Khabinethe yo tendela na u khwaṱhisedza ṋetshedzo ya Luxembourg Rail Protocol Phaḽamenndeni uri i khwaṱhisedzwe. Luxembourg Rail Protocol i susumedza nyaluwo ya ikonomi nga u ṱuṱuwedza zwa u ṋetshedzwa ha masheleni kha sekithara ya phuraivete kha nḓowetshumo ya zwiporo.1.2.    Luxembourg Rail Protocol ndi mvelelo dza mvelaphanḓa dza Buthano ḽa Dorobo ya Kapa ḽa Dzangalelo ḽa Dzitshaka kha Zwishumiswa Thendeleki ḽe ḽa farwa nga ṅwaha wa 2007. Afrika Tshipembe ḽo saina maitele aya nga ṅwaha wa 2022, sa tsumbo ya u sumbedza u ḓiimisela ha shango kha zwa mvusuluso ya zwiporo. C. U THOLWA  U tholwa hu ḓo khunyeledzwa lwa tshoṱhe nga murahu ha u khwaṱhisedzwa ha ndalukano khathihi na u ṱanzwa madzina ho teaho.1.    Vho Evert Potgieter sa Muofisiri Muhulwane wa Masheleni wa zwa Maanḓalanga a zwa Ndaulo ya Vhashumi vha zwa Thundu. 2.    Vho Sandile Psychology Mkhize sa Muofisiri Muhulwane wa Magalies Water (ndi nyengedzedzo ya khonṱiraka). 3.    Miraḓo ya Khoro ya Ṱhoḓisiso ya zwa Vhulimi:(a)    Mufumakadzi Vho Joyene Isaacs (vho tou dovha hafhu vha tholwa);(b)     Dokotela Vho Poncho Mokaila (vho tou dovha hafhu vha tholwa);(c)     Dokotela Vho Jonty Tshipa;(d)     Vho Neo Harrison Masithela;(e)     Mufumakadzi Vho Clarinda Elizabeth Simpson;(f)     Dokotela Vho Hilke Maartens;(g)     Vho Goodman Gcaba (vho tou dovha hafhu vha tholwa);(h)     Dokotela Vho Troy Govender; (i)     Dokotela Vho Konanani Liphadzi (vho tou dovha hafhu vha tholwa);(j)     Dokotela Vho Pieter Naude Malan (vho tou dovha hafhu vha tholwa); na(k)     Dokotela Vho Owen Horwood.4.    U vala zwikhala zwa mushumo kha Zhendedzi ḽa zwa Vhuendi ha Badani Mikaṋoni:(a)     Mufumakadzi Vho Bukeka Mahlutshana; na(b)     Vho Leroy Nsibande. 5.    U vala zwikhala zwa mushumo kha zwa Maanḓalanga a Zwa Vhufhufhi Afrika Tshipembe:  (a)     Muimeleli Vho Mpati Lebakeng; na (b)     Vho Tshepo Peege. D. Milayotibe1.    Mvetamveto ya Mulayotibe wa Mbingano wa ṅwaha wa 2022 1.1.    Khabinethe yo tendela u anḓadzwa ha Mvatomveto ya Mulayotibe wa Mbingano wa ṅwaha wa 2022 u itela u pfa mihumbulo ya lushaka. 1.2.    Mulayotibe uyu u khwaṱhisedza Nḓivhadzamulayotibe ya nga ha Mbingano fhano Afrika Tshipembe, ye ya tendelwa nga Khabinethe nga ṅwedzi wa Ṱhafamuhwe 2022. Mulayotibe u maanḓafhadza Muhasho wa zwa Muno uri u bveledze Mulayo wa Mbingano Nthihi kha shango.  1.3.    Mulayotibe u ṱoḓa u ita uri mbingano dzoṱhe dzi itwe hu tshi tevhelwa maitele a ndinganyiso, hu si na khethululo khathihi na u ṱhonifha tshirunzi tsha muthu sa zwe zwa sumbedziswa kha Ndayotewa ya Riphabuḽiki ya Afrika Tshipembe ya ṅwaha wa 1996.1.4.    Iyi mvetamveto ya mulayotibe i tendela vhathu vha Afrika Tshipembe na vhadzulapo vha mbeu ifhio na ifhio hu tshi katelwa na zwa vhurereli na mvelele, u ita mulanga u re mulayoni u tevhedzaho maitele a zwa ndayotewa.1.5.    Mulayotibe u sumbedza maga a u thivhela milanga i ngaho ya mbingano dza vhana na iyo i itwaho hu si na muṅwe muraḓo.2.    Mulayotibe wa Zhendedzi ḽa Themamveledziso ya Zwiko zwa Maḓi a Lushaka  (NWRIA) wa ṅwaha wa 20222.1.    Khabinethe yo tendela u rumelwa ha mvetamveto ya mulayotibe wa NWRIA ngei phalamenndeni. Mulayotibe uyu u khou gwa uri hu thomiwe NWRIA uri i vhe yone ine ya vha na ndangulo kha zwa vhupulani, masheleni na mveledziso ya themamveledziso ya maḓi kha shango. I ḓo dovha hafhu ya ita mishumo ya zwa ndondolo kha themamveledziso ya zwiko zwine ra vha nazwo zwa maḓi.2.2.    Zhendedzi ḽi ḓo vhona uri hu vhe na vhudziki, ndinganyo na nḓisedzo ya maḓi i fhulufheleaho zwi tshi yelana na pfanelo dza ndayotewa dza tswikelo ya maḓi na vhupo havhuḓi ha mutakalo. Ḽi ḓo dzhiwa sa Tshiimiswa tsha Muvhuso nga fhasi ha Sheduḽu 2 kha Mulayo wa Ndaulo ya Masheleni a Muvhuso, wa ṅwaha wa 1999 (Mulayo 1 wa 1999). Zhendedzi iḽi ḽi ḓo dzhia mishumo ine zwazwino ya khou itwa nga vha Maanḓalanga a Thanele ya Trans-Caledon.3.    Mulayotibe wa Khwiniso ya Ṱhalano wa ṅwaha wa 2023  3.1.    Khabinethe yo tendela u rumelwa ha mvetamveto ya Mulayotibe wa Khwiniso ya ṱhalano wa ṅwaha wa 2023 ngei Phalamenndeni. 3.2.    Mulayotibe uyu u khwinisa Mulayo wa Ṱhalano, wa ṅwaha wa 1979 (Mulayo 70 wa 1979) u itela u ṋetshedza maitele a u tsireledza ndondolo ya vhana vha unḓwaho vhe vha bebwa kha mbingano dza Tshimosileme. Khwiniso idzi dzi dovha hafhu dza tea u shumiswa kha zwa u avhelwa ha thundu nga huswa musi mbingano ya Tshimosilemu yo fhaladzwa; u shuma kha zwa mbuelo dza mulaifa kha mbingano ya Tshimosilemu.3.3.    Nga ṅwedzi wa Fulwi 2022, Khothe ya zwa Ndayotewa yo wana uri Mulayo wa Ṱhalano zwazwino a u elani na ndayotewa sa izwi u sa kateli mafhungo a mbingano dza Tshimosilemu. Khothe yo wana uri khethekanyo ya Mulayo wa Ṱhalano a i ngo tevhedza ndayotewa ngauri u khethulula vhana vha vhabebi vho malanaho na avho vha vhabebi vha songo malanaho.4.    Mulayotibe wa Khwiniso wa Tshikwama tsha Tshumisano ya Dzitshaka na u Vusuluswa ha Afrika (ARF) 4.1.    Khabinete yo tendela u anḓadzwa ha Mvetamveto ya Mulayotibe wa Khwiniso wa ARF u itela u pfa mihumbulo ya lushaka. Ndivho ya mulayotibe uyu ndi u khwinisa Mulayo wa ARF (Mulayo 51 wa ṅwaha wa 2000). Khwiniso iyi i ḓo amba uri ARF zwazwino i vho ḓo thoma u vhidzwa sa Zhendedzi ḽa Vhushumisani ḽa Mveledziso ḽa Afrika Tshipembe. Zhendedzi ḽi ḓo shuma sa tshishumiswa tsha u langa, u tikedza na u tshimbidza thusedzo na tshumisano ya mveledziso dzi no khou khunyeledzwa dza Afrika Tshipembe.4.2.    ARF ndi ya vhuṱhogwa vhukuma kha u bveledza dzangalelo na ndeme dza  lushaka dza ḽa Afrika Tshipembe, u vusuluswa ha Afrika na u bveledza shango ḽavhuḓi kha vhathu vhoṱhe.4.3.    ARF i dovha hafhu ya vha ya ndeme kha ḽa Afrika Tshipembe sa izwi i tshi ṱuṱuwedza tshumisano vhukati ha shango ḽashu na maṅwe mashango, nga maanḓa mashango a Afrika, nga kha u bveledza demokirasi, vhuvhusi havhuḓi, u thivhela na thandululo ya khuḓano, tshumisano na mveledziso ya ikonomi ya matshilisano, thusedzo ya zwa vhuthusavhathu khathihi na mveledziso ya zwa vhashumi. 5.    Maswamaswa nga ha u khethwa hafhu ha ḽa Afrika Tshipembe uri ḽi shume sa Muraḓo wa Khoro ya Dzangano ḽa zwa Vhufhufhi ḽa Dzitshaka 5.1.    Khabinethe yo dzhiela nṱha u khethwa hafhu ha ḽa Afrika Tshipembe uri ḽi shume sa Muraḓo wa Khoro ya Dzangano ḽa zwa Vhufhufhi ḽa Dzitshaka. F.    Vhuṱambo vhune ha khou ḓa 1    Ṅwedzi wa Vho Mandela1.1    Nga ṅwedzi wa Fulwana, Afrika Tshipembe na ḽifhasi ḽoṱhe ḽi ḓo vha ḽi tshi khou elelwa Ṅwedzi wa Vho Mandela nga fhasi ha ṱhero ine ya ri: “Kilima, Zwiḽiwa na Vhuthihi” kha ṅwedzi wonoyu, Vhathu vha Afrika Tshipembe vha pembelela vhutshilo ha Phresidennde wa kale Vho Nelson Mandela, vhufa havho na u dzhia ḽiga ḽa u shandukisa lushaka lwashu uri lu vhe lwa khwiṋe, u kovhana ndingedzo kha u shela mulenzhe hu tshi lwisana na vhushayi na tshayandinganyo.1.2    Khabinethe i khou humbela vhathu vhoṱhe vha ḽa Afrika Tshipembe uri vha shumise ṅwedzi uyu kha u ita zwiithu zwine zwa ḓo ḓisa tshanduko zwitshavhani zwavho na u vhona uri ri khou fhaṱa Afrika Tshipembe ḽe vhokhotsi ashu vha vha naḽo mihumbuloni yavho. 2    Guvhangano ḽa Thendelano Ntswa ya zwa Masheleni ya Ḽifhasi2.1    Nga ḽa 22 na ḽa 23 Fulwi 2023, Phresidennde Vho Ramaphosa vha ḓo dzhenela guvhangano ḽa thendelano ntswa ya zwa masheleni ya ḽifhasi ngei kha ḽa France. 2.2    Afrika Tshipembe ḽi ḓo ṱahisa mafhungo a ndeme a ngaho mbuyedzedzo ya zwiimiswa zwa mveledziso ya zwa masheleni zwa masia o fhambanaho, tshiwo tsha zwikolodo, ndambedzo dza zwa masheleni ntswa, mithelo ya dzitshaka na pfanelo dza u ḓibvisa dzo khetheaho.3    Khonferentsi ya Khoro ya Vhaimeli vha Vhagudiswa (RCL)3.1    Khonferentsi ya RCL i ḓo vha hone nga ḽa 29 na ḽa 30 Fulwi 2023 fhaḽa Yunivesithi ya Pretoria yo sedza kha u fhaṱa na u khwaṱhisa mushumo wa RCL zwikoloni.3.2    Khonferentsi ya ṋaṅwaha i ḓo sedzesa kha u maanḓafhadza vhagudiswa, u wanulusa ṱhoḓea dza vhagudiswa na u khwinisa mashumele a dziRCL. Hetshi ndi tshifhinga tsha ndeme vhukuma kha u bveledza vharangaphanḓa vha matshelo vha shango ḽashu.4    Muṱaṱisano wa Tshiphuga tsha Ḽifhasi tsha mitambo ya Netibola ya ṅwaha wa 20234.1    Musi hu tshe ho tou sala maḓuvha a 36 u swika kha Mitambo ya Tshiphuga tsha Netibolo ya Ḽifhasi ya ṅwaha wa 2023 ine ya ḓo farelwa  Sentharani ya Miṱangano ya Dzitshaka ine ya vha fhaḽa Ḓoroboni ya Kapa u bva nga ḽa 28 Fulwana u swika ḽa 06 Ṱhangule 2023, Khabinethe yo livhuwa vhathu vhoṱhe vha Afrika Tshipembe kha u kona u ṱanganedza vhueni nga muya wa Ubuntu vhune ha khou enda vhu tshi ṱana Khaphu ya Ḽifhasi u mona na mashango ḽoṱhe. 4.2    Vhuendedzwamashango ha Khaphu ndi tshipiḓa tsha u rangela kha u ḓo thoma ha mitambo. Vhuendedzwamashango ha Khaphu ho thoma ngei vunḓuni ḽa KwaZulu-Natal nahone i ḓo tshimbidzwa u swika na kha vunḓu ḽa Gauteng, Mpumalanga, Limpopo, Devhula Vhukovhela, Free State, Kapa Devhula na Kapa Vhubvaḓuvha. Madalo ayo a ḓo khunyelela ngei Kapa Vhukovhela sa izwi ḽi ḽone vunḓu ḽine ha khou farwa khaḽo mitambo, musi mitambo i sa athu thoma nga ḽa 28 Fulwana 2023.U dzhenela ha thimu ya Banyana Banyana kha Mitambo ya Tshiphuga tsha Bola ya Milenzhe ya Vhafumakadzi ya Ḽifhasi 4.3    Ho imelwa lushaka lwoṱhe, Khabinethe i tama u ṱahisa maipfi a u tamela mashudu kha thimu ya lushaka ya bola ya milenzhe ya vhafumakadzi, Banyana Banyana, musi vha tshi khou ḓilugisela u takuwa nga Ḽavhuṱanu ḽa 23 Fulwi 2023, vha tshi ya u tamba Mitambo ya Tshiphuga tsha Bola ya Milenzhe ya Vhafumakadzi ya Ḽifhasi ine ya ḓo farelwa ngei Australia na New Zealand nga ṅwedzi wa Fulwana.4.4    Mashumele a thimu kha miṱaṱisano yo fhambanaho o kunga nnyi na nnyi kha mveledziso ya mitambo ya vhafumakadzi kha ḽa Afrika Tshipembe, sa tshipiḓa tshihulwane tsha u ḓimaanḓafhadza na u maanḓafhadza kha zwa matshilisano a vhafumakadzi kha shango.G.    Milaedza1.    U fhululedzaKhabinethe yo rumela milaedza yayo ya u fhululedza na u tamela mashudu kha: Vhatambi vha thenisi ya wiḽitshee vha Afrika Tshipembe Vho Donald Ramphadi na Vho Kgothatso Montjane vhe vha vhonala vhe vhone dzingweṋa dza Grand Slam kha khethekanyo dzavho dzo fhambanaho kha miṱaṱisano ya nṱha ya Roland Garros ngei France.Vhawini vhoṱhe vha 2023 Comrade Marathon na vhagidimi vhe vha dzhenela mbambe u swika mafheloni u bva Pietermaritzburg u swika Durban. Ri fhululedza Vho Tete Dijana na Vho Gerda Steyn kha u sa tou wina fhedzi mbambe ya vhanna na ya vhafumakadzi, fhedzi kha u vunḓa rekhodo ya mbambe dzenedzo vhuvhili hadzo ya vhanna na ya vhafumakadzi.Nḓivhadzo yo khetheaho ndi ye ya vhetshelwa mudzulapo wa Limpopo Vho Ntate Johannes Mosehla vhane kha miṅwaha yavho ya 81, vha vha vhone muthu muhulwanesa we a fhedza mbambe ya Comrade. Kha Ṅwedzi wa Vhaswa, vhathu vhoṱhe vha Afrika Tshipembe u ya nga vhukale havho vha tea u guda nga ha ndeme na mbuelo dza matshilele a re na mutakalo nga kha havha mudzulapo vha mualuwa.Khabinethe i fhululedza Vho Nomhle Ngwenya kha u vha vhone mufumakadzi muṱukusa wa murema wa u tou thoma u wana PhD kha Fakhaḽithi ya Saintsi ngei yunivesithi ya Wits vhe na miṅwaha ya 25.  Mufumakadzi Vho P Khoza vhe vha nangwa sa Phresidennde wa Buthano ḽa 42st ICAO ḽe ḽa vha hone u bva nga ḽa 27 Khubvumedzi u swika ḽa 07 Tshimedzi 2022 ngei ḓoroboni ya Montreal, Canada. 2.    Ndiliso Khabinethe i livhisa maipfi a ndiliso kha miṱa na khonani dza: Muraḓo wa Phalamennde, Mufumakadzi Vho Tina Joemat-Pettersson, vhe vha vha vhe Mudzulatshidulo wa Komiti ya zwa Mapholisa ya Buthano ḽa Lushaka, murahuni vho vhuya vha shuma sa Minisṱa wa Vhulimi, Vhusimamiri na Vhureakhovhe, na Minisṱa wa Fulufulu. Vho shuma sa MEC wa zwa Pfunzo ngei Devhula ha Kapa. Vho vha muraḓo wa Komiti Khulwane ya Lushaka ya African National Congress (ANC) na kha ANC Women’s League. Mulwelambofholowo a na vha United Democratic Front. Khosi Vho Kgagudi Kenneth Sekhukhune, Khosi ya Marota Mohlaletse, Hlabirw’a a Bauba na Khosipfareli ya kale ye ya shuma tshifhinga tshilapfu kha Muvhuso wa Mabeli. Thabelo dza Khabinethe dzi livhiswa kha Muṱa wa Vhuhosi na kha vhathu vhoṱhe vha Mabeli musi vha tshi kha ḓi khunyeledza nzudzanyo ya tswiṱo ya Khosipfareli ya kale vho dzamaho.Ḽizhakanḓila mugudisi wa kale wa thimu ya Bafana Bafana, Vho Clive Barker, vhe vha ranga phanḓa lushaka lwashu kha gudo ḽe ḽa tou vha ḓivhazwakale kha Tshiphuga tsha Bola ya milenzhe ya Afrika tsha Dzitshaka (CAF) tsha ṅwaha wa1996, tshe tsha farelwa fhano lwa u tou thoma kha shango ḽashu.  Mbudziso: Vho Michael Currin – Muambeli wa Muvhuso vho tou FarelahoLuṱingothendeleki: 082 462 7896Tsho bviswa nga vha: Sisṱeme ya Mafhungo na Vhaduvhidzani ha Muvhuso (GCIS)"
Statement on the Cabinet Meeting of 5 July 2023,6 Jul 2023,https://www.gov.za/speeches/statement-cabinet-meeting-5-july-2023-6-jul-2023-0000,https://www.gov.za/ve/speeches/tshitatamennde-tsha-mu%E1%B9%B1angano-wa-khabinethe-wa-%E1%B8%BDa-21-fulwi-2023-6-jul-2023-0000,"A. Issues in the environment1. Energy1.1. Cabinet welcomed the improvement in Eskom’s Energy Availability Factor, which is now closer to 70%. About 400 megawatts (MW) have been added to the grid and planned maintenance has improved in a short space of time.  1.2. Cabinet also noted the decision by the Department of Forestry, Fisheries and the Environment’s National Air Quality Officer to grant Eskom a postponement to meet the Minimum Emission Standards at the Kusile Power Station in Mpumalanga, subject to certain strict conditions. 1.3. The postponement will allow Eskom to carry out repairs on the stack that was damaged on 23 October 2022. The power utility will also construct three temporary stacks that are expected to return 2 100 MW of power to the national grid and reduce load-shedding by two levels.1.4. Cabinet reiterated that government is committed to the Just Energy Transition (JET) and determined to mitigate the impact of climate change. The JET, which was established in 2020, aims to achieve “Net Zero” carbon emissions by 2050.1.5. Cabinet thanked South Africans who continue to use electricity sparingly, especially during peak times. Our combined energy efforts have helped bring about lower stages of load-shedding.1.6. Cabinet further welcomed the commitments made at the New Global Financing Pact Summit held in Paris, France from 22 to 23 June 2023. President Cyril Ramaphosa attended the summit, which aimed to build a new contract between the North and the South to help address issues of climate change, development and debt.2. Severe weather conditions2.1. Cabinet expressed appreciation to Provincial Disaster Management teams for their quick response in assisting communities affected by the recent floods in KwaZulu-Natal and Northern Cape. We are all deeply saddened by the loss of lives in KwaZulu-Natal, and express our condolences to the families and friends of those who lost their lives. 2.2. The road infrastructure, electricity supply, sewer systems and houses in affected areas in KwaZulu-Natal have been extensively damaged while roads in some parts of the Northern Cape have suffered structural damage.2.3. Government and humanitarian organisations continue to provide immediate relief supplies to the affected communities in KwaZulu-Natal, including food parcels, blankets, plastic sheeting and emergency boxes. 2.4. Eskom and municipal electrical departments have also been activated to restore power to affected areas. 3. Joint Working Visit to the Netherlands and Denmark3.1. Cabinet welcomed the successful Joint Working Visit between the Prime Minister of the Netherlands, Mr Mark Rutte and Prime Minister of Denmark, Ms Mette Frederiksen that solidified South Africa’s relationship with the two countries in the areas of green hydrogen, renewable energy and the JET.3.2. The visit also brought a group of investors to South Africa to reinforce the high levels of cooperation and good relations between the country and the two important European partners. 3.3. During the joint official talks, a Memorandum of Understanding in the Field of Green Hydrogen was signed between South Africa and the Netherlands, while an agreement between South Africa and Denmark regarding Development Cooperation concerning the Energy Partnership Programme of 2017 was amended.4. KwaZulu-Natal District Development Model (DDM) Presidential Imbizo  4.1. President Ramaphosa, joined by leaders from all three spheres (national, provincial and local) of government, undertook the 7th DDM Presidential Imbizo of the Sixth Administration on Friday, 30 June 2023 at the uThukela District Municipality in KwaZulu-Natal. Government leaders used this opportunity to interact with residents on service-delivery challenges and plans for the development of the district.4.2. Cabinet called on residents to play an active role in determining the future of their communities by participating in the DDM Presidential Imbizo programme.5. All citizens are urged to play a role in the development of their communities by being active citizens. By working together, we can identify issues of concern and unblock impediments to integrated service delivery. 6. Economy6.1. Cabinet reflected on the latest Quarterly Employment Statistics released by Statistics South Africa (Stats SA) that showed a decrease in employment in various sectors and gains in others. Although growth remains subdued, our resilient economy continues to create jobs, even though not at the preferred pace. 6.2. Interventions such as the Presidential Employment Stimulus programme are helping to turn the tide. Cabinet is encouraged that by March 2023, more than 1, 2 million people had directly benefited from the programme since its inception in 2020. So far, about 800 000 short-term jobs, mostly for young people, have been created in the critical areas of education, early childhood development and community safety.6.3. The programme has ensured that many vulnerable South Africans participate in meaningful work and receive a stable income. It has helped ease the economic hardships of thousands of families. 7. Green Hydrogen7.1. Cabinet further welcomed a joint declaration of intent to establish the South African-German Hydrogen Task Force, which was signed by the Minister in The Presidency responsible for Electricity, Dr Kgosientsho Ramokgopa and German Vice Chancellor Robert Habeck. The task force will look at how the green hydrogen market will be created and developed, as well as create business-to-business opportunities between the two countries. Green hydrogen is generated by renewable energy and it has significantly lower carbon emissions than traditional hydrogen. 7.2. Government has already created plans for a Hydrogen Valley, which is expected to run from Limpopo, through Johannesburg, to Durban. The valley will establish opportunities for projects that will kick-start hydrogen initiatives in hubs with the aim of boosting economic growth and job creation.8. Southern African Customs Union (SACU) Heads of State and Government Summit8.1. Cabinet noted President Ramaphosa’s Working Visit to the 8th SACU Heads of State and Government Summit held in the Kingdom of Eswatini on Thursday, 29 June 2023. Founded in 1910, SACU is the oldest Customs Union in the world.8.2. The summit deliberated and provided updates on the status of the implementation of the SACU Strategic Plan 2022 – 2027. The SACU Strategic Plan was adopted in June 2022 as a roadmap to deepen regional integration in the Customs Union and forge stronger ties among the five member states as well as take advantage of opportunities presented by the African Continental Free Trade Area.9. Mining9.1. Cabinet is concerned about the practice of illegal mining and government is taking measures to end it through the National Coordination and Strategic Management Team (NCSMT). The NCSMT seeks to coordinate government’s efforts to combat illegal mining and the trafficking of precious metals.9.2. Illegal mining and trafficking of precious metals are harming our economy, and have a negative impact on the safety and health of surrounding communities. 10. Community protests10.1. Cabinet reiterated that violence is not a solution to community problems and called on communities to use existing channels to address their concerns. A Ministerial Task Team has been deployed to Diepsloot in Gauteng to work with community leaders to address their issues of concern. 10.2. Cabinet called on the community of Diepsloot and other areas to work with government, local councillors and the police to resolve issues such as crime.   B. Cabinet Decisions1. Draft Country Investment Strategy (CIS) 1.1. Cabinet has approved South Africa’s draft CIS for implementation.  1.2. The CIS, which was published for public comments in 2022, seeks to position the country as a key African investment destination of choice by leveraging quality foreign and domestic direct investments.1.3. The strategy is anchored on the country’s priority investment and economic development goals such as increasing employment, decreasing poverty, and supporting a just transition to a low carbon economy and energy security. 1.4. It provides investment mechanisms to attract small, medium and micro enterprises into the pursuit of economic growth, especially the green economy. The strategy also taps into a number of multilateral, regional and bilateral agreements signed by South Africa.1.5. The strategy is aligned to the goals of the National Development Plan on economic transformation and the recently adopted National Infrastructure Plan 2050.1.6. The country’s provinces and their metropolitan municipalities will be central in driving the strategy, which will be constantly adapted to the changing economic environment.2. Third periodic country report under International Convention against Torture and other Cruel and, Inhuman or Degrading Treatments or Punishment (CAT).2.1. Cabinet has approved the submission of South Africa’s third CAT periodic report to the United Nations (UN) Secretary-General. The report outlines the measures that South Africa is taking to prevent the torture and ill-treatment of citizens. 2.2. South Africa signed the Convention in 2000 and ratified it in 2008. In accordance with Article 17 of the Optional Protocol to the CAT, one of the obligations imposed on State Parties is to establish domestic mechanisms for the prevention of torture known as the National Preventive Mechanism.2.3. Over the past 29 years, the democratic government in South Africa has removed old apartheid laws and institutions, built new democratic institutions, and initiated laws based on constitutional rights and freedoms.2.4. Members of the public are able to report allegations of torture and ill-treatment to the Independent Police Investigative Directorate directly for investigation. South Africa also has a well-functioning Human Rights Commission, a national institution established to support constitutional democracy. C. Appointments All appointments are subject to the verification of qualifications and relevant clearances. 1. Ms Ntomboxolo Mbengashe as the Chief Executive Officer (CEO) of the Post Bank South Africa for a period of five years. 2. Mr Sibusiso Bukhosini as CEO of Isimangaliso Wetland Park Authority (reappointment).3. Ms Tamlyn Bouwer as Chief Financial Officer of the National Home Builders Registration Council.4. Mr Morongwa Calvin Molongoana as Deputy Director-General (DDG): Statistical Support and Informatics at Stats SA. 5. Ms Daphne Yandiswa Morudu as DDG: South African National Statistics System at Stats SA. 6. Mr Rory Gallocher as Chief Operations Officer in The Presidency. D. Bills1. Draft Companies Amendment Bill of 2023 1.1. Cabinet approved the submission of the draft Companies Amendment Bill of 2023 to Parliament for processing.  1.2. The proposals in the Bill aim to reduce regulatory and administrative burdens to business owners and will enhance South Africa’s attractiveness to potential investors. Most of the amendments were technical in nature, and were concerned with streamlining and clarifying administrative issues. 1.3. One of the key priorities of this democratic government is job creation and this cannot be achieved if the ease of doing business in South Africa is not addressed. 1.4. The amendments also provide more clarity on a number of clauses in the Bill, which seek to reduce the regulatory regime on businesses; tighten anti-money laundering gaps; strengthen the disclosure requirements and enhance the shareholder powers in a company. 1.5. Excessive remuneration, particularly at the highest levels of a company, is a matter of great concern internationally and in South Africa. 1.6. The amendments in the Bill will promote transparency and clarify responsibilities between directors and senior management on the one hand, and shareholders on the other, as well as address public concerns regarding high levels of inequalities in society.2. Intergovernmental Monitoring, Support and Interventions (IMSI) Bill of 2022 2.1. Cabinet approved the publication of the draft IMSI Bill of 2022 for public comments. 2.2. The Bill will be used as a remedy to many challenges experienced when government invokes sections 100 and 139 of the Constitution of the Republic of South Africa of 1996 when compelled to do so due to failures in some spheres of government.2.3. Section 100 empowers government to intervene if a province fails to meet its administrative and service-delivery obligations while Section 139 empowers the provincial executive to intervene if a municipality does not fulfil an obligation in terms of the Constitution or legislation.2.4. The IMSI Bill is introduced as the regulatory instrument to address challenges on enforcing Section 139, monitoring and evaluation, and the impact of interventions. 2.5. The Bill will regulate the implementation of Section 139 of the Constitution, including the relevant processes. It will provide for targeted support to municipalities in need of assistance, and also provide for the monitoring of municipalities to fulfil their executive obligations in terms of the Constitution or legislation.E. Upcoming Events1. Tax Season1.1. Cabinet reminds everyone that the 2023 tax filing season will open on Friday, 7 July 2023 and run until 23 October 2023. Taxpayers are encouraged to file their returns on eFiling or on the South African Revenue Service (SARS) MobiApp. 1.2. The tax-filing process is now even simpler and SARS will continue with auto-assessments this year. Between 1 and 7 July 2023, taxpayers are being notified by SMS or email if they had been selected to receive an auto-assessment. Should you receive the SMS, the next step for you would be to review the auto-assessment on the SARS MobiApp or eFiling. If you agree with the auto-assessment, you do not have to do anything.1.3. The timely and accurate submission of tax returns ensures that taxpayers remain compliant, and helps government to deliver services to South Africans and grow the economy.2. 2023 FIFA Women’s World Cup2.1. Banyana Banyana, the reigning African Champions, and the pride of the nation, will carry the hopes and dreams of South Africa when they participate in the 2023 FIFA Women's World Cup in New Zealand and Australia from 20 July to 20 August 2023. 2.2. Cabinet wishes them well as they embark on their quest for glory. South Africa is with you every step of the way, and we look forward to you making new history and inspiring future generations. 3. 2023 Netball World Cup3.1. In the next few days, the eyes of the sporting world will turn to Cape Town, in South Africa for the start of the 2023 Netball World Cup from 28 July to 6 August. This is the first time that this prestigious global showpiece is being held on the African continent. 3.2. Cabinet calls on everyone in the country to support our girls as they strive to make history by winning gold on the African continent.  F. Messages1.  CongratulationsCabinet extended its congratulations and well wishes to: the University of South Africa for reaching the milestone of 150 years of higher education excellence, and for becoming the largest and oldest institution in Sub-Saharan Africa committed to quality and universal education.Mr Edward Kieswetter, the Commissioner of SARS, following his appointment as chair of the World Customs Organisation and becoming the second South African to chair the organisation.   Adv Pansy Tlakula on her re-election to the UN Committee on the Elimination of Racial Discrimination. Her term will run from 2024 to 2028.Adv Thembile Joyini on his election as Judge of the International Tribunal for Law of the Sea from 2023 to 2032.  the Film and Publication Board (FPB) for being appointed as a full member of the Global Online Safety Regulators Network. The membership allows the FPB a global response to fight online harms and promote online safety alongside regulators in Australia, the United Kingdom, Fiji, Ireland and others.  2. Condolences Cabinet expressed condolences to the family and friends of: Mama Sally Motlana (96), the veteran Struggle activist and esteemed member of the National Order of the Baobab in Silver.Mrs Maggie Mathabatha (61), wife of the Premier of Limpopo, Mr Stanley Mathabatha. Enquiries: Ms Nomonde Mnukwa – Acting Government SpokespersonCell: 083 653 7485 "
