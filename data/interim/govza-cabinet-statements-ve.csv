title,date,origin_url,url,text
"Tshitatamennde tsha Muṱangano wa Khabinethe wa Ḽavhuraru, ḽa 07 Ṱhangule 2024",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-07-%E1%B9%B1hangule,"Tshitatamennde tsha Muṱangano wa Khabinethe wa Ḽavhuraru, ḽa 07 Ṱhangule 2024
Muṱangano wa Khabinethe wo ḓoweleaho wa u thoma wa ndangulo ya muvhuso ya vhusumbe wo fhaḽa Union Buildings, Pretoria, maḓuvha mavhili phanḓa ha musi shango ḽi tshi pembelela Ḓuvha ḽa Vhafumakadzi ḽa Lushaka. Musi ri tshi khou pembelela miṅwaha ya 68 ya Mumatsho wa Vhafumakadzi khathihi na miṅwaha ya 70 u tou bva tshe ha ṱanganedzwa Thendelanomviswa ya zwa Vhafumakadzi, ine ya vha mulevho wa vhuḓiimiseli nga vha Federesheni ya Vhafumakadzi vha Afrika Tshipembe une wa tou bvisela khagala pfanelo na ndugelo dza vhafumakadzi dzo rangwaho phanḓa nga vhafumakadzi vha Afrika Tshipembe.    
Uno ṅwaha, ri khou pembelela Ṅwedzi wa Vhafumakadzi nga tshifhinga tshithihi tsha musi ri tshi khou fhululedza u tholwa ha Muhaṱuli Vho Mandisa Maya, vhe vha tholwa sa Muhaṱuli Muhulwane wa mufumakadzi wa u tou thoma wa Riphabuḽiki ya Afrika Tshipembe. Avha muhaṱuli vho vhuya vha shuma nga nḓila yavhuḓi vhukuma sa Phresidennde wa Khothe Khulwane ya Khaṱhululo u tou bva nga ṅwaha wa 2017 nahone vho vha mufumakadzi wa u tou thoma u vha kha vhuimo honoho.      
Ndeme ya uhu u tholwa havho i nga kona u pfesesea zwavhuḓi kha fhungo iḽi. U ya nga Dzangano ḽa Vhahaṱuli vha Vhafumakadzi ḽa Dzitshaka: “Nga ṅwaha wa 1994, ho vha hu tshi tou vha na vhahaṱuli vha swikaho 165, vhe khavho, vha 160 vha vha vhe vhanna vha vhatshena, vhararu vhavho vho vha vhe vhanna vha vharema, ngeno vhavhili vho vha vhe vhafumakadzi vha vhatshena; ho vha hu si na vhahaṱuli vha vhafumakadzi vha vharema nga tshifhinga itsho. U tou bva nga ṅwedzi wa Luhuhi 2023, ho no mbo ḓi vha na vhahaṱuli vha swikaho 253, vhane khavho, vha 113 vha vha vhafumakadzi, vhane musi vha tshi khethekanywa, 32% ya hone ya vha vhafumakadzi vha vharema khathihi na 13% ya vhafumakadzi vha vhatshena vhane musi vha tshi ṱanganywa, vha vhumba ṱhanganyeloguṱe ya 45% ya vhuimeleli ha vhafumakadzi nga u angaredza.  Nga nṱha ha izwo, avho vhaṅwe vhahaṱuli vho salaho vha vhanna vha swikaho 140, ndi vhane khavho, 39% yavho ya vha vhanna vha vharema ngeno 17% i vhanna vha vhatshena”. Mafhungo a Zwino kha Shango
1.    Tshigwada tsha zwa Mitambo tsha Afrika Tshipembe kha Mitambo ya Dzioḽimpiki ya fhaḽa Paris ya ṅwaha wa 20241.1.    Khabinethe yo fhululedza Tshigwada tsha zwa Mitambo tsha Afrika Tshipembe nge ya imela shango ḽashu nga u ḓihudza kha mitambo ya Dzioḽimpiki ya fhaḽa Paris khathihi na u fhefheḓisela fuḽaga ya lushaka nṱha nge vha ita uri shango ḽashu ḽi vhe ḽiṅwe ḽa mashango a nṱha a 30 musi hu tshi vhalwa tshivhaloguṱe tsha mendele yo thubwaho.   1.2.    Khabinethe yo dovha hafhu ya  fhululedza:1.2.1.    Mubambeli makone, Tatjana Smith kha u wina hawe mendele wa musuku kha 100m ya Breaststroke ya Vhafumadzi na wa Siḽivhere kha Breaststroke ya Vhafumakadzi ya 200m.   1.2.2.    Thimu ya Blitzboks kha u wina havho mendele wa buronzo kha mutambo wa ragibii wa Men’ Rugby Sevens1.2.3.    Mureili wa baisigira kha vhupo ha zwikwara na dzithavha, Alan Hatherly nge a wina mendele wa buronzo kha muṱaṱisano wa vhanna wa Men’s Cross-country Cycling Mountain Bike.1.2.4.    Akani Simbine, nge a vunḓa rekhode ntswa ya lushaka musi a tshi dzhia vhuimo ha vhuṋa kha makhaulambilu a muṱaṱisano u konḓaho wa mugidimo wa vhanna wa 100m.  Shango ḽa Afrika Tshipembe ḽi vhalwa vhukati ha maṅwe mashango a ḽifhasi ane a vha na vhanna vhane vha vha na luvhilo luhulwane vhukuma kha zwa u gidima. 1.3.    Vhadzulapo vha ḽa Afrika Tshipembe vha khou eletshedzwa uri vha bvele phanḓa na u tikedza Tshigwada tsha zwa Mitambo tsha Afrika Tshipembe tshine tsha ḓo dovha hafhu tsha dzhenela miṱaṱisano ya Mitambo ya Dzioḽimpiki dza Vhathu vha re na Vhuholefhali ine ya ḓo farwa u bva nga ḽa 28 Ṱhangule u vhuya u swikela nga ḽa 8 Khubvumedzi 2024  2.    Ikonomi2.1.    Themamveledziso ya Zwiporo 2.1.1.    Khabinethe yo ṱanganedza zwa u thoma u shumiswa ha zwidimela zwiswa zwa thekhinoḽodzhi ya maimo a nṱha kha Ḽaini dza Vhukati fhaḽa Ḓoroboni khulwane ya Kapa nga vha Zhendedzi ḽa Zwidimela zwa Vhaṋameli ḽa Afrika Tshipembe (PRASA), ḽine ḽa vha zhendedzi ḽa Muhasho wa Vhuendi (DoT). 2.1.2.    Tshumelo iyi yo dovha hafhu ya engedzwa u bva fhaḽa kha tshiṱitshi tsha Nyanga u ya kha tsha Mandalay. Zwidimela izwi zwi shumisa sisṱeme ya ngafhadzo dza musalauno u bva fhaḽa Langa u swika Mutual Line, u itela u khwaṱhisa zwa u tsireledzea na u fulufhedzea ha tshumelo dza zwidimela. 2.1.3.    Tshomedzo idzo dza thekiniki ya musalauno dzine dza vha kha zwidimela izwi ndi dzine dza katela mahothi ane a tou ḓivula nga one aṋe ngeno khamera dza CCTV dzine dza vha hone ngomu ha ṱorokisi ḽiṅwe na ḽiṅwe dzo itelwa u khwinifhadza tsireledzo ya vhaṋameli. 2.1.4.    Khabinethe yo dovha hafhu ya fhululedza zwa u vusuluswa ha zwiṅwe zwa zwiporo sa tshiṅwe tsha zwipikwa zwa muvhuso zwa u ṋetshedza tshumelo ya vhuendi ha nnyi na nnyi yo tsireledzeaho, i fulufhedzeaho nahone i swikeleaho.    
3.    Vhupo ha Vhufa ha Ḽifhasi ha vha UNESCO3.1.    Khabinethe yo ṱanganedza zwa u dzheniswa ha zwenezwino ha vhupo ha zwa pfanelo dza vhuthu na ha nndwa ya u lwela mbofholowo ha ḽa Afrika Tshipembe kha mutevhe wa maimo a nṱha wa Vhupo ha Vhufa ha Ḽifhasi ha vha UNESCO.3.2.    Vhupo uvhu vhu ḓivhiwaho sa ha Pfanelo dza Vhuthu na Vhupfumedzanyi: Vhupo ha Ḓivhazwakale ya Vho Nelson Mandela, a vhu tou thusa fhedzi kha u vhulunga vhufa hashu ho khetheaho, vhu dovha hafhu ha thusa kha u vhea shango ḽashu kha vhuimo ha u vha fhethu hu kungaho kha zwa vhuendelamashango ha zwa Vhupo ha Vhufa ha Ḽifhasi, zwine hezwi zwa dovha hafhu zwa engedza nyaluwo ya vhuendelamashango na ikonomi.    3.3.    Vhupo uho vhu katela fhaḽa Union Buildings, Constitution Hill, Liliesleaf farm, Sharpeville memorial, Walter Sisulu Square, 16 June 1976: The Streets of Orlando West, University of Fort Hare na ZK Mathews House, Mqhekezweni, Waaihoek na Ohlange.3.4.    Komiti ya zwa Vhufa ha Ḽifhasi ya UNESCO yo dovha hafhu ya rekhoda vhupo vhuraru ha tshifhinga tsha Middle Stone Age hu tshi itelwa u dzhiela nṱha u shela mulenzhe ha ndeme he shango ḽa Afrika Tshipembe ḽa hu ita kha zwa u lingedza u pfesesa vhubvo ha vhuḓifari ha vhathu ha musalauno. Vhupo uvhu ndi vhune ha katela vhupo ha Diepkloof Rock Shelter vhune ha vha fhaḽa tsini na Elands Bay vunḓuni ḽa Kapa Vhukovhela, Pinnacle Point Site Complex fhaḽa kha vunḓu ḽa Kapa Vhukovhela, Mossel Bay, hune na hone ha wanala kha vunḓu ḽa Kapa hu tshi katelwa na Sibhudu Cave hu wanalaho fhaḽa KwaDukuza, kha ḽa KwaZulu-Natal.
4.    Ngaganyelo dza Tshivhalo tsha Vhadzulapo dza Vhukati ha Ṅwaha4.1.    Khabinethe yo ṱanganedza Ngaganyelo dza Tshivhalo tsha Vhadzulapo dza Vhukati ha Ṅwaha (MYPE) dza ṅwaha wa 2024 dzine dza sumbedza uri vhadzulapo vha shango ḽa Afrika Tshipembe vha khou kona u tshila lwa tshifhinga tshilapfu.4.2.    Ndavheleo ya vhutshilo yo engedzea u swika kha miṅwaha ya 66,5 u bva kha ya 53,6 nga ṅwaha wa 2005 nga mulandu wa maga o fhambanaho a muvhuso ane khao ha katelwa na mbekanyamushumo yo engedzwaho ya u ṋetshedzwa ha mishonga ya anthirethirovairaḽa ine ya vha iṅwe ya mbekanyamushumo khulwanesa ya mishonga ya anthirethirovairaḽa ḽifhasini ḽoṱhe nga u angaredza, u ṋetshedzwa ha muhaelo khathihi na u fhungudzea ha tshivhalo tsha mpfu dza vhana u bva kha mpfu dza vhana dzine dza khou tou humbulelwa dza 57 kha vhana vha  swikaho 1,000 vhe vha bebwa nga ṅwaha wa 2002 u ya kha vhana vha 22,9 kha vha 1,000 vhe vha bebwa nga ṅwaha wa 2024.4.3.    Tshivhalo tsha vhadzulapo vha shango ḽa Afrika Tshipembe zwazwino tshi vho fhira 63 miḽioni, zwine zwa amba nyaluwo ya phesenthe dza 1,33 u bva nga ṅwedzi wa Fulwana 2022 u swika nga Fulwana 2024.4.4.    Mbalombalo dza nyaluwo ya tshivhalo tsha vhadzulapo dza zwenezwino, dzi ḓo thusa muvhuso kha u pulana na kovha  zwishumiswa zwenezwo musi ri tshi khou bvela phanḓa na u khwinifhadza matshilo a vhadzulapo vha shango ḽa Afrika Tshipembe.
5.    Tsireledzo na Vhutsireledzi5.1.    Nndwa ya u lwa na Vhugevhenga5.1.1.    Khabinethe yo ṱanganedza mvelaphanḓa ine ya khou dzulela u vha hone kha vha mazhendedzi a zwa u tevhedza mulayo ya u farwa ha miraḓo ya zwigwadza zwa vhugevhenga ho dzudzanyeaho khathihi na ya dzigennge sa tshipiḓa tsha nndwa ya u lwa na zwiito zwa vhugevhenga ine ya khou bvela phanḓa.5.1.2.    Fulo ḽa Operation Shanela ḽa vha Tshumelo ya Mapholisa a Afrika Tshipembe na ḽone ḽo dovha hafhu ḽa ita uri hu vhe na u farwa ha vhahumbulelwa vha swikaho 766 237 kha milandu yo fhambanaho, ngeno vha swikaho 161 752 u bva kha avho vho bulwaho, vho vha vhe vhahumbulelwa vhane vha khou ṱoḓelwa milandu ya mihulwane i katelaho mabulayo, u hombokwa ha masheleni musi a tshi khou endedzwa, vhugevhenga hu tshi shumiswa zwigidi, u tzhipiwa ha vhafumakadzi, u dzhiiwa ha zwiendedzi nga khani na zwiṅwe.5.1.3.    Khabinethe yo ṱanganedza u valwa ha gammba ya vhugudisi ha zwa mmbi i siho mulayoni fhaḽa White River, kha ḽa Mpumalanga nga murahu ha fulo ḽa zwa u tevhedza mulayo ḽo rangwaho phanḓa nga vhusevhi ha masia manzhi ḽe ḽa ita uri hu vhe na u farwa ha vhadzulapo vha shango ḽa Libya vha swikaho 95. 5.1.4.    Khabinethe yo dovha hafhu ya ombedzela khuwelelo kha vhadzulapo vhoṱhe vha Afrika Tshipembe ya uri vha shumisane na vha mazhendedzi a zwa u tevhedzwa ha mulayo u itela u lwa na zwiito zwa vhugevhenga hu si na u ḓidzhenisa kha zwiito zwa vhuhwarahwara.  5.1.5.    Khabinethe yo sasaladza zwiito zwa vhaṅwe vharangaphanḓa vha zwitshavha zwine zwa vha zwa u itela mishushedzo kha vhagudi na vhadededzi zwikoloni zwavho. Muhasho wa Pfunzo dza Mutheo u ḓo bvela phanḓa na u shumisana nav ha SAPS u itela u vhona uri zwikolo zwi khou vha fhethu ho tsireledzeaho hu tshi itelwa zwa u guda na u funza.  5.2.    Vhufhura na Zwiito zwa Vhuaḓa5.2.1.    Khabinethe yo takadzwa nga zwa u farwa na u gwevhiwa ha vhaofisiri vha kale vha Muhasho wa zwa Muno khathihi na vhadzulapo vha mashango a nnḓa vhe vha wanala mulandu wa zwiito zwa vhufhura na vhuḓa kha sisṱeme ya zwa vhufhalali nga Khothe ya Vhugevhenga ha zwa Makwevho yo Khetheaho ya fhaḽa Durban.  Uhu u farwa havho he ha tshimbila zwavhuḓi, hu ḓo khwaṱhisa ndingedzo dza muvhuso dza u bveledza shango ḽine ḽa vha na maitele avhuḓi, a phurofeshenaḽa, ḽi re na vhukoni nahone ḽi bvelaho phanḓa.
A.    Nḓivhadzo kha Khabinethe
1.1.    Nḓisedzo ya maḓi 1.1.1.    Khabinethe yo ḓivhadzwa nga ha maga ane a vha kati zwazwino a u ita uri hu vhe na nḓisedzo ya maḓi yo teaho shangoni ḽoṱhe nga murahu ha musi ho vha na u engedzea ha ṱhoḓea ya maḓi nga mulandu wa nyaluwo ya ikonomi na u engedzea ha tshivhalo tsha vhadzulapo, hu tshi katelwa na fhungo ḽa uri u swika zwino ho no ḓi shumiswa 75% ya zwiko zwa maḓi a milambo fhano Afrika Tshipembe.1.1.2.    Zwazwino, hu na thandela khulwane dza lushaka dzi swikaho 14 dza themamveledziso ya zwiko zwa maḓi a milambo dza ndeme ya masheleni a fhiraho R100 biḽioni dzine dza vha kha zwiimo zwo fhambanaho zwa u bveledziswa.1.1.3.    Muhasho wa zwa Maḓi na Vhuthathazwitzhili wo bveledza tshiimiswa tsha Ofisi ya Vhushumisani kha zwa Maḓi nga tshumisano na vha SALGA na DBSA ine yo livhiswa kha u thusa mimasipala uri i range phanḓa maga a u bveledzisa zwiko zwa maḓi zwo fhambanaho hu tshi itelwa uri hu kone u vha na nḓisedzo ya maḓi u ya kha tshifhinga tshi ḓaho.   1.1.4.    Khabinethe yo dovha hafhu ya ḓivhadzwa nga ha mvelaphanḓa yo swikelwaho u itela uri hu vhe na nḓisedzo ya maḓi kha vhadzulapo vha fhaḽa Giyani na Hammanskraal hu tshi katelwa na u tandulula thaidzo dza u elela ha tshampungane kha Masipala wa Emfuleni.1.1.5.    Khabinethe yo dovha hafhu ya ḓivhadzwa uri zwazwino maḓi o thoma u elela u ya kha miḓana ya ṱahe (9) nga fhasi ha Masipala Muhulwane wa Giyani khathihi na zwa uri miṅwe miḓana hafhu i swikaho 15 na yone i vho ḓo wana maḓi mafheloni a ṅwedzi wa Ṱhangule 2024.  1.1.6.    Masipala wa Tshiṱiriki tsha Mopani wo wana masheleni a gavhelo a u vusulusa na u engedza mashemele a Tshiimiswa tsha Mishumo ya Vhukunakisi ha Maḓi tsha Giyani.1.1.7.    Muhasho u tshi khou shumisana na vha Masipala wa Ḓorobo khulwane ya Tshwane khathihi na vha Magalies Water vha khou khunyeledza thandela ya Magalies Water u itela uri hu vhe na tshiṅwe tshiko tsho fhambanaho tsha maḓi a u nwa kha vhadzulapo vha ha Hammanskraal fhaḽa kha Masipala wa Ḓorobo khulwane ya Tshwane nga ṅwedzi wa Tshimedzi 2024, ngeno nga thungo Masipala wa Ḓorobo khulwane ya Tshwane u tshi khou bvela phanḓa na lugisa khathihi na u vusulusa tshiimiswa tsha Mishumo ya zwa Vhukunakisi ha Maḓi o no Shumaho tsha Rooiwal.1.1.8.    Nga mulandu wa khaedu dza nḓisedzo ya maḓi dzine dza khou endelela fhano shangoni, Muhasho wa zwa Maḓi na Vhuthathazwitzhili (DWS) u ḓo ṋetshedza mivhigo nga murahu ha ṅwedzi ya nga ha mvelaphanḓa kha zwa thandululo ya khaedu dza u shayea ha maḓi khathihi na maga ane zwitshavha zwa tea u a dzhia u itela u vhona uri hu khou vha na nḓisedzo ya maḓi fhano shangoni ḽashu ḽine ḽa vha na u shayea ha maḓi ngaurali.
1.2.    Muḓagasi1.2.1.    Nḓisedzo ya muḓagasi u sa khauwi zwazwino i vhonala i tsini na u swikelwa nga mulandu wa u thoma u shumiswa ha Pulane ya Mashumele a zwa Muḓagasi (EAP) ye ya ḓivhadzwa nga Phresidennde Vho Cyril Ramaphosa nga ṅwedzi wa Fulwi 2022. Zwa u tou lavhelesa tshoṱhe ha EAP kha mushumo wa u lugisa wo tou dzudzanyelwaho hu tshi itelwa u swikela nḓisedzo yo teaho ya muḓagasi nga u engedza vhubveledzi vhuswa ha muḓagasi kha sisṱeme zwo shela mulenzhe vhukuma kha nḓisedzo ya muḓagasi i sa khauwi nahone a ho ngo vha na maitele a u khaulwa ha muḓagasi nga u sielisana kha tshifhinga tsha miṅwedzi ya tshivhalo yo fhelaho. Hezwi ndi tshone tshiitisi tshihulwane tsha nyaluwo ya ikonomi nahone zwi na masiandaitwa avhuḓi kha vhunzani ha matshilo zwa dovha hafhu zwa ita uri vhadzulapo vha kone u bvela phanḓa na mishumo yavho ya ḓuvha ḽiṅwe na ḽiṅwe hu si na u khakhisea. 1.2.2.    Tshiimiswa tsha Eskom tsho rekhoda Tshiitisi tsha Ndozwo ya Mashumele a Muḓagasi zwi songo Dzudzanyelwa (UCLF) ya vhunzhi ha muḓagasi u linganaho 8 321 MW mafheloni a ṅwedzi wa Fulwana 2024, zwine hezwi zwa sumbedza ḽiga ḽihulwane kha zwa u khwinisa vhubveledzisi ha muḓagasi kha zwiṱitshi zwavho zwa muḓagasi.1.2.3.    Khabinethe yo fhululedza vha ha Eskom nge vha kona u swikela ḽiga heḽi ḽa ndeme ngaurali nahone ya dovha hafhu ya eletshedza vhadzulapo vha ḽa Afrika Tshipembe uri vha bvele phanḓa na u tevhedza maitele a vhulunga muḓagasi u itela u tsireledza sisṱeme yashu ya nḓisedzo ya muḓagsi ya lushaka. Nga u ita ngauralo, roṱhe ri ḓo vha ri tshi khou shela mulenzhe kha u ita uri hu dzule hu na  muḓagasi misi yoṱhe, zwine hezwi zwa vha zwa ndeme kha mabindu, nḓowetshumo na ikonomi. 2.    Mbambadzo2.1 Muṱangano wa AGOA wa vhu212.1.1.    Khabinethe yo ḓivhadzwa nga ha u shela mulenzhe ho tshimbilaho zwavhuḓi ha vhurumelwa ha shango ḽa Afrika Tshipembe kha Muṱangano wa Mulayo wa Zwikhala na Nyaluwo ya Afrika (AGOA) wa vhu21 fhaḽa kha ḽa Amerika sa khwaṱhisedzo yo teaho ya vhushaka havhuḓi ha vhavhili vhukati ha shango ḽashu na ḽa Amerika, 2.1.2.    Shango ḽa Afrika Tshipembe ḽi khou bvela phanḓa na u ṱuṱuwedza fhungo ḽa u vusuluswa ha Mulayo wa Zwikhala na Nyaluwo ya Afrika, une wa khou ḓo fhelelwa nga tshifhinga nga murahu ha miṅwedzi ya 14 i ḓaho khathihi na u tikedza khuwelelo ine ya khou itwa nga Dziminisṱa dza zwa Mbambadzo dza mashango a Afrika ya uri muvhuso wa Amerika u litshe zwa u ita tsenguluso ya AGOA ṅwaha muṅwe na muṅwe.2.2.    Phambano vhukati ha shango ḽa Afrika Tshipembe na Mbumbano ya Yuropa (SA – EU) dza nga ha mitshelo ya maswiri kha muṱangano wa WTO2.2.1.    Khabinethe yo ḓivhadzwa nga ha khanedzano dza tshiofisi dze shango ḽa Afrika Tshipembe ḽa dzi sumbedzisa kha muṱangano wa Dzangano ḽa zwa Mbambadzo ya Ḽifhasi dzine shango ḽa khou dzi  itela ṱhoḓea dzi konḓaho nahone dzi songo teaho dza nga ha mutakalo wa zwimela dze dza vhewa nga vha Mbumbano ya Yuropa (EU) sa milayo ya mutakalo wa maswiri kha thaidzo dzi fanaho na Citrus Black Spot (CBS) na False Codling Moth (FMC) musi mitshelo yeneyo ine ya vha maswiri a shango ḽa Afrika Tshipembe i tshi tea u vhambadzelwa nnḓa u ya kha mashango a EU.2.2.2.    Shango ḽa Afrika Tshipembe ndi shango ḽihulwanesa ḽavhuvhili ḽifhasini kha zwa u rengisela nnḓa mitshelo ya maswiri nahone 33% ya zwivhambadzelwannḓa zwa mitshelo ya maswiri yo livhiswa kha mimaraga ya EU. Nḓowetshumo dza shango ḽa Afrika Tshipembe dzi ṋetshedza mishumo ya vhukuma kha vhathu vha fhiraho 140, 000 vha vhupo ha mahayani fhano Afrika Tshipembe, zwine zwenezwo zwa amba u tikedza vhathu vha fhiraho 1.5 miḽioni.2.2.3.    Maga o vhewaho nga vha EU, naho a sa tou vha nyiledzo, o vhanga tshinyalelo khulwane vhukuma ya zwa masheleni kha nḓowetshumo ya mitshelo ya maswiri ya Afrika Tshipembe, ine ya anganyelwa u vha masheleni a R2 biḽioni (US$110 miḽioni) nga ṅwaha. EU yo dzhia tsheo ya u vhea maga a konḓaho kha shango ḽa Afrika Tshipembe ngeno i sa khou lavhelela zwi fanaho kha maṅwe mashango ane a vha na nyimele dzi fanaho sa shango ḽa Israel.
2.3.    Vhushaka ha Dzitshaka2.3.1.    Khabinethe yo ṱanganedza Muhumbulo wa Ngeletshedzo wa Khothe ya Vhulamukanyi ya Dzitshaka (ICJ) wa nga ha Masiandaitwa a zwa Mulayo ane a khou u vha hone nga mulandu wa Mbekanyamaitele na Maitele a shango ḽa Israel kha Vhup ho Govhelwaho ha Paḽestina we wa khwaṱhisedza hu si na u hanedzana fhungo ḽa uri zwa u bvela phanḓa na u vha hone ha shango ḽa Israel kha Vhupo ho Govhelwaho ha Paḽestina ndi zwiito zwi siho mulayoni musi hu tshi tevhelwa milayo ya dzitshaka. 2.3.2.    Tsheo iyi i ṋetshedza iṅwe khombetshedzo ya zwa mulayo ya u ḓadzisa kha mashango oṱhe ya uri a fhelise zwiito zwoṱhe zwa u tikedza maitele ane a si vhe mulayoni. 2.3.3.    Shango ḽa Afrika Tshipembe ḽo vha ḽiṅwe ḽa mashango a 49 ane a vha muraḓop wa UN e a ṋetshedza tshitatamennde tshao nga ha fhungo iḽi kha dzulo ḽa ICJ nga ṅwedzi wa Luhuhi 2024.
2.4.    Dzikhakhathi fhaḽa kha shango ḽa Kenya na ḽa Nigeria2.4.1.    Khabinethe yo sumbedza u kwamea nga khakhathi dzine dza khou bvela phanḓa kha shango ḽa Kenya na ḽa Nigeria nahone i khou eletshedza mahoro oṱhe a kwameaho uri vha wane thandululo nga u ṱavhanya u itela u tandulula thaidzo dzine vhadzulapo vha khou ṱangana nadzo dza u ḓura ha zwirengwa, dzine dza vha thaidzo dzine na ḽino ḽashu ḽa Afrika Tshipembe ḽa khou ṱangana nadzo.
2.5.    Khetho dza Nnyi na Nnyi dza fhaḽa kha ḽa United Kingdom2.5.1.    Khabinethe yo dovha hafhu ya fhululedza Minisṱa Muhulwane, Muṱhomphei Vho Keir Starmer vha shango ḽa United Kingdom khathihi na Ḽihoro ḽa Vhashumi kha gundo ḽe vha vha naḽo kha khetho dza nnyi na nnyi dza zwenezwino. Shango ḽa Afrika Tshipembe ḽo dzula ḽo ḓiimisela u shumisana na muvhuso wa ḽa United Kingdom u itela u engedza vhushaka ha zwa mbambadzo.  2.5.2.    Muvhuso u ḓo bvela phanḓa na u lavhelesa tshiimo na kha maṅwe mashango ane a khou fara khetho kha uno ṅwaha.
2.6.    U vha muraḓo ha shango ḽa Afrika Tshipembe kha zwiimiswa zwa vhukati mashango o fhambanaho 2.6.1.    Khabinethe yo khwaṱhisedza vhuimo ha shango ḽa Afrika Tshipembe sa muraḓo wa zwiimiswa zwa vhukati ha mashango o fhambanaho:2.6.1.1.    U vha nkhetheni ha Mufumakadzi Vho Swazi Bajabulile Tshabalala sa Phresidennde wa Bannga ya Mveledziso ya Afrika (AfDB) kha themo ya vhukati ha miṅwaha ya 2025-2023, kha khetho dzine dza khou vha hone nga ṅwedzi wa Ṱhangule 2024. 2.6.1.2.    U vha nkhetheni ha Mufumakadzi Vho Yvette van der Merwe sa Phresidennde wa Dzangano ḽa zwa Miḓirivhe na Waini (OIV) kha khetho dzine dza khou ḓo farelwa kha shango ḽa France nga ṅwedzi wa Tshimedzi 2024. Shango ḽa Afrika Tshipembe ḽo dzhenela mbambe ya u nangwa hafhu kha Khoro ya Pfanelo dza Vhuthu kha tshifhinga tsha vhukati ha miṅwaha ya 2026-2028.2.6.1.3.    Shango ḽa Afrika Tshipembe ḽi khou lavhelela u nangwa hafhu ha vhonkhetheni vhaḽo, Professor Vho Frans Jacobus Viljoen kha Komiti ya Ngeletshedzo dza zwa Pfanelo dza Vhuthu ya UN lwa tshifhinga tsha vhukati ha miṅwaha ya 2025-2027, kha khetho dzo dzudzanyelwaho u farwa nga ṅwedzi wa Tshimedzi 2024 fhaḽa ḓoroboni ya New York, kha ḽa USA.2.6.1.4.    Shango ḽa Afrika Tshipembe ḽi khou dovha hafhu ḽa lavhelela u vha muraḓo wa Khomisheni ya nga ha Tshiimo tsha Vhafumakadzi (CSW) ya UN nga ṅwaha wa 2025 khathihi hafhu na u vha muraḓo wa Khomisheni ya Mveledziso ya zwa Matshilisano nga ṅwaha wa 2025. Khetho dza zwiimiswa izwi zwoṱhe dzi ḓo farwa nga ṅwedzi wa Lambamai 2025.2.6.1.5.    Shango ḽa Afrika Tshipembe ḽi ḓo lwela u khethwa u vha muraḓo wa Khoro ya Tsireledzo ya UN lwa tshifhinga tsha miṅwaha mivhili u bva nga ṅwaha wa 2031u swika 2032, musi tshi tshi vha tshifhinga tsha mashango a Tshipembe ha Afrika.
2.7.    Ndugiselo dza shango ḽa Afrika Tshipembe dza u vha Phresidennde wa mashango a G20 2.7.1.    Shango ḽa Afrika Tshipembe ḽi ḓo dzhia vhuimo ha u vha Phresidennde wa mashango a G20 u bva nga ḽa 1 Nyendavhusiku 20242.7.2.    Khabinethe yo ḓivhadzwa nga ha ndugiselo dza u dzhia vhuimo ha shango ḽa Afrika Tshipembe ha u vha Phresidennde wa G20 khathihi na dza u farwa ha Muṱangano wa G20 fhano nga ṅwaha wa 2025.2.7.3.    Komiti ya vhukati ha Dziminisṱa yo ṋewa vhuḓifhinduleli ha u dzudzanya vhuṱambo uho yo imela muvhuso khathihi na vhadzulapo vha shango ḽa Afrika Tshipembe.2.7.4.    Shango ḽa Afrika Tshipembe ḽi ḓo bvela phanḓa na u shumisa zwikhala zwine ḽa vha nazwo zwa u ranga phanḓa na u fara miṱangano ya dzitshaka u fana na muṱangano wa G20 hu tshi itelwa uri ḽifhasi ḽi kone u lavhelesa tshoṱhe kha khaedu dza mveledziso dzine dzhango ḽa Afrika ḽa khou ṱangana nadzo hu tshi katelwa hafhu na mashango ane a kha ḓi bvela phanḓa.
B.    Vhuṱambo vhune ha khou ḓa1    Ṅwedzi wa Vhufumakadzi 1.1    Shango ḽashu ḽi ḓo pembelela Ḓuvha ḽa Vhafumakadzi ḽa ṅwaha wa 2024 nga ḽa 9 Ṱhangule 2024 fhaḽa Tshitediamu tsha Dennis Nel, ngei Poffader kha ḽa Kapa Vhukovhela nga fhasi ha thero ine ya ri: “U pembelela miṅwaha ya 30 ya demokirasi ho livhiwa kha Mveledziso ya Vhafumakadzi”. 1.2    Vhuṱambo ha u pembelela Ṅwedzi wa Vhafumakadzi ha uno ṅwaha vhu ḓo lavhelesa kha mvelaphanḓa yo no swikelwaho kha zwa u maanḓafhadzwa ha vhafumakadzi kha zwa ikonomi na matshilisano u tou bva tshe ha vha na muvhuso wa demokirasi hu tshi katelwa na mvelaphanḓa yo swikelwaho kha zwipikwa zwa Thendelanomviswa ya Vhafumakadzi.  1.3    Lushaka lwashu lu khou elelwa vhafumakadzi vha swikaho 20 000 vhe vha matsha vha tshi ya fhaḽa Union Buildings nga ḽa 9 Ṱhangule 1956, vha tshi khou gwalabela zwa u kombetshedzwa ha Milayo ya zwa Dzibasa kha vhafumakadzi.  1.4    Khabinethe i khou ramba vhadzulapo vhoṱhe uri vha dzhenele vhuṱambo ha ṅwedzi vhune ha ḓo katela na ṱano ḽa zwa mbambadzo, nyambedzano dza u ṱuṱuwedzana vhukati ha vhathu hu tshi katelwa na u sumbedzisa zwikhala zwine zwa vha hone kha vhafumakadzi kha sekhithara dzo fhambanaho zwine zwa vha zwa ndeme kha u fhungudza tshayandingano yo ḓitikaho nga mbeu.  2    Guvhangano ḽa Nnyi na Nnyi ḽa Mbumbano ya zwa Asiṱironomi ya Dzitshaka (IAU) ḽa vhu322.1    Shango ḽa Afrika Tshipembe ḽi khou ḓo fara muṱangano muhulwanesa wa ḽifhasi ḽoṱhe wa nga asiṱironomi, une wa vha Guvhangano ya Nnyi na Nnyi ya Mbumbano ya zwa Asiṱironomi ya Dzitshaka (IAU) ya vhu32, fhaḽa ḓoroboni ya Kapa, 2.2    Muṱangano uyu u khou ḓo rambiwa lwa tshifhinga tsha vhege mbili u bva nga ḽa 6 Ṱhangule 2024 nahone lu ḓo vha lwa u tou thoma musi hu tshi farelwa muṱangano wa tshitshavha tsha zwa asiṱironomi ya dzitshaka fhano kha dzhango ḽa Afrika.2.3    Heyi miṱangano i shela mulenzhe muhulwane vhukuma kha u thusa shango ḽa Afrika Tshipembe uri ḽi be kha vhuimo ha ikonomi yo ḓitikaho nga zwiko u ya kha ikonomi yo ḓitikaho nga nḓivho. Shango ḽa Afrika Tshipembe ḽo ita mvelaphanḓa khulwane vhukuma miṅwahani yo fhelaho kha zwa mveledziso ya asiṱironomi hu tshi katelwa na kha mishumo i elanaho na zwa asiṱironomi, zwe hezwi zwa ita uri hu vhe na thandela khulwane vhukuma dza zwa saintsi, u fana na iyo ya SKA na ya MeerKAT
3    Vhege ya Nḓivho ya zwa Masheleni fhano Afrika Tshipembe3.1    Vhege ya Nḓivho ya zwa Masheleni fhano Afrika Tshipembe (MSWSA) ya ṅwaha wa 2024 i ḓo thoma nga ḽa 26 Ṱhangule 2024 u swika nga ḽa 1 Khubvumedzi 2024 hune ha ḓo ambiwa nga ha mbekanyamushumo dza pfunzo dza zwa masheleni dzo livhiswaho kha vharengi dzo fhambanaho khathihi na maga o teaho.3.2    MSWSA ndi maga a vha Komiti ya Lushaka ya Pfunzo ya zwa Masheleni ya Vharengi (NCFEC) o dzudzanyelwaho u ṱuṱuwedza, u maanḓafhadza na u funza vhadzulapo vha ḽa Afrika Tshipembe khathihi na u shela mulenzhe kha u bveledza vhadzulapo vhane vha vha na nḓivho ya zwa masheleni.3.3    Mishumo ine ya ḓo itwa nga tshifhinga itsho tsha fulo iḽi i ḓo katela wekishopho dza mahala, zwifanyiso, maṱano na webina.
C.    Milaedza1.    U fhululedzaKhabinethe yo rumela milaedza yayo ya u fhululedza na u tamela mashudu kha: •    Mufumakadzi Vho Kholeka Gcaleka, mutsireledzi wa tshitshavha wa Afrika Tshipembe kha u nangwa havho sa Phresidennde wa Dzingu wa Tshiimiswa tsha Vhalamuli tsha Dzitshaka •    Dokotela Vho Mugwena Maluleke, Muṅwaleli Muhulwane wa Dzangano ḽa Vhadededzi vha Afrika Tshipembe (SADTU), kha u nangwa havho sa Phresidennde wa dzangano ḽa zwa Pfunzo ya Dzitshaka fhaḽa kha Muṱangano wa Ḽifhasi wa vhu10.•    Dokotela Vho John Kani, mutambi wa matambwa a ḓivheaho, mulanguli na muṅwali wa matambwa, kha u huliswa havho nga u ṋewa muṅene wa Order of the British Empire nga Khosi Vho Charles III.
2.    NdilisoKhabinethe yo ṱahisa maipfi ayo a ndiliso kha vha miṱa na khonani dza: •    Vhagudi vhaṱanu vha tshikholo tsha Morneg Combined School vhe vha lovha musi basi ye vha vha vha tshi khou enda ngayo i tshi thulana na tshidimela fhaḽa kha bada ya R104 tsini na Mafube Village, vhukati ha  Wonderfontein na Arnot.•    Mutambi wa matambwa a ḓivheaho Vho Connie Chiume (72) vhe vha vha vha tshi ḓivhea vhukuma nga tshipiḓa tshe vha tshi tamba kha ḽitambwa ḽa fhano hayani ḽa Rhythm City. Vho dovha hafhu vha vha muthu we a fhululedzwa vhukuma nga mulandu wa tshipiḓa tshe vha tshi tamba kha ḽitambwa ḽi ḓivheaho vhukuma Black Panther. •    Muvhuso na vhathu vha Muvhuso wa Demokirasi ya Federala ya Shango ḽa Ethiopia nga murahu ha tshiwo tsha u pindimuwa ha mavu fhaḽa Gofa, Vhukovhelatshipembe ha shango ḽa Ethiopia, tshe khatsho ha lovha vhathu vha swikaho 250 nga nḓila i vhavhaho.•    Vhathu vhaṋa vhe vha lovha kha khombo ya u thulana ha tshiendedzi tsha luṱanḓala na tshidimela tsha u hwala thundu fhaḽa tsini na Postmasburg, vunḓuni ḽa Kapa Vhukovhela •    Vho Robbie Venter (64), Muofisiri Muhulwane (CEO) wa kale wa Altron vhe vha shuma kha maimo o fhambanaho kha tshiimiswa itshi tsha zwa ICT tou bva nga ṅwaha wa 1997.•    Vho John Sidipa Mphosi (71), Mudzulatshidulo wa Global Oil, ine ya vha mutevhe wa khamphani dza zwiimiswa zwa u rengisa zwivhaswa.
Ngavhe mimuya yavho i tshi eḓela nga mulalo."
"Tshitatamennde tsha Muṱangano wa Khabinethe wa Ḽavhuraru, ḽa 21 Ṱhangule 2024",22 Aug 2024,https://www.gov.za/news/cabinet-statements/statement-cabinet-meeting-21-august-2024-22-aug-2024,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-21-%E1%B9%B1hangule,"A.    Mafhungo a Zwino kha Shango
1.    U fhaṱa Afrika Tshipembe ḽo Tsireledzeaho  1.1.    U lwa na Zwiito zwa Vhugevhenga1.2.    Khabinethe yo ṱanganedza u farwa ha muhumbulelwa wa miṅwaha ya 40 ane a khou humbulelwa uri ndi muṅwe wa vharangaphanḓa vha tshigwada tshine tsha khou ita zwa vhugevhenga ha u dzhiiwa ha vhathu nga khani hu tshi itelwa u wana mbadelo tshine tsha khou livhisa zwiito izwo zwatsho kha vhoramabindu vha fhano kha ḽa Afrika Tshipembe. Mufariwa uyu u khou dovha hafhu a humbulelwa u vha ene muthu wa ndeme kha mulandu wa zwidzidzivhadzi zwa crystal meth zwa mutengo u swikaho R300 miḽioni zwine zwa kha ḓi tou bva u dzhiiwa nga mapholisa zwenezwino fhaḽa kha nyingaḓorobo dza Johannesburg dzine dza vha, Fourways na Bruma. U farwa ha muhumbulelwa uyu hu khwaṱhisedza vhuḓiimiseli ha muvhuso ha u lwa tshoṱhe na zwiito zwa vhugevhenga ho tou dzudzanywaho.  1.3.    Khabinethe i tikedza zwa u rumelwa ha zwigwada zwa u kombetshedza u tevhedzwa ha mulayo zwa masia manzhi hu tshi itelwa u lwa na zwiito zwa vhugevhenga vhu re nṱhesa vhune ha khou itea fhaḽa vunḓuni ḽa Kapa Vhubvaḓuvha. Zwigwada izwi zwa masia manzhi ndi zwine zwa katela tshigwada tsha u lwa na zwiito zwa vhugevhenga ho tou dzudzanywaho, tshigwada tsha zwa mishumo yo khetheaho na tsha mishumo ya zwa vhusevhi. Khabinethe yo dovha hafhu ya tou zwi ombedzela na kha vha mazhendedzi a u kombetshedza u tevhedzwa ha mulayo uri zwitshavha a zwo ngo tea u hahedzwa nga zwigevhenga.   1.4.    Khabinethe yo dovha hafhu ya ṱanganedza zwa u farwa ha vhahumbulelwa vhe vha wanala vhe na phasipoto dza 34 nga vha Maanḓalanga a Ndangulo ya Mikaṋo fhaḽa Mukaṋoni wa u Dzhena wa Lebombo u dzhenaho kha ḽa Mozambique. Hezwi ndi tshipiḓa tsha ndingedzo dzine dza khou bvela phanḓa dza u ṱoḓa u fhelisa tshoṱhe zwigwada zwa vhugevhenga ha zwa vhufhalali vhu siho mulayoni zwine zwa khou ḓidzhenisa kha zwiito zwa u nyadza ndangulo yashu ya zwa mikaṋo khathihi na milayo ya zwa vhufhalali. 1.5.    U lwa na zwiito zwa vhugevhenga zwi kha ḓi vha vhuḓifhinduleli hashu roṱhe, mapholisa na zwitshavha hu tshi katelwa na dziṅwe sekhithara dzoṱhe nahone Khabinethe i khou bvela phanḓa na u ṱuṱuwedza vhadzulapo uri vha shumisane na vha mazhendedzi a u kombetshedza zwa u tevhedzwa ha mulayo u itela u fhelisa vhugevhenga kha zwitshavha zwashu.  
1.2.    Nndwa ya u lwa na zwiito zwa dzikhakhathi dzo ḓitikaho nga mbeu na mabulayo a vhafumakadzi (GBVF)1.2.1.    Khabinethe i khou ita khuwelelo kha vhanna vhoṱhe vha shango ḽashu ya uri vha shele mulenzhe kha vhurangeli ha Phresidennde Vho Cyril Ramaphosa ha u lwa na zwiito zwa GBVF nga u saina muano kha inthanethe une wa wanala kha   www.stateofthenation.gov.za/endGBVF.1.2.2.    Nga u saina muano uyu, vhanna vha vha vha tshi                                                                                                                       khou ḓiimisela u vha tshipiḓa tsha thandululo nga u vha na vhuḓifari na maitele avhuḓi misi yoṱhe khathihi na u dzhia vhuḓifhinduleli ha zwiito zwavho. Muano uyu u dovha hafhu wa vhofha vhanna kha fhungo ḽa uri a vha nga ḓo vhuya vha bva vho imisa tshanḓa vha tshi ṱoḓa u rwa vhafumakadzi, uri vha ḓo fara vhafumakadzi nga nḓila i sumbedzaho ndingano, vha ḓo ṱhonifha pfanelo dzavho khathihi na u vha fara nga nḓila ya ṱhonifho. Arali roṱhe ri tshi nga vha na tshumisano kha u langa zwiito zwa GBVF, zwi ḓo ita uri hu vhe na zwitshavha zwi re na mutakalo, zwo tsireledzeaho, zwi re na mulalo nahone zwine khazwo vhafumakadzi na vhana vha ḓo kona u bvelela. 1.2.3.    Khabinethe yo dovha hafhu ya ṱanganedza u vulwa ha Senthara ya vhu65 ya u tikedza zwipondwa zwa zwiito zwa GBVF i re fhaḽa Vhuongeloni ha Mitchells Plain, ḓoroboni ya Kapa mathomoni a ino vhege. Zwa u fhaṱwa ha Senthara dza Ndondolo dza Thuthuzela nga muvhuso u mona na shango, ndi phindulo ya ṱhoḓea ya tshihaḓu ine ya vha hone ya u thivhela, u fhindula na u ṋea thikhedzo kha zwipondwa zwa zwiito zwa dzikhakhathi, nga maanḓa vhafumakadzi na vhana. 1.2.4.    Khabinethe yo ṱahisa mbilahelo yayo nga ha mbalombalo dzi re nṱha vhukuma dza u vhifha muvhilini ha vhana vha tshee vhaṱuku hune vhana vhane vhaṅwe vhavho vha vha nga fhasi ha miṅwaha ya fumi, vha wanala vha tshi vha vhabebi tshifhinga tshi sa athu swika.  1.2.5.    Khabinethe i khou ṱuṱuwedza vhadzulapo na vhabebi uri vha thuse u tandulula khaedu iyi nga u vhiga muthu muṅwe na muṅwe ane a ḓidzhenisa kha zwa vhudzekani na vhana vhaṱuku (ṅwana ane a vha nga fhasi ha miṅwaha ya 16) sa izwi zwi tshi dzhiiwa sa mulandu wa vhugevhenga.  1.2.6.    Arali shango ḽa sa vha na tshumisano u itela u tandulula khaedu iyi ya u vhifha muvhilini ha vhana vha tshe vhaṱuku, vhafumakadzi na vhasidzana vha ḓo bvela phanḓa na u ḓiwana vho hanganea ngomu ha tshengelo, u sa vha na zwikhala zwa pfunzo na zwa ikonomi.  
1.3.    Khaḽenda ya thangelamviswa ya u anḓadzwa ha mbalombalo dza zwa vhugevhenga dza kotara  1.3.1.     Khabinethe yo dzhiela nṱha khaḽenda ya thangelamviswa ya u anḓadzwa ha mbalombalo dza zwa vhugevhenga dza kotara dza ṅwaha wa muvhalelano wa 2024/25. Mbalombalo idzi dza zwa vhugevhenga dzi ḓo anḓadzwa nga ṅwedzi wa Ṱhangule na wa Lara 2024, na nga ṅwedzi wa Luhuhi na wa Shundunthule 2025. Zwa u dzulela u bviswa ha mbalombalo dza zwa vhugevhenga ndi zwa ndeme u itela u kona u posa iṱo kha maitele a zwa vhugevhenga khathihi na u kona u dzhia tsheo nga nḓila ya khwine kha zwa nndwa ya u lwa na zwiito zwa vhugevhenga.
1.4    Ndangulo ya Zwiwo
1.4.1    Khabinethe yo ṱanganedza maga a u dzhenelela nga tshihaḓu e a itwa nga vha Muhasho wa Vhudzulo ha Vhathu hu tshi itelwa u thusa miṱa yo bviswaho kha vhupo he ya vha i tshi dzula khaho nge dzinnḓu dzavho dza ḓala maḓi musi mbondo dza damu dzi tshi wa nga ḽa 08 Ṱhangule 2024 fhaḽa kha Masipala wa Swartland, vunḓuni ḽa Kapa Vhukovhela.    1.4.2    Hu khou bvelwa phanḓa na u ṋetshedza thikhedzo kha vha miṱa yo kwameaho nga murahu ha u wa ha madamu mararu, ane a wanala fhaḽa Riverlands e u wa hao ha vhanga tshinyalelo khulwane vhukuma kha ndaka na themamveledziso. Tshikalo tsha maḓi zwazwino tsho no tsela fhasi lune vhadzulapo vhe mathomoni vha vha vho pfuluswa, zwazwino vha nga vhuyela mahayani avho. Fhedziha, vhuhulu ha tshinyalelo yoṱhe nga u angaredza vhu kha ḓi sedzuluswa nahone senthara mbili dza tshitshavha dzi kha ḓi vha dzo vulela vhadzulapo vhane vha sa khou takalela zwa u tou humela murahu mahayani avho nga u ṱavhanya.  1.4.3    Musi khalaṅwaha ya mvula fhano shangoni i tshi khou sendela kha tshipiḓa tsha devhula ha shango, Khabinethe i khou ita khuwelelo kha mimasipala yoṱhe ya uri vha vhone uri ḓireini dza maḓi a mikumbela dzi a kulumagwa nahone a dzi ngo thivhea u itela uri hu vhe na u elela havhuḓi ha maḓi musi mvula dzi tshi thoma u na.
2.    Ikonomi 2.1    Mbalombalo dza zwa vhashumi dza nga kotara 2.1.1    Tshikalo tsha zwa u shayea ha mishumo tsho vha tshi henefha kha 33,5% kha kotara ya vhuvhili ya ṅwaha wa 2024, tsho engedzea nga 0,6% u bva kha kotara ya u thoma (kha kotara ya u thoma tsho vha tshi kha 32,9%). U shayea ha mishumo ho tsela fhasi nga tshivhalo tsha vhukati ha 92 000 u ya kha 16,7 miḽioni kha kotara ya vhuvhili ya ṅwaha wa 2024. Tshivhalo tsha vhathu vha sa shumi tsho engedzea nga tshivhalo tsha vhukati ha 158 000 u ya kha 8,4 miḽioni kha kotara yeneyo nthihi.  2.1.2    Tsaukanyo ya zwa mishumo yo itwaho nga yeneyo nḓowetshumo yo sumbedza uri ho vha na u tsela fhasi ha tshivhalo tsha mishumo kha nḓowetshumo ṱhanu kha dza fumi vhukati ha Q1: 2024 na Q2: 2024. Zwa u tsela fhasi ha tshivhalo tsha mishumo kanzhi zwo vha zwi tshi khou vhonala kha nḓowetshumo ya Mbambadzo (110 000), Vhulimi (45 000), na miṱa ya Phuraivethe (18 000). 2.1.3    Fhedziha, nyengedzedzo khulwanesa ya zwa mishumo yo rekhodiwa kha nḓowetshumo ya zwa Vhumagi (49 000) na kha Tshumelo dza Zwitshavha na Matshilisano (36 000). Nyaluwo nga zwiṱuku ine ya khou vha hone kha zwa vhumagi i tou vha thikhedzo ya fulufhelo kha mushumo wa u bveledza ikonomi ya zwa vhubveledzisi. Muvhuso u kha ḓi vha wo ḓiimisela kha tshipikwa tshawo zwa ndeme tsha u bveledza ikonomi i katelaho vhathu vhoṱhe nahone ine ya sika mishumo.  2.2.    Tshanduko ya mitengo 2.2.1.    Tshanduko ya mitengo ya vharengi ya nga ṅwaha yo vha i 4,6% nga ṅwedzi wa Fulwana 2024, yo tsela fhasi u bva kha 5,1% nga ṅwedzi wa Fulwi 2024. Indekisi ya mitengo ya vharengi yone yo engedzea nga 0,4% kha ṅwedzi nga ṅwedzi nga ṅwedzi wa Fulwana 2024.2.2.2.    Zwithu zwe zwa shela mulenzhe muhulwane kha tshanduko ya mitengo ya vharengi ya nga ṅwaha ine ya vha 4,6% zwo vha: •    Vhudzulo na mithelo (ye ya engedzwa nga 5.3% kha ṅwaha nga ṅwaha nahone ya dovha hafhu ya engedza nga phoindi dza mbalo kha ḓana ya 1.3)•    Thundu na tshumelo dzo fhambanaho (dzo engedzea nga 7.0% kha ṅwaha nga ṅwaha nahone ya dovha hafhu ya engedza nga phoindi dza mbalo kha ḓana ya 1.0),•    Zwiḽiwa na zwinwiwa zwi si na aḽikhohoḽi (zwo engedzea nga 4.5% kha ṅwaha nga ṅwaha nahone ya dovha hafhu ya engedza nga phoindi dza mbalo kha ḓana ya 0.8%), ngeno•    Vhuendi (ho engedzea nga 4.2% kha ṅwaha nga ṅwaha nahone ha dovha hafhu ha engedza nga phoindi dza mbalo kha ḓana ya 0.6).
Kha ṅwedzi wa Fulwana 2024, tshikalo tsha tshanduko ya mitengo ya vharengi nga ṅwaha tsha:•    Thundu tsho vha tshi 4.6%, zwine zwa vha u tsela fhasi u bva kha 5.5% nga ṅwedzi wa Fulwi 2024, ngeno tsha •    Tshumelo tsho vha tshi 4.7%, zwine zwa vha u gonya u bva kha 4.6 nga ṅwedzi wa Fulwi 2024
2.3.    Fulufulu2.3.1.    Zwa u sainwa ha Mulayo wa Khwiniso ya Milayo ya zwa Muḓagasi nga Phresidennde Vho Ramaphosa zwi bveledza nyimele ntswa ya sekhithara ya zwa muḓagasi i shumaho zwavhuḓi nahone ine ya nga vha ya tshifhinga tshilapfu ine ya kona u swikela ṱhoḓea dza fulufulu kha ḽa Afrika Tshipembe.  2.3.2.    Khwiniso idzi dzi engedza nḓisedzo ya muḓagasi nga u kunga vhashelamulenzhe vhanzhi kha zwa mveledziso ya muḓagasi.2.3.3.    Zwa nḓisedzo ya muḓagasi kha shango na zwone zwo dovha hafhu zwa khwaṱhisedzwa nga u ḓo engedzwa ha 2 500 megawatts dza muḓagasi kha giridi ya lushaka mafheloni a ṅwedzi wa Khubvumedzi 2024. Uvhu vhuṅwe vhubveledzi ha muḓagasi vhune ha ḓo vha hone vhu tshi bva kha Yunithi 4 ya Medupi, Yunithi 6 ya Kusile na Yunithi 2 ya Koeberg ho vhuedzedza shango ngonani tshoṱhe vhukuma nge ḽa kona u swikela mvelaphanḓa khulwane vhukuma ya u fhedza maḓuvha a 150 hu si na zwa u khaulwa ha muḓagasi nga u sielisana. Mvelaphanḓa iyi ya maḓuvha 148 hu si na zwa u khaulwa ha muḓagasi nga u sielisana, yo kona u swikelwa nge ha fhungudzwa zwa u tou ḓitika kha u shumisa  open-cycle gas turbines, zwe izwo nga vhuya zwa ita uri hu vhe na u vhulungwa ha masheleni a swikaho R10.21 biḽioni e a vha a tshi ḓo vha o shumiswa kha u renga diziḽi musi zwi tshi vhambedzwa na tshenetsho tshifhinga tshithihi ṅwaha wo fhelaho. 2.3.4.    Khabinethe yo dovha hafhu ya dzhiela nzhele zwa u humiselwa murahu ha tsheo ya u renga tshumelo ya vhubveledzisi vhuswa ha fulufulu ḽa nyukilia nga Minisṱa wa Muḓagasi na Fulufulu, Dokotela Vho Kgosientsho Ramokgopa, hu tshi itelwa uri hu range u vha na vhupfiwa ha vhadzulapo. Khabinethe yo khwaṱhisedza zwauri fulufulu ḽa nyukilia ḽi kha ḓi vha tshipiḓa tsha muvango wa zwa fulufulu ḽa shango ḽashu sa izwi i tshi vha na muhasaladzo wa khaboni wa fhasisa, i tshiko tshi fulufhedzeaho tsha muḓagasi tshine tsha nga shela mulenzhe muhulwane vhukuma kha zwa nḓisedzo ya muḓagasi fhano kha shango ḽashu khathihi na kha zwipikwa zwa kilima.
2.4.    Themamveledziso ya Vhuimangalavha2.4.1.    Khabinethe yo ṱanganedza u rwelwa ṱari ha zwikepe zwa u kokodza na u kharamedza zwiṱanu (5) kha zwa sumbe (7) zwine zwa vha tshipiḓa tsha mbekanyamushumo ya mvusuluso ya mutevhe wa zwikepe zwa vha Maanḓalanga a Vhuimangalavha ha Lushaka a ha Transnet ya u tandulula khaedu dza tsitsikano ine ya vha hone kha vhuimangalavha ha ḽino shango musi hu tshi tevhelwa Pulane ya u Endedzwa ha Thundu u itela u vhuedzedza mashumele na tshiimo tshavhuḓi tsha vhuimangalavha na zwiporo zwashu.   2.4.2.    Zwikepe zwa u kokodza na u kharamedza zwiṅwe zwikepe zwine zwo shomedzwa nga thekhinoḽodzhi ya musalauno zwa dovha hafhu zwa vha na pala ya u vhofhelela thambo ya u kokodza yo khwinifhadzwaho, zwi ḓo thusa vhukuma kha u fhungudza tshifhinga tsha u enda ha zwikepe nga u ita uri zwikepe zwa u hwala thundu na zwa dzikhontheina zwi kone u enda nga u ṱavhanya henefho kha vhuimangalavha hashu vhuhulwane. Zwikepe izwi zwa u kokodza na u kharamedza zwiṅwe, zwi ḓo shela mulenzhe kha zwa vhutsireledzi khathihi na u thusa u thivhela khombo nga u sumbedza zwiṅwe zwikepe nḓila musi zwi tshi khou alavha henefho kha vhupo ho tsitsikanaho.  
3.    Mafhungo a elanaho na zwa mutakalo3.2.1.    Mpox3.2.2.    Khabinethe yo fulufhedzisa vhadzulapo vha ḽa Afrika Tshipembe uri tshiwo tsha dwadze ḽa Mpox, ḽine zwazwino ḽo ḓivhadzwa sa Tshiwo tsha Shishi tsha Mutakalo wa Tshitshavha tshi Kwamaho Dzitshaka nga vha Dzangano ḽa Mutakalo ḽa Ḽifhasi (WHO) khathihi na u vha  tshiwo tsha shishi tsha mutakalo wa tshitshavha tsha vhutsireledzi ha dzhango nga vha Senthara dza Ndangulo na Thivhelo ya Malwadze dza Afrika (Africa CDC) tshi khou kona u langea fhano Afrika Tshipembe.3.2.3.    U swika zwino, tshivhaloguṱe tsha zwiwo zwa avho vho kavhiwaho tsho rekhodiwaho ndi 24 nahone hezwi zwi katela na mpfu tharu, vhathu vha 19 vho fholaho khathihi na zwiṅwe zwiwo zwa vhathu vhavhili vhane zwazwino vho ḓikhethela thungo henefho mahayani avho. Kha zwiwo izwi zwoṱhe, zwa 12 zwo vhigwa kha vunḓu ḽa   Gauteng, zwa 11 kha ḽa KwaZulu-Natal ngeno tshithihi tsho vhigwa kha vunḓu ḽa Kapa Vhukovhela.3.2.4.    Khabinethe i khou ita khuwelelo kha vhadzulapo uri vha shele mulenzhe nga u tikedza ndingedzo dza muvhuso dza u thivhela u phaḓalala ha dwadze ḽa Mpox nga u dzula vho fhaṱuwa khathihi na u shumisa maga ane a sa vhe a mishonga u fana na u engedza maga a tsiravhulwadze ya muthu nga muthu hu tshi itelwa u thivhela huṅwe u pfukiselwa hafhu ha dwadze iḽi.  3.2.5.    Khabinethe yo tikedza khuwelelo nga Phresidennde Vho Ramaphosa kha tshiimo tshavho sa Ḽizhakanḓila ḽa Thivhelo ya Dwadze, Vhuḓilugiseli na Maga a Dzangano ḽa Mbumbano ya Afrika (AU) ya uri vhashumisani vhoṱhe vha shumisane zwavhuḓi na Africa CDC u itela uri hu vhe na thikhedzo yo teaho u bva kha zwitshavha zwa ḽifhasi, u khwaṱhisedza tswikelo i eḓanaho kha maga a zwa mishonga a u lwa na dwadze, hu tshi katelwa na ṱhaṱhuvho, dzilafho na khaelo.
3.3.    Vhulwadze ha khwanḓa na mulomo (FMD)3.3.1.    Ho no itwa mvelaphanḓa khulwane kha zwa u lwa na vhulwadze ha FMD fhaḽa kha vhupo ha masipala wapo wa Kouga na wa Kou-Kamma, ine ya vha kha vunḓu ḽa Kapa Vhubvaḓuvha, he tshiwo tsha u fhedzisela tsha vhulwadze uvhu tsha vhigwa vhukati ha ṅwedzi wa Fulwana.3.3.2.    Zwa u enda ha zwifuwo zwi tshi bva na u dzhena ngomu ha madzingu o kwameaho zwi khou bvela phanḓa na u lavheleswa hu tshi itelwa u thivhela u phaḓalala ha dwadze iḽi u ya na kha vhuṅwe vhupo vhu songo kwameaho u ya nga Vhupo ha Ndangulo ya Malwadze,  nahone zwa u endedzwa ha zwifuwo u bva kha vhuṅwe vhupo u ya kha vhuṅwe zwi ḓo tea u itwa musi ho thoma u wanala Phumethe ya Vhuendi u bva kha ofisi yapo ya mutakalo wa zwifuwo ya muvhuso u itela u thivhela u phaḓalala ha vhulwadze.   3.3.3.    Mabulasi a kholomo a 30 e a itwa ndingo a wanala e na dwadze iḽi o vhewa nga fhasi ha tshiimo tsha khwaranthini nahone ndingedzo dza muhaelo dzi khou bvela phanḓa u itela u langa u phaḓalala ha u kavhiwa khathihi na u fhungudza u anda ha tsumbadwadze. U ḓadzisa kha zwenezwo, ho itwa muhaelo wa u thivhela kha maṅwe mabulasi a swikaho 37 e a ṱaluswa sa fhethu ha khombo khulwane nga mulandu wa uri a tsini na vhupo ho kwameaho. Nga u angaredza, ho haelwa kholomo dza 92 000 na nngu dzi swikaho 600 kha mabulasi a 67.
3.4    Mbekanyamushumo ya zwiḽiwa zwa vhagudi zwikoloni3.4.1    Khabinethe yo dzhiela nzhele muhumbulo wa pulane dza u ita uri mbekanyamushumo ya Zwiḽiwa zwa Vhagudi Zwikoloni ya Lushaka i khwinifhadzwe nga nḓila ya musalauno nahone i khou tikedza mushumo une wa vha kati wa u vhona uri hu khou tevhedzwa maitele o dzinginywaho nga nḓila yo teaho u itela u tsireledza vhagudi vha swikaho 9.7 miḽioni vhane vha vha vhone vha vhuelwaho nga mbekanyamushumo iyi ḓuvha ḽiṅwe na ḽiṅwe.
4.    Vhuṱambo ha u fhululedza Ṅwedzi wa Vhafumakadzi4.2.1.    Muṱangano wa zwa Vhufhufhi ha Lushaka wa nga ha Mbeu (NAGS)4.2.2.    Maanḓalanga a zwa Vhufhufhi ha Vhadzulapo ha Afrika Tshipembe (SACAA), tshine tsha vha tshiimiswa tsha Muhasho wa Vhuendi o fara Muṱangano wa zwa Vhufhufhi ha Lushaka wa nga ha Mbeu (NAGS) we wa tshimbila zwavhuḓi fhaḽa vunḓuni ḽa KwaZulu-Natal nga Ḽavhuraru, ḽa 21 Ṱhangule 2024 u itela u ṱuṱuwedza zwa u shela mulenzhe ha vhafumakadzi kha sekhithara ya zwa vhufhufhi ya ḽifhasi hu tshi katelwa na u ṱuṱuwedza pfanelo dza vhafumakadzi kha sekhithara iyo.  
4.3.    Webina ya Dzingu ḽa Tshipembe ha Afrika ya nga ha u Maanḓafhadzwa ha Vhafumakadzi kha zwa Ikonomi4.3.1.    Muhasho wa Vhafumakadzi, Vhaswa na Vhathu vha re na Vhuholefhali u khou fara webina ya maḓuvha mavhili ya nga ha u maanḓafhadzwa ha vhafumakadzi kha zwa Ikonomi kha Dzingu ḽa Tshipembe ha Afrika ye ya thoma nga ḽa 21 na 22 Ṱhangule 2024. 4.3.2.    Webina iyi i khou lavhelesa kha zwithu zwa ndeme zwa u maanḓafhadzwa ha vhafumakadzi kha zwa ikonomi nga maanḓa ho sedzwa kha sia ḽa mbambadzo na ikonomi, mihanga na thendelano dza lushaka na dza dzingu khathihi na zwivhuya zwa u maanḓafhadzwa ha vhafumakadzi, vhaswa na vhathu vha re na vhuholefhali kha zwa ikonomi.  
5.    Mafhungo a Dzitshaka5.1     Muṱangano Zwawo wa Tshitshavha tsha Mveledziso ya Tshipembe ha Afrika (SADC), wa vhu44.5.1.1    Khabinethe yo ṱanganedza mawanwa a Muṱangano Zwawo wa SADC wa vhu44 wa Vharangaphanḓa vha Mashango na Mivhuso we wa farelwa fhaḽa ḓoroboni ya Harare, kha ḽa Zimbabwe nga ḽa 17 Ṱhangule 2024.5.1.2    Muṱangano uyu wo ṱuṱuwedza mashango a re miraḓo uri a thome u shumisa Khumbelo ya zwa Vhuthu ya Dzingu ḽa SADC nga mulandu wa gomelelo na miḓalo yo vhangwaho nga El Niño khathihi na uri a bvele phanḓa na u lavhelesa khombo dzi vhangwaho nga mutsho na kilima, hu tshi katelwa na zwiwo zwe zwa bvumbelwa uri zwi nga vha hone nga mulandu wa La Niña hu tshi itelwa uri a kone u bveledza maga a shishi ane a nga thusa kha u fhungudza masiandaitwa a zwiwo. 5.1.3    Muṱangano uyu wo dzhiela nzhele zwa u ḓo vha hone ha Thendelano dza u thoma Vhupo ha Vhararu ha zwa Mbambadzo yo Vhofholowaho vhukati ha Maraga Muthihi wa mashango a Vhubvaḓuvha na Tshipembe ha Afrika, Tshitshavha tsha Vhubvaḓuvha ha Afrika na SADC dzine dza ḓo ṋetshedza zwikhala kha miraḓo ya SADC tsha u dzhena kha mimaraga yo engedzwaho ya mashango a 26 ane a vha na vhadzulapo vha tshivhalo tshi swikaho 700 miḽioni khathihi na zwibveledzwa zwoṱhe zwa shango zwa masheleni a swikaho US$1 triḽioni. 5.1.4    Nga ha nndwa ya Israel na ḽa Paḽestina, Muṱangano wo dzhiela nzhele nga u vhaisala vhukuma nga ha zwiito zwa u ṱhaselwa ha vhadzulapo vha ḽa Paḽestina zwe zwa sia hu tshi vha na u lovha ha vhathu, u tshinyadzwa ha ndaka na nyimele dza zwa vhuthu dzine dza khou ṋaṋa u tsela fhasi. Wo dovha hafhu wa ita khuwelelo ya uri hu vhe na u vhewa ha mapfumo fhasi nga u ṱavhanya, u vhofhololwa ha vhathu vhoṱhe vho dzhiiwaho nga khani khathihi na u thomiwa ha nyambedzano hu tshi itelwa u bveledza thandululo ine ya ḓo vha ya tshifhinga tshilapfu kha khuḓano idzi.
5.2    Muṱangano wa Dzangano ḽa Zwiporo ḽa Tshipembe ha Afrika (SARA) 5.2.1    Khabinethe yo ṱanganedza nyambedzano nga tshifhinga tsha Muṱangano wa vhu13 wa SARA wa nga ha u khwinifhadzwa ha sekhithara ya zwiporo kha dzingu ḽa SADC tshipikwa hu u ṱoḓa u ita uri hu kone u vha na mbambadzo khulwane vhukati ha dzingu khathihi na u shumisa tshikhala itshi tsha zwa mbambadzo tshe tsha ḓiswa nga Vhupo ha Mbambadzo yo Vhofholowaho ha Dzhango ḽa Afrika.  5.2.2    Nḓowetshumo ya zwiporo ine ya khou ḓo shuma zwavhuḓi i ṱoḓa vhubindudzi vhuhulwane kha zwiporo khathihi na tshumisano ya vhukati ha mashango a dzingu ḽa SADC u itela u tandulula khaedu dzaḽo dzine dza kha ḓi vha nnzhi. Nḓowetshumo ya zwiporo ya dzingu yo ḓi dzulela u vha na khaedu dza vhugevhenga, u tswiwa na u tshinyadzwa ha themamveledziso. 5.2.3    Shango ḽa Afrika Tshipembe ḽo ḓiimisela u dzhia vhuḓifhinduleli haḽo ha u bveledza sekhithara ya zwiporo i shumaho zwavhuḓi, i re na vhuṱumani nahone ya musalauno nahone ḽi khou thoma u shumisa mbekanyamaitele na maga, u fana na Pulane ya zwa Vhuendi ha Thundu, u vusulusa, u tikedza na u ita uri mashumele a vhe a musalauno khathihi na uri zwiporo zwashu zwi vhe zwa maimo na mashumele a nṱha musi zwi tshi vhambedzwa na zwiṅwe.  
B.    Tsheo dza Khabinethe (i)    Tshiiiswa tsha zwa Vhueletshedzi ngomu kha Muhasho wa Mveledziso ya Mabindu Maṱuku (DSBD)(a)     Khabinethe yo ṱanganedza u thomiwa ha tshiimiswa tsha vhueletshedzi kha DSBD sa zwe zwa sumbedziswa zwone kha Mulayo wa Mabindu Maṱuku wa Lushaka, wa 1996 (Mulayo 102 wa 1996), u ya nga he wa khwinifhadzwa ngaho. (b)     Uhu u thomiwa ha itshi tshiimiswa tsha vhueletshedzi hu khou itelwa u vhona uri hu vhe na vhuimeleli khathihi na u bveledzwa ha madzangalelo a mabindu maṱuku sa zwe zwa sumbedziswa kha Maano a Lushaka a Mveledziso na Ṱhuṱhuwedzo ya Mabindu Maṱuku kha ḽa Afrika Tshipembe.(c)    Mushumo muhulwane wa tshiimiswa itshi tsha vhueletshedzi u ḓo vha u eletshedza Minisṱa nga ha zwithu zwinzhi zwine zwa kwama nyaluwo ya mabindu maṱuku, zwine zwa katela zwilinganyo zwa lushaka zwine zwa elana na mveledziso ya mabindu maṱuku na milayo. (d)     Tshiimiswa itshi tsha vhueletshedzi tshi ḓo ṋetshedza muvhuso ngeletshedzo ya vhaḓivhi yo ḓitikaho nga vhuṱanzi ha ngoho ya nga ha mashumele a zwiteṅwa zwo fhambanaho zwa nga ha sisṱeme ya thikhedzo ya mabindu maṱuku u itela uri hu kone u vha na tshandukiso dzo khwaṱhaho dza mbekanyamaitele, khwiniso ya zwa milayo na u dzudzanywa ha maga a u tikedza zwiimiswa zwa vhuanḓanyi na mabindu maṱukuṱuku, maṱuku na a vhukati.
C.    Mafhungo maswa kha Khabinethe
(i)    Mvelelo dza Muṱangano wa vhu35 wa Mashango a re Miraḓo ya Thendelano dza Montreal (MOP) wa nga ha Thukhitha dzine dza fhungudza luvhemba lwa Ozone (a)     Khabinethe yo ḓivhadzwa nga ha Mvelelo dza Muṱangano wa vhu35 wa Mashango ane a vha miraḓo ya MOP dza nga ha Thukhitha dzine dza Fhungudza Luvhemba lwa Ozone we wa farelwa fhaḽa Nairobi, kha ḽa Kenya nga ṅwedzi wa Tshimedzi 2023.(b)     Kha muṱangano uyo, vhurumelwa ho ḓiimisela tshoṱhe uri vha ḓo tandulula thaidzo dza mishushedzo ine ya vha hone kha luvhemba lwa ozone khathihi na iyo ine ya vha hone na kha kilima ya ḽifhasi. Shango ḽa Afrika Tshipembe ndi ḽiṅwe ḽa mashango o sainaho Thendelano dza Montreal nahone u shela haḽo mulenzhe kha MOP ya vhu35 ho vha ho livhiswa kha u vhona uri pfanelo dza vhadzulapo vha Afrika Tshipembe dza u dzula kha vhupo ho tsireledzeaho khathihi na madzangalelo a shango sa zwe zwa sumbedziswa kha Ndayotewa, dzi khou tsireledzwa musi ho sedzwa uri dziṅwe dza khemikhaḽa dze dza ambiwa nga hadzo sa dzine dza kwama tsireledzo ya vhathu, dzi khou shumiswa kha shango, sa tsumbo, kha nḓowetshumo ya zwixwatudzi, vhulimi, zwidzimamulilo, ndango ya mufhe ngeno dziṅwe dzi tshi shela mulenzhe kha nyaluwo ya ikonomi.
(ii)    Mvelelo dza Muṱangano wa Mashango a re Miraḓo (COP5) kha Muṱangano wa Minamata (a)    Khabinethe yo dzhiela nzhele mvelelo dza COP5 ye ya farelwa fhaḽa Geneva, kha ḽa Switzerland nga ṅwedzi wa Lara 2023. Uyu Muṱangano wa Minamata ndi wa ndeme vhukuma kha u vhona uri mutakalo wa vhathu hu tshi katelwa na mupo zwi khou dzula zwo tsireledzea kha tshinyalelo ine ya nga vhangwa nga mekhuri. (b)    Dziṅwe dza tsheo dzo dzhiiwaho henefho kha muṱangano uyo, dzi katela: (i) datumu ntswa dzo ṱaluswaho zwavhuḓi dza u fhelisa u shumiswa ha zwibveledzwa zwine zwa vha na mekhuri zwine zwa katela zwiḓolo, (ii) U khwaṱhisa vhushaka na Vhongwaniwapo, (iii) thendelano ya vhungomu ha mekhuri ha 15mg/kg sa tshone tshikalo tsha mathukhwi o tshikafhadzwaho nga mekhuri kana o ṱanganaho na mekhuri.(c)    Dziṅwe tsheo dza zwa thekiniki dzi katela zwa u ṱanganedzwa ha ngeletshedzo dza u langa u bviswa ha mekhuri u ya shangoni na kha maḓi khathihi na u langa muhasaladzo wa mekhuri u ya kha dzingamufhe.
(iii)    Mvelelo dza Muṱangano wa Mashango a re Miraḓo wa vhu28 (COP28) dza nga ha Guvhangano ḽa Muhanga wa UN wa nga ha Tshanduko ya Kilima (UNFCCC)(a)    Khabinethe yo ḓivhadzwa nga ha mvelelo dza COP28 ye ya farelwa fhaḽa Dubai, United Arab Emirates (UAE) nga ṅwedzi wa Nyendavhusiku 2023. (b)    Tsheo dza COP28 dzo livhiswa kha u fhungudza tshivhalo tsha muhasaladzo wa gese kha dzingamufhe u itela uri hu swikelwe tshipikwa tsha Thendelano dza Paris dza 20C khathihi na u thusa mashango ane a khou bvela phanḓa a re Miraḓo uri a kone u ṱanganedza masiandaitwa ane a si vhe avhuḓi a tshanduko ya kilima. (d)    Khabinethe yo dovha hafhu ya dzhiela nzhele zwithu zwa ndeme zwine zwa khou tea u swikelwa nga COP28 zwi ngaho  (i) u khunyeledzwa ha mbekanyamaushumo ya mushumo ya miṅwaha mivhili ya Glasgow-Sharm el-Sheikh, (ii) u ṱanganedzwa ha Mbekanyamushumo ya Mushumo ya nga ha Tshanduko i Pfadzaho ya  UAE u itela u ambedzana nga ha nḓila dzo fhambanaho dza tshanduko i pfadzaho – hune tsheo dza hone dza ombedzela ndeme ya zwa masheleni, mveledziso ya thekhinoḽodzhi na phiriselo khathihi na thikhedzo ya u engedza mashumele u itela u swikela tshanduko i pfadzaho nahone yo eḓanaho (iii) u thoma u shuma ha Tshikwama tsha Ndozwo na Tshinyalelo. (e)    Mashango a re Miraḓo o vhaisala nga u vhona uri a hu ngo kona u swikelwa tsipikwa tsha masheleni a swikaho U$100 biḽioni nga ṅwaha wa 2021, nahone nga nnḓa ha musi arali hu tshi nga ṋetshedzwa masheleni o eḓanaho, mashango ane a kha ḓi bvela phanḓa ha nga koni u thoma u tshi shumisa.(f)    Shango ḽa Afrika Tshipembe ḽi kha ḓi vha ḽo ḓiimisela u swikela zwipikwa zwaḽo nga fhasi ha UNFCCC khathihi na Thendelano dza Paris.
D.    Mulayotibe (i)    Mulayotibe wa u Ṱoḓa Muyani na Lwanzheni na Phuluso (AMSAR) wa 2024  (a)     Khabinethe yo ṱanganedza u anḓadzwa ha Mulayotibe wa AMSAR hu tshi itelwa vhupfiwa ha nnyi na nnyi. Mulayotibe uyu ndi une wa khou lavhelela u khwinisa Mulayo wa zwa Lwanzheni na Muyani, wa 2002 (Mulayo 44 wa 2002), une zwazwino wo no vha wa kale.(b)    Mulayotibe u khou lavhelela u ita uri hu vhe na u tsireledzea ha vhathu nga tshifhinga tsha musi hu na zwiwo zwa u ṱoḓwa na u phuluswa ha vhathu muyani na lwanzheni. Mulayotibe u dovha hafhu wa lavhelela u livhanya sisṱeme ya lushaka ya AMSAR na zwilinganyo khathihi na maitele a dzitshaka. Mulayotibe u ḓo dovha hafhu wa khwaṱhisa sisṱeme dza AMSAR u itela u engedza nyaluwo ya nḓowetshumo dza zwa vhufhufhi na dza lwanzheni nahone u ḓo dovha hafhu wa shela mulenzhe kha nyaluwo ya ikonomi.E.    U tholwa U tholwa hoṱhe hu ḓo khunyeledzwa musi ho ranga u khwaṱhisedzwa ndalukano na u ṱanzwa madzina ho teaho.  (a)     Miraḓo ya vhutumbuli ha bodo ya Zhendedzi ḽa Mveledziso ya Mabindu Maṱuku:
(i)    Mufumakadzi Vho Nonzuzo Makhanda (Mudzulatshidulo).(ii)    Mufumakadzi Vho Dorah Mosili.(iii)    Mufunakadzi Vho Xolisa Daku.(iv)    Mufumakadzi Vho Nontobeko Lubisi.(v)    Vho Luyanda Ntuane.(vi)    Mufumakadzi Vho Cingashe Motale.(vii)    Vho Pat Makape.(viii)    Mufumakadzi Vho Hilda Tsoadi.(ix)    Vho Avuyile Xabadiya.(x)    Vho Sinovuyo Mpakama.(xi)    Vho Waseem Carrim.(xii)    Vho Thembinkosi Bonakele; na (xiii)    Mufumakadzi Vho Keabetwe Mogorosi
F.    Vhuṱambo vhune ha khou ḓa
1.    Imbizo ya Phresidennde ya nga ha Ḽiedza ḽa Mveledziso ya Tshiṱiriki (DDM) fhaḽa Ekurhuleni1.1.    Phresidennde Vho Ramaphosa vha ḓo fara vhuṱambo ha Imbizo ya Phresidennde ya nga ha DDM fhaḽa Masipala Muhulwane wa Ekurhuleni nga Ḽavhuṱanu, ḽa 23 Ṱhangule 2024 Tshitediamu tsha Tsakane, u itela u sengulusa mvelaphanḓa yo no swikelwaho kha pfulufhedziso dza nga ha nḓisedzo ya tshumelo. 1.2.    Imbizo ya Phresidennde ya nga ha DDM i ḓo dzhenelwa nga vharangaphanḓa vha bvaho kha masia oṱhe a muvhuso vhane vha ḓo amba nga ha khaedu dza nḓisedzo ya tshumelo dzine zwitshavha zwa khou ṱangana nadzo hu tshi katelwa na u bveledza pulane dza uyu masipala muhulwane u ya nga maitele a Muvhuso Muthihi, Pulane Nthihi, Mugaganyagwama Muthihi.1.3.    Heyi Imbizo ya DDM ndi yone nḓila ya zwa vhukwamani yo khetheaho ine ya tou vha ya ḽino ḽa Afrika Tshipembe fhedzi nahone i ita uri ri vhe ḽiṅwe ḽa mashango a si gathi ane a davhidzana na vhadzulapo vhao nga nḓila yo tou livhaho ngauralo.  1.4.    Vhadzulapo vha Ekurhuleni vha khou rambiwa uri vha ḓe nga vhunzhi u itela uri vha kone u amba nga ha pulane dzine dza vha hone dza u tandulula thaidzo dza ṱhahelelo ya maḓi khathihi na maga ane zwitshavha zwi tshi khou shumisana na vha ha Eskom zwa tea u a dzhia u itela uri hu si vhe na u dzulela u fhungudzwa ha muḓagasi.
2.    U farwa ha Muṱangano na Ṱano ḽa zwa Vhufhufhi ha Afrika 2.1    Khabinethe yo dzhiela nzhele na u ṱanganedza uri shango ḽa Afrika Tshipembe ḽi fare Muṱangano na Ṱano ḽa zwa Vhufhufhi ha Afrika fhaḽa ḓoroboni ya Johannesburg u bva nga ḽa 16 u swika 17 Khubvumedzi 2024. Muṱangano uyu na ṱano zwi tou vha vhuṱambo vhuhulwane vhukuma ha zwa mbambadzo kha nḓowetshumo ya zwa vhufhufhi. 2.2    U ḓadzisa kha izwo, vhuṱambo uvhu vhu vhea shango ḽa Afrika Tshipembe sa fhethu havhuḓi ha zwa vhuendelamashango khathihi na u ṋea tshikhala tsha u vhambadza zwiṅwe zwibveledzwa zwa ḽa Afrika Tshipembe kha vhane vha khou shela mulenzhe kha uyu Muṱangano na Ṱano.
3.    Muṱangano wa nga ha zwa Vhufhalali3.1    Vha Khomishini ya Vhupulani ya Lushaka, vha Dzangano ḽa Dzitshaka ḽa nga ha Vhufhalali na vha Mbekanyamushumo ya Mveledziso ya UN vha khou ramba Muṱangano wa nga ha Vhufhalali fhaḽa ḓoroboni ya Johannesburg u bva nga ḽa 20 u swika 23 Ṱhangule 2024. 3.2    Muṱangano uyu u khou ḓo lavhelesa na u amba nga ha zwa vhufhalali sa tshone tshiitisi tshihulwane tsha mveledziso, ho sedzeswa nga maanḓa kha u shumiswa nga nḓila yo fhelelaho ha masheleni a zwa vhufhalali na tshumisano ya vhukati ha dzitshaka.
4.    Ṅwedzi wa zwa Vhuendelamashango4.1    Mbekanyamushumo ya Ṅwedzi wa zwa Vhuendelamashango wa ṅwaha wa 2024, une wa ḓo thoma u bva nga ḽa 1 u swika 30 Khubvumedzi 2024, yo rwelwa ṱari fhaḽa Kapa Devhula musi hu tshi khou ṱanganedzwa ṱhoḓea ya u engedza ndeme ya zwa vhuendelamashango u mona na shango. 4.2    Musi shango ḽi tshi khou ramba vhaeni vha fhano hayani na vha dzitshaka uri vha ḓe vha tandule vhupo havhuḓi ha zwa vhuendelamashango ha ḽa Afrika Tshipembe, mvelele na sialala ḽi tshilaho, muvhuso u kati na mushumo wa u engedza hafhu sekhithara iyi nga u vula zwikhala zwi sa athu vulwaho zwa vhuendelamashango kha vhupo ha zwikolobulasi zwashu, miḓini na kha dziḓorobo ṱhukhu. Nga u ita izwi, ri ḓo dovha hafhu ra alusa ikonomi yashu na u ita uri i vhe ikonomi ya tshaka dzo fhambanaho fhano kha ḽa Afrika Tshipembe.
5.    Madalo a Muvhuso kha Riphabuḽiki ya Vhathu ya Shango ḽa China (PRC)5.1    Muhulisei, Phresidennde Vho Ramaphosa vha ḓo fara lwendo lwa Madalo a Muvhuso lwa u ya ngei PRC u bva nga ḽa 2 u swika 5 Khubvumedzi 2024 ane madalo ayo a ḓo khwaṱhisa tshoṱhe vhushaka ha zwa vhudipuḽomati na mbambadzo vhukati ha mashango aya mavhili. Madalo aya a khou vha hone nga murahu ha Madalo a Muvhuso a Vhuṋa (4) a Phresidennde Vho Xi Jinping fhano kha shango ḽa Afrika Tshipembe nga ṅwaha wa 2023.5.2    Shango ḽa China ndi mushumisani muhulwane kha zwa mbambadzo na shango ḽa Afrika Tshipembe, he mbambadzo dza vhukati ha mashango aya mavhili dza vha henefha kha masheleni a swikaho US$34 biḽioni nga ṅwaha wa 2023, dzo vhumbwa nga zwivhambadzelwannḓa zwa mutengo wa masheleni a swikaho US$12 biḽioni khathihi na zwiṱunḓwa zwa mutengo u swikaho US$22 biḽioni. Shango ḽa China ḽo ḓi dzulela u vha shango ḽi shelaho mulenzhe vhukuma kha fulo ḽa zwa vhubindudzi ha ḽa Afrika Tshipembe nahone ndi ḽone tshiko tshihulwanesa tsha vhuvhambadzelannḓa ho livhaho.5.3    Hu khou lavhelelwa u swikelwa thendelano dza ndeme dzo vhalaho nga tshifhinga tsha aya Madalo a Muvhuso, hu tshi katelwa na Thendelano dza Muhanga wa nga ha Koporasi ya Mveledziso, ndinganyelo ya mbambadzo na nyengedzedzo ya tswikelo ya maraga.  5.4    Vhurumelwa ha Afrika Tshipembe vhu ḓo dovha hafhu ha shela mulenzhe kha Foramu ya Tshumisano ya vhukati ha ḽa China na Afrika (FOCAC) ine ya ḓo vha hone nga ḽa 4 u swika 6 Khubvumedzi 2024. 5.5    FOCAC ndi maitele a tshumisano ya tshaka nnzhi a vhukati ha shango ḽa China na mashango a Afrika nahone a dzhiiwa sa yone nḓila ya tshumisano vhukati ha Chinese’s Belt and Road Initiative ane a vha maano a mveledziso ya themamveledziso ya ḽifhasi a shango ḽa China.
G.    Milaedza
1.    Lushaka lu fhenyaho1..1.    Vhoramitambo vha shango ḽashu vha vhanna na vha vhafumakadzi vha khou bvela phanḓa na u fhefheḓisa fuḽaga yashu nṱha kha mitambo ya tshaka dzo fhambanaho u mona na ḽifhasi vha dovha hafhu vha ri vhofhekanya sa shango.1..2.    Dzingweṋa dzashu dza ḽifhasi dza mutambo wa ragabii, Springboks, dzo kunda shango ḽa Australia lwa vhuvhili nahone a vha athu kundwa u swikela zwino kha mitambo ya Vhugweṋa ha Ragabii.1..3.    Shango ḽa Australia ḽo dovha hafhu ḽa vha hone fhethu ha gundo ḽihulu kha Dricus du Plessis musi a tshi dovha hafhu a dzhia thitele ya mulemekati wa UFC nga u kunda Israel Adesanya wa ḽa Nigeria ngei ḓoroboni ya Perth.1..4.    Thimu ya Proteas yone yo khunyeledza luṱa lwayo lwa u wina nga u kunda thimu ya West Indies kha mutambo wayo wa ndingo ya vhuvhili ya mutambo wa khirikhethe fhaḽa Guyana nga u wina ndingo iyo nga 1-0.1..5.    Thimu ya Afrika Tshipembe yo wina mendele muthihi wa musuku, miraru ya siḽivhere na mivhili ya buronzo kha mitambo ya Oḽimpiki ya ṅwaha wa 2024 ye ya farelwa fhaḽa Paris, zwine zwa vha u engedza mendele yavho kavhili musi i tshi vhambedzwa na ye vha i wana kha Mitambo ya Oḽimpiki dza Tokyo ya ṅwaha wa 2021. Gundo iḽi ḽi ḓo dzula mihumbuloni yashu lwa tshihinga tshilapfu.1..6.    Sa lushaka ri khou pembelela thimu ya relay ya ḽa Afrika Tshipembe ya Bayanda Walaza; Bradley Nkoana; Shaun Maswanganyi na Akani Simbine nge vha wina mendele wa siḽivhere kha makhaulatshele a mbambe ya vhanna ya 4x100m. Vho vunḓa rekhodo ntswa ya ḽa Afrika nga sekonde dza 37.57. Hafhu, Jo-Ane van Dyk o wina mendele wa siḽivhere kha mutambo wa javelin ya vhafumakadzi.1..7.    Gundo heḽi ḽi sumbedza maanḓa ane mitambo ya vha nao a u ṱanganya vhathu na u pfukekanya mikaṋo. Khabinethe i khou ṱuṱuwedza vhadzulapo vha ḽa Afrika Tshipembe uri vha shumise itshi tshifhinga tsha u ṱanganya vhathu sa tshikhala tsha u kwamana na vhaṅwe vhadzulapo vha ḽa Afrika Tshipembe u itela u fhaṱa lushaka lune ra tama u ḓiwana ri tshi dzula khalwo.
2.    U fhululedzaKhabinethe yo livhisa maipfi ayo a u fhululedza na u tamela mashudu kha: •    Ralunako wa Afrika Tshipembe wa ṅwaha wa 2024, Mufumakadzi Mia le Roux, khathihi na u ṱanganedza u konḓelela hawe. Mia le Roux o imela muya wa vhukuma wa ḽa Afrika Tshipembe wa u kunda naho zwi tshi konḓa nge a vha ene muthu wa u tou thoma ane a vha na vhuholefhali (ha u sa pfa zwavhuḓi) u ambadzwa khare ya u vha muwini wa muṱaṱisano wa Ralunako wa Afrika Tshipembe. Khabinethe i khou mu tamela mashudu kha vhuḓifhinduleli hawe vhuswa sa muambasada wa ḽa Afrika Tshipembe. •     Muhaṱuli Muhulwane Vho Raymond Zondo, vhane vha khou ya u awela mafheloni a ṅwedzi wa Ṱhangule 2024 nga murahu ha mushumo wavho wavhuḓi kha zwa vhulamukanyi we wa dzhia miṅwaha i swikaho 27.•    Mufumakadzi Vho Fikile Marakalla, vhe vha wana vhuimo ha vhuvhili kha khethekanyo ya zwifanyiso kha vhuṱambo ha Pfufho dza Nyanḓadzamafhungo dza SADC dza 2024. Vho thoma mushumo wavho fhaḽa kha Muhasho wa Sisteme dza Mafhungo na Vhudavhidzani ha Muvhuso sa inthene nahone zwazwino vho tholwa sa muraḓo wa tshigwada tsha u dzhia zwifanyiso tsha Muthusaphresidennde.•    Vho Benjamin Moshatama vha Chanel Africa Radio, vhe vha wana vhuimo ha vhuvhili kha khethekanyo ya zwa radio kha vhuṱambo ha Pfufho dza zwa Nyanḓadzamafhungo dza SADC dza 2024.•    Tshigwada tsha mitshino, Wu Tang Cru tsha fhaḽa ḓoroboni ya Durban nge tsha wina mendele wa musuku na wa siḽivhere kha muṱaṱisano wa Vhugweṋa ha Mitshino ya Tshiṱaraṱani ya Ḽifhasi ya UDO. Tshigwada itshi tsho wana mendele wa musuku kha tshigwada tsha Vhukati tsha vha miṅwaha ya fhasi ha 14 he tsha fhedza tsho ambadzwa khare ya u vha Ngweṋa dza Ḽifhasi dza vha Vhukati. •    Vho Dada Morero, ṋeḓoro muswa wa Johannesburg ane a kha ḓi tou bva u nangiwa, khathihi na u vha tamela mashudu musi vha tshi khou dzhia vhuḓifhinduleli ha u ranga phanḓa Masipala Muhulwanesa kha shango ḽa Afrika Tshipembe.
3.    NdilisoKhabinethe yo ṱahisa maipfi ayo a ndiliso kha dzikhonani na vha muṱa wa: •    Phrof Muxe Nkondo, vhe vha vha vhe radzipfunzo a ḓivheaho kha zwa mbekanyamaitele ya zwa matshilisano na vhufa. Vho shela mulenzhe muhulwane kha mveledziso ya mbekanyamushumo dza muvhuso kha masia a fanaho na vhuendelamashango, vhudzulo ha vhathu na ndangulo ya muvhuso, saintsi na thekhinoḽodzhi, vhutsila na mvelele. •    Vho William Smith, Muḓivhi wa pfunzo dza mbalo na saintsi vha dovha vha vha muwani wa muṅene wa maimo a nṱha wa National Order of the Baobab. Vho William vho thusa vhagudi vhanzhi nga ngudo dza thero dza Mbalo na Saintsi, Ḓivhavhutshilo na luambo lwa Luisimane kha mbekanyamushumo ya Learning Channel ya vha ha SABC. Ndi vhone muthu wa u thoma u ita zwa mudededzi wa u tou vhona nga maṱo kha tshikirini phanḓa ha musi zwa didzhithaḽa zwi tshi thoma. •    Mufumakadzi Vho Zanele Mbokazi-Nkambule, vhe vha vha vhe muhashi kha Ukhozi FM vha dovha vha vha mutumbuli wa Crown Gospel Awards.
Mbudziso: Mufumakadzi Vho Nomonde Mnukwa – Muambeli wa Muvhuso o tou FarelahoLuṱingotendeleki: 083 653 7485"
"Tshitatamende tsha Muṱangano wa Khabinethe wa Ḽavhuraru, ḽa 4 Khubvumedzi 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/ve/news/cabinet-statements/tshitatamende-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-4-khubvumedzi,"A.    Mafhungo a Zwino kha Shango
1.    Ṱhoḓea dza u swikela Zwipikwa zwa Ikonomi
•    Muvhuso u kha ḓi vha wo ḓiimisela tshoṱhe kha ndingedzo dzawo dza u: o    alusa ikonomi;o    u fhungudzwa u shayea ha mishumo; nao    u bveledza nyimele ya vhuḓi ya zwa vhubindudzi.
1.1 Mvelaphanḓa khulwane dza ṱhoḓea dza u swikela zwipikwa zwi elanaho na ikonomi:  
1.1.1 Nyaluwo ya tshivhalo tsha tshibveledzwa zwa shango (GDP)
•    Khabinethe yo dzhiela nṱha nyengedzedzo ṱhukhu ye ya vha hone kha nyaluwo ya ikonomi ya shango ḽa Afrika Tshipembe nga 0,4% kha kotara ya vhuvhili ya ṅwaha wa 2024, ye ya fhedza nga u ita uri ri vhe kha nḓila ya mashumele avhuḓi a ikonomi yashu nga u angaredza kha uno ṅwaha.  •    Nyaluwo iyi kanzhi yo konadzea nga mulandu wa nḓowetshumo dza zwa masheleni, ya ndaka dza mavu na dzinnḓu khathihi na tshumelo dza zwa mabindu, dze dza engedzea nga 1.3%, lwe nḓowetshumo iṅwe na iṅwe ya shela mulenzhe nga 0.3% kha nyaluwo ya GDP nga u fhambana hadzo. •    Nḓowetshumo ya zwa mbambadzo, ya u ṅetshedza zwiḽiwa na ya vhudzulo, nḓowetshumo ya zwa vhumagi na muḓagasi hu tshi katelwa na ya maḓi na gese, dzo shela mulenzhe nga 0.1% kha nyaluwo ya GDP, ngeno masheleni a u fhedzisela o shumiswaho nga miṱa kha zwirengwa zwavho, o shela mulenzhe nga 0,9% ngeno masheleni a u fhedzisela o shumiswaho kha zwirengwa o shela mulenzhe nga 0,2% kha nyaluwo ya GDP. Nḓowetshumo idzi dzo vha na nyengedzedzo khulwane ya mishumo ya zwa ikonomi kha tshifhinga tsha kotara ya u fhedzisela.  •    Ikonomo ya shango ḽa Afrika Tshipembe i kha ḓi vha yo khwaṱha nahone Khabinethe i khou ṱuṱuwedza sekhithara dzoṱhe dza tshitshavha uri dzi bvele phanḓa na u fhaṱa u bva kha heyi ṱhuṱhuwedzo u ya phanḓa.  •    Musi sekhithara dzoṱhe dzi tshi farisana dza fhaṱisana u bva kha ino ṱhuṱhuwedzo sa lushaka luthihi, ri ḓo kona ha u swikela tshipikwa tsha u sikwa ha mishumo minzhi khathihi na u khwinifhadza tshiimo tsha kutshilele kwa vhadzulapo vhoṱhe vha shango ḽa Afrika Tshipembe.   •    Khabinethe yo vhetshela phanḓa zwa nyaluwo ya ikonomi ine ya katela vhathu vhoṱhe khathihi na u sikwa ha mishumo, ndi tshone tshipikwa tshihulwanesa tsha Ndangulo ya Muvhuso ya Vhusumbe nahone ngauralo, maga ane a vha hone zwazwino a ḓo khwathisedwa u itela u swikelela tshipikwa tshenetsho.
1.1.2 Vhubindudzi vhuhulwane vhukuma kha sekhithara ya zwamimoḓoro
•    Mbonalo ya shango ḽa Afrika Tshipembe kha zwa vhubindudzi i khou bvela phanḓa na u kunga vhubindudzi vhune ha ḓisa tshanduko dzine dza khwaṱhisedza tshipikwa tsha muvhuso tsha u ṱuṱuwedza nyaluwo ya ikonomi khathihi na u sikwa ha mishumo. Khabinethe yo ṱanganedza zwa u rwelwa ṱari ha tshiimiswa tsha zwa u magwa ha zwipiḓa zwa mimoḓoro tsha mutengo wa masheleni a swikaho R1.1 biḽioni fhaḽa kha Vhupo ha Ikonomi ho Khetheaho ha Vhuimangalavha ha zwa Mbambadzo ha Dube vhu re fhaḽa kha ḽa KwaZulu-Natal.•    Vhubindudzi uvhu vhuhulwane ngaurali vhune ha khou itwa nga vha ha Toyota Tsusho Africa (Pty) Ltd na vha Ogihara Thailand Corporation Ltd vhu tou vha nyito ine ya khou sumbedza u vha na fulufhelo kha vhuimo ha ḽa Afrika Tshipembe sa hone fhethu ha vhuḓi ha zwa vhuvhambadzelannḓa ho livhaho.•    Vhubindudzi uvhu vho dovha hafhu ha khwaṱhisedza mvelaphanḓa yo no swikelwaho nga fhasi ha vhurangaphanḓa ha Phresidennde Vho Cyril Ramaphosa, vhe vha ranga phanḓa fulo ḽa zwa vhubindudzi ḽe ḽa kunga pfulufhedziso dza zwa vhubindudzi dza masheleni a swikaho R1.51 thriḽioni u tou bva nga ṅwaha wa 2018.
1.1.3 Thikhedzo khuluwane kha zwivhambedzelwannḓa zwa ḽa Afrika   Tshipembe
•    Muhwalo wa u thoma wa maafukhada a bvaho fhano kha ḽa Afrika Tshipembe wo swika fhaḽa kha ḽa mafheloni a ṅwedzi wa Ṱhangule 2024, zwe hezwi zwa sumbedza thikhedzo khulwane vhukuma kha sekhithar aya maafukhada a fhano hayani, nahone zwa dovha hafhu zwa sumbedzisa mbuelo dza dzavhuḓi dza Pulane Khulwane ya zwa Vhulimi na u Shandukiswa ha Zwibveledzwa zwa Vhulimi na zwa vha bveledzi zwi Shumiseaho, ine yo livhiswa kha u engedza tswikelo ya mimaraga miswa ya ndeme nga vhabveledzi vha shango ḽa Afrika Tshipembe.•    Vhalimi vha maafukhada vha Afrika Tshipembe zwazwino vha khou ḓo vhuelwa sa izwi ndingedzo dza u engedza tswikelo ya mimaraga nga zwibveledzwa zwashu zwa vhulimi dzi tshi khou bvela phanḓa. Mashango a ngaho India, China na Japan a vhumba zwikhala zwa mimaraga yo ṱanganywaho zwa vhathu vha swikaho 2.5 biḽioni.
1.1.4 Nḓisedzo ya fulufulu
•    Khabinethe yo fhululedza vha ha Eskom, bod, vha vhulanguli khathihi na vhashumi vhayo vhoṱhe vhe vha shuma vha sa neti vha tshi itela uri shango ḽa Afrika Tshipembe ḽi si vhe na maitele a u khaulwa ha muḓagasi nga u sielisana nga ino khalaṅwaha ya tshilimo zwenezwo musi tshiimiswa itshi tsha zwa muḓagasi tshi tshi khou bvela phanḓa na u engedza dziṅwe eḽekhiṱhironi kha sisṱeme ya muḓagasi nga u shumisa pulane yavho ya mbuedzedzo ya vhubveledzi ha muḓagasi. •    Vha ha Eskom vha khou ḓiimisela u ita uri ndozwo dza fulufulu dzi songo lavhelelwaho zwiṱitshini zwa muḓagasi dzi vhe fhasi ha 13 000 megawatts zwenezwo musi nga thungo vha tshi khou shuma vho livha kha u khwinifhadza u fulufhedzea ha zwiṱitshi zwavho zwa u bveledza muḓagasi.•    Nḓisedzo ya fulufulu ḽi fulufhedzeaho ndi ya ndeme vhukuma kha u alusa ikonomi yashu, u engedza fulufhelo khathihi na u khwinifhadza matshilisano a vhadzulapo vhahshu.  •    Muvhuso u khou bvela phanḓa na u shumisa Pulane ya Mashumele a zwa Fulufulu, ye ya vha ya ndeme vhukuma kha u fhungudza tshivhalo tsha maitele a u khaulwa ha muḓagasi nga u sielisana nga u shumisa maitele o tou dzudzanywaho a u lugisa zwiṱitshi zwa mveledziso ya muḓagasi wa zwa ha Eskom.•    Zwa u shandukiswa ha sekhithara yashu ya zwa fulufulu ndi tshipiḓa tshihulwane tsha ndingedzo dzashu dza u bveledza vhumatshelo ho tsireledzeaho kha zwa fulugfhulu ri tshi itela vhathu vhashu.
1.1.5. Tshandukiso ya mabindu a muvhuso (SOEs)
•    Musi hu tshi tevhedzwa pfulufhedziso ye Phresidennde Vho Ramaphosa vha i ita tshifhingani tsho fhelaho phanḓa ha Phalamennde ya u vusulusa dzi SOE, vhuḓifhinduleli ha dzi SOE dzashu dzoṱhe dza ndeme ho ṋetshedzwa kha mihasho yo fhambanaho yo teaho nga murahu ha musi Phresidennde vha tshi fhedza u saina milayo yo teaho ya u ita zwenezwo. •    Ḽiga iḽi ḽi khou vha hone nga tshifhinga tshithihi tsha musi hu tshi khou thoma u shumiswa puḽane dza u bveledza ḽiedza ḽa zwa vhufaramikovhe ha vhukati dzine ngadzo Muvhuso wa khou ṱoḓa u shumisa nga nḓila yo fhelelaho nahone ya khwine vhukoni ha mashumele ha dzi SOE dzashu kha u alusa ikonomi, u khwinifhadza nḓisedzo ya tshumelo khathihi na u ita uri dziSOE dzashu dzi ḓalelwe nga maitele a u shuma zwavhuḓi kha zwa makwevho na vhupulani.   •    Vhuḓifhinduleli ha tshiimiswa tsha zwa muḓagasi tsha Eskom ho fhiriselwa kha Muhasho wa zwa Fulufulu na Muḓagasi, ngeno Transnet na South African Airways dzo vhewa nga fhasi ha Muhasho wa Vhuendi.•    Khamphani ya muvhuso ya zwa u bwa daimane, Alexkor i ḓo langwa nga Muhasho wa Zwiko zwa Minerala na Pheṱhiroḽiamu, khamphani ya thekhinoḽodzhi ya nga ha zwa mmbi na vhufhufhi ha muyani, Denel, i ḓo wela nga fhasi ha Muhasho wa zwa Vhupileli na Vhahali vha Mmbi ngeno Khamphani ya zwa Vhusiamaḓaka ya Afrika Tshipembe SOC Limited, ine ya langa maḓaka a muvhuso, i tshi ḓo vha nga fhasi ha Muhasho wa zwa Maḓaka, Vhufuwakhovhe na Mupo.
1.1.6 Ndambedzo dza mveledziso  
•    Masheleni a khadzimiso ane a kha ḓi tou bva u tendelwa zwenezwino nga vha Bannga Ntswa ya Mveleldziso (NBC) ya BRICS a swikaho R17,8-biḽioni hu tshi itelwa thandela dza themamveledziso dza maḓi na tshampungane a ḓo thusa u fhungudza thandela dza themamveledziso dzo salelaho murahu khathihi na u ita uri hu vhe na u ṋetshedzwa ha tshumelo dza mutheo kha miṱa yo shayaho. •    NDB yo dovha hafhu ya dzhena kha thendelano na vha Transnet hu tshi itelwa khadzimiso i tikedzwaho nga muvhuso ya masheleni a swikaho R5-biḽioni ane a ḓo shumiswa kha u khwinifhadza sekhithara ya zwiporo zwa u endedza thundu. •    Khabinethe yo sumbedza u takadzwa nga masheleni ayo o ṋetshedzwaho, ane a ḓo thusa vhukuma kha u engedza zwa u bveledzwa ha themamveledziso nga tshihaḓu kha shango ḽashu nahone a dovha hafhu a shela mulenzhe kha u khwinifhadza matshilo a vhathu.    
2. Zwa ndeme kha u fhaṱa vhushaka havhuḓi vhukati ha vhathu    •    Muvhuso u khou shuma nga nungo dzoṱhe u:o    fhaṱa shango ḽa Afrika Tshipembe ḽine ḽa vha ḽa khwine kha vhathu vhoṱhe; nao    ita uri hu vhe na ndinganelo, tswikelo na u katela vhathu vhoṱhe kha zwa tshumelo.  2.1 Melaphanḓa i vhonalaho kha zwa ndeme dza u fhaṱa vhushaka havhuḓi vhukati ha vhathu
2.1.1 Thendelano dza nga ha Mutakalo dza Phresidennde
•    Tshipikwa tsha u wana ndondolamutakalo ya vhuḓi nahone i swikeleaho nga vhoṱhe, zwa zwino tsho no tou vha tsinitsini nga murahu ha u sainwa ha Thendelano dza nga ha Mutakalo dza Phresidennde dza vhuvhili.  •    Thendelano dza nga ha mutakalo dza Phresidennde ndi muhanga wa tshumisano vhukati ha sekhithara dza ndeme na vhashelamulenzhe vha ngaho muvhuso, mabindu, vhashumi vhadzulapo, vhashumi vha zwa mutakalo, madzangano a zwa vhashumi, vhashumisi vha tshumelo, khoro dza zwa milayo, vho radzi pfunzo na vhaṱodisisi. •    Dzi lingedza u khwaṱhisa sisṱeme ya zwa mutakalo na u lavhelesa khathihi na u sengulusa ndugiselo dza u thoma u shumiswa ha Ndindakhombo ya Mutakalo wa Lushaka. •    Thendelano dza zwa mutakalo dzi lavhelela u khwaṱhisa mveledziso ya vhashumi nga thungo hu tshi khou khwinifhadzwa tswikelo ya mishonga, khaelo na zwibveledzwa zwa mutakalo, hu tshi katelwa na u vusulusa themamveledziso khathihi na u vhona uri hu khou vha na vhukwamani nav ha sekhithara ya phuraivethe.  
3.    Nndwa ya u lwa na Vhugevhenga khathihi na Zwiitio zwa Vhuaḓa
•    Muvhuso a u konḓeleli na luthihi vhugevhenga, vhufhura na zwiito zwa vhuaḓa nahone u ḓo fara vhathu vhoṱhe vhane vha pfuka milayo ya shango ḽashu.
3.1.1 Nndwa i sa gumi ya u lwa na vhugevhenga
•    Khabinethe i kha ḓi vha yo ḓiimisela u ita uri shango ḽa Afrika Tshipembe ḽi vhe fhethu hune vhathu vhoṱhe vha di pfa vho tsireledzea, nahone zwa u farwa nau gwevhiwa ha zwenezwino ha vhahumbulelwa vhe vha ḓidzhenisa kha zwiito zwa vhugevhenga zwo fhambanaho zwo sumbedza vhuḓiimiseli kha zwa u lwa na zwiito zwa vhugevhenga.•    U engedzea ha zwiito zwa vhugevhenga ho livhanywaho na vhathu he ha sumbedziswa kha mbalombalo dza zwenezwino dza nga ha vhugevhenga nga kotara dze dza bviswa kha kotara ya u thoma ine ya vha u bva nga ṅwedzi wa Lambamai u swika Fulwi 2024, zwi sumbedza uri hu kha ḓi vha na zwinzhi zwine zwa tea u itwa u itela uri vhadzulapo vhoṱhe vha ḓi pfe vho tsireledzea.
•    Tshumelo ya Mapholisa a Afrika Tshipembe (SAPS), i tshi rangwa phanḓa nga Muhasho wa Maphoilsa, i khou shuma nga nungo dzoṱhe u lwa na vhugevhenga uvhu. Mushumo wa u lwa na zwiitio zwa vhugevhenga une wa kha ḓi tou bva u itwa nga mapholisa zwenezwino, u katela:  o    khuḓano vhukati ha mapholisa na vhahumbulelwa fhaḽa Milnerton, hune ha vha Ḓoroboni ya Kapa, ye khayo vha vha na vhathu vho huvhalaho na vho farwaho.  o    fulo ḽa fhaḽa Kapa Vhubvaḓuvha, ḽe ḽa vha ḽo tou lavhelesa fhaḽa kha vhupo ha Mthatha na Nelson Mandela Bay.o    zwa u farwa ha vhathu zwe zwa bvelela fhaḽa kha vunḓu ḽa Gauteng, Mpumalanga na Freyisṱaṱa vhane vha vha na vhushaka na zwiito zwa u badelisa vhathu masheleni nga khani.•    Muvhuso u khou thoma u shumisa maitele a muvhuso woṱhe nga u angaredza, hu tshi katelwa na:o    u sainiwa ha thendelano dza tshumisano vhukati ha mivhuso ya vhupo na ya vunḓu.o    u ṋetshedza pulane dza mashumele kha masipala wa Ḓorobo ya Cape Town na wa Nelson Mandela Bay, hune nga murahu ha khou lavhelelwa uri pulane idzo dzi ḓo thoma u shumiswa na kha miṅwe mimasipala yoṱhe mihulwane.o    u davhidzana na mihasho i elanaho u itela u khwinifhadza tshumisano kha zwa u lwa na zwiito zwa vhugevhenga.•    Mbekanyamaitele ya zwa Vhupholisa ya Lushaka i khou ḓo khunyeledzwa na u ṱanganedzwa mafheloni a ṅwedzi wa Tshimedzi 2024 hu tshi itelwa u amba nga ha zwithu zwi fanaho na zwiṱitshi zwa mapholisa khathihi na themamveledziso hu tshi shumisa maitele na zwilinganyo. •    Khabinethe yo ṱanganedza zwa u saiwa ha Thendelano dza Tshumisano dza u Fhelisa Vhugevhenga fhaḽa kha ḽa Kapa Vhukovhela dzine thendelano dzenedzo dza khwaṱhisedza tshumisano na mashumele vhukati ha vhashelamulznhe vhoṱhe hu tshi itelwa u tandulula thaidzo dza tsireledzo na vhutsireledzi. Hu tshi shumiswa maga o rangwaho phanḓa nga tshitshavha, zwa u ṱanganywa ha zwiko khathihi na u bveledzwa ha pulane dza kuhumbulele kuswa, thendelano idzi dzi ḓo ita uri hu vhe na vhuthihi ha tshumisano vhukati ha vha SAPS, muvhuso wa vunḓu na zwitshavha hu tshi itelwa u fhelisa vhugevhenga na u ṱuṱuwedza tsireledzo ya vhadzulapo. •    Musi zwi tshi tevhela pfulufhedziso dze dza itwa nga Phresidennde Vho Ramaphosa nga tshifhinga tsha musi vha tshi khou ṋetshedza Mulaedza wa u Vula Phalamennde nga ḽa 18, ḽa ṅwedzi wa Fulwana 2024 dza u fhaṱa shango ḽi re na vhutsireledzi, mazhendedzi ashu a zwa u tevhedzwa ha milayo o engedza nndwa yao ya u lwa na zwiito zwa vhugevhenga.•    Vha Khethekanyo ya Ṱhoḓisiso dza zwa Vhugevhenga ho tou Dzudzanywaho (DPCI), ine ya dovha hafhu ya ḓibvhiwa sa Hawks, vho fara vhahumbulelwa vha swikaho 673 nga tshifhiga tsha kotara ya u thoma ya ṅwaha wa 2024/25, hune vhafariwa vha swikaho 506 vha vha uri vho no gwevhiwa u swika zwino ngeno ho dovha hafhu ha ṋetshedzwa ndaela dza khothe dzi swikaho 77 dza u dzhia ndaka dzine dza vha na vhuṱumani na zwiito zwa vhugevhenga. Mapholisa vho dovha hafhu vha fara vhahumbulelwa vha swikaho 14 422 kha milandu yo fhambanaho hu tshi shumiswa fulo ḽa Operation Shanela u bva nga ḽa 19 u swika 25 Ṱhangule 2024.•    Fulo ḽa u setsha ḽa masia manzhi ḽo rangwaho nga mapholisa, mapholisa a ha masipala, tshumelo dza zwa vhululamisi, Muhasho wa zwa Muno hu tshi katelwa na maṅwe mazhendedzi a zwa u tevhedza milayo kha zwifhaṱo zwo dzhavhulwaho nga khani zwa rathi fhaḽa ḓoroboni ya Durban ḽo ita uri hu wanale masheleni a doḽara dza Amerika dzine dza sav he dza vhukuma a swikaho R4 miḽioni, u dzhiiwa ha zwidzidzivhadzi, gulu dza zwigidi dzi swikaho 117 khathihi na mahalwa hu tshi katelwa na u farwa ha vhadzulapo vha mashango a nnḓa vha swikaho 150 vhe vha wanala vha si na maṅwalo o teaho a u enda. •    Uhu u shuma zwavhuḓi hu khou vha hone nga murahu ha mvelaphanḓa khulwane ye ya itwa kha zwa u fhelisa tshigwada tsha zwa vhugevhenga tsha vhukati ha dzitshaka fhano shangoni u tou bva mathomoni a uno ṅwaha. DPCI yo tumbula ḽaborathori dza fumi dzi siho mulayoni dzine khadzo ha bveledzwa zwidzidzivhadzi nahone ho farwa vhathu vha 34 kha mulandu wa u bveledza, u rengisa na u vha na zwidzidzivhadzi zwi songo tendelwaho. •    Khabinethe i khou ita khuwelelo kha vhadzulapo vhoṱhe vha ḽa Afrika Tshipembe ya uri vha bvele phanḓa na u shumisana na vha mazhendedzi a zwa u tevhedza mulayo nga u vhiga zwiito zwi siho mulayoni kha nomboro ya 10111 u itela u bvisa zwigevhenga ngomu zwiṱaraṱani zwashu. •    Nndwa ya u lwa na zwiito zwa vhugevhenga ndi vhuḓifhinduleli hashu roṱhe nahone muvhuso u ḓo bvela phanḓa na u ranga phanḓa maga oṱhe ane a ḓo kona u kuvhanganya vhathu vhoṱhe zwitshavhani zwashu uri vha shumisane vho livha kha u bveledza shango ḽa Afrika Tshipembe ḽa khwiṋe nahone ḽo tsireledzeaho.
3.1.2 U ita uri avho vhane vha ḓidzhenisa kha zwiito zwa vhuaḓa vha       dzhie vhuḓifhinduleli ha zwiito zwavho
•    Khabinethe yo ṱanganedza ndaela ya u vhetshela thungo masheleni a swikaho R6.5 miḽioni, avho vhe vha ḓidzhenisa kha zwiito zwa u tswa masheleni a Khomishini ya Ḽothari ya Lushaka. Nyito hedzi dzi tikedza zwa u thoma u shumiswa ha Maano a U lwa na Zwiito zwa Vhuaḓa, ane a ṱanganya mazhendedzi a zwa u tevhedzwa ha milayo fhethu huthihi kha nndwa ya u lwa na zwiito zwa vhuaḓa.•    Khabinethe yo dovha hafhu ya ṱanganedza khaṱhulo ya Khothe ya London ya u tendela zwa u humiselwa murahu ha mudzulapo wa shango ḽa Britain vhane vha ḓovha vha vha rakhonṱhiraka wa kale wa Eskom, Vho Michael Lomas, fhano kha ḽa Afrika Tshipembe uri vha kone u livhana na milandu yavho ya zwiito zwa vhuaḓa. Vho Lomas vha ḓo humiselwa murahu uri vha livhane na mulandu muhulwane wa 41 wa zwiito zwa vhugevhenga ine ya elana na mushumo wa u fhaṱwa ha Tshiṱitshi tsha Muḓagasi tsha Kusile. Khaṱhulo iyi i dovha hafhu ya tou vha nḓila ya u sumbedza fulufhelo kha sisṱeme yashu ya zwa vhulamukanyi nahone i khwaṱhisedza vhuḓiimiseli hashu ha u tevhedza thendelano dza zwa pfanelo dza vhuthu dza dzitshaka.    •    Kha khaṱhulo yavho, Muhaṱuli Vho Charles Bourne vho sumbedzisa uri sisṱeme ya zwa dzi dzhele ya Afrika Tshipembe i na maga o teaho nahone i ḓo kona u swikela ṱhoḓea dza Vho Lomas.•    Zwa u sainwa ha mulevho nga Phresidennde Vho Ramaphosa une wa ṋea thendelo vha Yunithi ya zwa Ṱhoḓisiso dzo Khethekaho (SIU) ya uri vha ṱoḓisise mavharivhari a zwiito zwa vhuaḓa na ndangulommbi kha tshiimiswa tsha Eskom zwi khwaṱhisa ndingedzo dza u ita uri avho vhe vha ḓidzhenisa kha zwiito zwa vhuaḓa kha zwiimiswa zwa mabindu a muvhuso vha dzhielwe vhukando.•    Mulevho uyu u katela mavharivhari a vhuḓifari vhu songo teaho nahone vhu siho mulayoni he ha bvelela nga tshifhinga tsha vhukati ha ḽa 1 Ṱhafahmuhwe 2006 na 30 Ṱhangule 2024 nahone hu ḓo itwa ṱhoḓisiso kha khonṱhiraka dza ṱahe. Phresidennde vho dovha hafhu vha khwinisa mulevho une wa ṋea thendelo vha SIU uri vha bvele phanḓa na u ita ṱhoḓisiso kha mavharivhari a zwiito zwa vhuaḓa kha Muhasho wa Mveledziso ya Vhupo ha Mahayani na Mbuedzedzo ya Mavu. •    Khabinethe yo ṱanganedza tshigwevho tsha miṅwaha ya 15 tsha Muhulwane wa zwa Vhuinzhiniere wa kale kha tshiimiswa tsha Vhuendedzi ḽa Zwidimela zwa Vhaṋameli ḽa Afrika Tshipembe, Vho Daniel Mthimkhulu, nga Khothe ya Vhugevhenga ha zwa Makwevho ya Palm Ridge. Tshigwevho itshi tsho vha gundo ḽihulwane vhukuma kha nndwa ya u lwa na zwiito zwa vhuaḓa na vhufhura vhune ha khou bvelela kha zwiimiswa zwa shango ḽashu. Tshi dovha hafhu tsha sumbedza vhuḓiimiseli ha muvhuso ha u fhelisa tshoṱhe maitele a u sa fulufhedzea khathihi na u vhona uri hu khou vha na vhuḓifhinduleli kha maimo oṱhe.
3.1.3 U lwa na zwiito zwa u badelisa vhathu masheleni nga khani
    Khabinethe yo dzhia tsheo ya u ḓo lwa tshoṱhe na zwiito zwa u    badelisa vhathu masheleni nga khani
•    Shango ḽa Afrika Tshipembe ḽi khou guda u bva kha maitele a khwinesa ḽifhasini a u bveledza nḓila dza u lwa tshoṱhe na zwiwo zwa u badelisa vhathu masheleni nga khani.•    Maitele ane a katela tshitshavha tshoṱhe nga u angaredza khathihi na ndingedzo dzo ṱanganelaho u bva muvhusoni, mazhendedzi a zwa u tevhedza milayo, mabindu na zwitshavha, ndi zwone zwine zwa ṱoḓea u itela u bveledza vhuthihi ho livhiswaho kha u fhelisa tshoṱhe vhugevhenga uvhu.•    Zwiito zwa u badelisa vhathu masheleni nga khani a zwi tou vhaisa fhedzi vhathu avho, zwi dovha hafhu zwa khakhisa ikonomi yashu yoṱhe nga u angaredza. Nga u lwa na vhugevhenga uvhu, ri khou tsireledza mishumo, u ṱuṱuwedza vhubindudzi na nyaluwo ya ikonomi. •    Ri khou maanḓafhadza zwitshavha uri zwi ime, ri khou lwa na zwiito zwa u badelisa vhathu masheleni nga khani. Nga kha pfunzo, netiweke dza thikhedzo na sisṱeme dza u vhiga dza tshiphirini, ri khou ita uri u hanedzana na zwigevhenga zwi vhe zwo tsireledzeaho kha vhathu.•    SAPS i khou shomedzwa nga zwishumiswa na maitele a musalauno a u fhelisa zwiito zwa u badelisa vhathu masheleni nga khani, zwine khazwo ha katelwa maitele o khwinifhadzeaho a u kuvhanganya mafhungo a zwa vhusevhi khathihi na tshigwada tsha vhashumi tsho khetheaho u itela vha dzule vhe na nḓivho ya phanḓa kha maitele a zwigevhenga.    •    Zwiito zwa u badelisa vhathu masheleni nga khani kanzhi zwi bvela phanḓa zwavhuḓi kha vhupo vhune ha sa vhe na zwikhala zwa ikonomi. Muvhuso u khou tandulula thaidzo dzine dza vha dzone zwivhangi zwihulwane nga u bindudza kha zwa pfunzo, u sika mishumo na mveledziso ya zwa tshitshavha hu tshi katelwa na ndingedzo dzashu dza u kombetshedza u tevhedzwa ha milayo.  •    Muvhuso u khou shumisana zwavhuḓi na vhafarisani vha dzitshaka kha u kovhana mafhungo a zwa vhusevhi, u Londa netiweke dza zwa vhugevhenga khathihi na u fara zwigevhenga zwenezwo.•    Nungo dzashu dzo tou livhiswa nga maanḓa kha u tsireledza vhathu na mabindu a songo tsireledzeaho ane kanzhi a vha zwone zwipondwa zwa u thoma zwa zwiito zwa u badelisa vhathu masheleni nga khani. A hu na muthu ane a tea u tshila nga nyofho ngomu kha tshitshavha tsha hawe.  •    Mivhuso yo ḓiimisela kha ndingedzo dza tshifhinga tshilapfu dza u fhelisa vhugevhenga uvhu khathihi na u bveledza tsireledzo na vhutsireledzi ha tshoṱhe kha vhadzulapo vhoṱhe vha ḽa Afrika Tshipembe.
3.1.4  Mbilo dza vhukwila dza tshumelo dza zwa dzilafho na mulayo
•    Khabinethe yo vhaiswa nga fhungo ḽa uri hu na vhaṅwe vhoramilayo na vhaimeli vha sa fulufhedzei nahone vhane vha ṱoḓa zwoṱhe zwi tshi vha zwavho vhe vha lingedza u ita vhufhura ha masheleni a dzibiḽioni dza dzirannda u bva kha Muvhuso nga u ita mbilo dza zwa dzilafho na mulayowa dza vhufhura nahone zwi songo teaho. •    Hezwi zwiito zwo khakheaho zwo wanuluswa nga murahu ha ṱhoḓisiso dzo angalalaho vhukuma dze dza itwa nga vha tshiimiswa tsha SIU kha mavharivhari a mbilo dza zwa dzilafho na mulayo dza vhufhura dze dza itelwa Muvhuso u tou bva tsha ṅwaha wa 2017.•    Ṱhoḓisiso dzine dza khou bvela phanḓa dzo sumbedzisa uri vhaṅwe vhoramilayo tshiṅwe tshifhinga vha tshi khou shumisana na vhashumeli vha zwa mutakalo vhane vha shuma kha Muvhuso, vho vha vha tshi khou dzhenela Mihasho ya Mutakalo ya mavunḓu nahone milandu yo khunyeledzwaho nga vha tshiimiswa tsha SIU yo ita uri hu kone u vhulungwa masheleni a swikaho R3 biḽioni kha Mihasho ya Mutakalo yo fhambanaho.
3. Ndeme dza zwa mavhusele
•    Muvhuso wa Vhuthihi ha Lushaka (GNU) wo ḓiimisela kha u khwaṱhisa mashumele a muvhuso hu tshi itelwa u ṋetshedza zwipikwa zwa muvhuso wa zwa ndeme. •    Vhafarisani kha GNU vho ḓiimisela u ṱanganya vhuḓiimiseli havho hoṱhe sa tshithu tshithihi vha tshi itela u khwinifhadza matshilo a vhadzulapo vha shango ḽa Afrika Tshipembe. •    Ri na vhuḓiimiseli vhu re khagala ha u bveledza maitele a shumelaho vhathu kha masia oṱhe a muvhuso – kha sia ḽa muvhuso wa lushaka, wa vunḓu na muvhuso vwapo.
3.1 Mvelaphanḓa khulwane kha ndeme dza zwa mavhusele
3.1.1U khwinisa ndangulo ya zwiko zwa maḓi  
•    Ndingedzo dza u khwinisa ndangulo ya ndaka dza maḓi dzine dza vha hone zwazwinio khathihi n a u ita uri hu vhe na nḓisedzo ya maḓi kha tshifhinga tsha miṅwaha ya fumi i ḓaho dzo wana thikhedzo khulwane vhukuma nga murahu ha u ṱanganedzwa ha Mulayotibe wa Zhendedzi ḽa Themamveledziso ya Zwiko zwa Maḓi zwa Lushaka zwa Afrika Tshipembe SOC Ltd une wa vhumba zhendedzi ḽiswa ḽine ḽa ḓo vhana vhuḓifhinduleli ha u bveledza na u langa themamveledziso dza maḓi dza lushaka.•    Khabinethe yo ṱanganedza milayo miswa sa nḓila ine ya sumbedza ḽiga ḽa ndeme kha maitele a tshandukiso o livhiswaho kha u engedza zwa u dzhiela nṱha mushumo wa u londola na u fhaṱwa ha themamveledziso dza zwa maḓi khathihi na khwiniso dza vhunzani ha maḓi.3.1.2  Manwaṅwa a muvhalelano wa muvhuso vhupo
•    Khabinethe yo dzhiela nzhele Mawaṅwa a Muvhalelano wa ha Masipala nga Muṱolambalelano Muhulwane wa shango ḽa Afrika Tshipembe (AGSA) nga ṅwaha wa muvhalelano wa 2022/23 we wa sumbedza u khwinifhadzea nga zwiṱuku kha zwa ndangulo ya masheleni kha miṅwe ya mimasipala.    •    Naho zwo ralo, hu kha ḓi vha na mushumo munzhi une wa kha ḓi tea u itwa u itela u khwinisa zwa u tevhedza milayo kha vhunzhi ha mimasipala ine ya kha ḓi bvela phanḓa na u wana mvelelo dza mivhigo ya zwa muvhalelano i songo kunaho.•    Muvhigo wa AGSA wo sumbedza uri ndi mimasipala ya 34 fhedzi kha mimasipala yoṱhe mihulwane, ya tshiṱiriki na mimasipala ya vhupo i swikaho 257 ye ya wana mvelelo dza mivhigo ya muvhalelano yo kunaho.•    Ḽiṅwe fhungo ḽavhuḓi ndi ḽa uri tshivhalo tsha mivhigo ya muvhalelano i songo ṱanganedzwaho tsho tsela fhasi ngeno mimasipala i swikaho 45 yo khwinifhadza mvelelo dza mivhigo yayo ya muvhalelano u tou bva nga ṅwaha wa muvhalelano wa 2020/21 ngeno hu na uri iyo ye ya kona u rumela zwitatamennde zwayo zwa masheleni nga tshifhinga yo khwinifhadzea u bva kha 81% nga ṅwaha wa muvhalelano wa 2020/21 u ya kha 94% nga ṅwaha wa muvhalelano wa 2022/23.•    Khabinethe yo ṱuṱuwedzwa nga fhungo ḽa uri Muhasho wa Tshumisano dza Mavhusele na Mafhungo a Sialala, nga tshumisano na AGSA, u khou bvela phanḓa u tikedza na u thoma u shumisa maga o livhiswaho kha u engedza khwiniso dzo swikelwaho kha miṅwe mimasipala.  •    Muhasho wo dovha hafhu wa dzhiela nṱha zwa u thusa mimasipala ine ya sa khou shuma zwavhuḓi fhano shangoni nga u khwinifhadza vhukoni ha vhashumi nga kha maitele a vhugudisi na u bveledzisa zwikili, hu tshi katelwa na u shumisa milayo ya nga ha zwilinganyo zwa fhasisa kha vhalangi vha ha masipala na vhaofisiri vha maimo a nṱha.
B.    Mafhungo maswa u ya kha Khabinethe
(i)    Ḓuvha ḽa Tshihumbudzi ḽa Mapholisa ḽa Lushaka (a)    Khabinethe yo ḓivhadzwa nga ha Ḓuvha ḽa Tshihumbudzi ḽa Mapholisa ḽa Lushaka, ḽe ḽa farwa nga Swondaha, ya ḽa 1 Khubvumedzi 2024. (b)    Heḽi Ḓuvha ḽa Tshihumbudzi ḽo livhiswa kha u ṱhonifha vhafumakadzi na vhanna vha mapholisa vhe vha lovha musi vhe mushumoni khathihi na u dzhia vhukando ho teaho ha u tikedza miṱa yavho, nga maanḓa vhana vhavho vhane vha kha ḓi vha tshikoloni.  (c)    Muvhuso wo vhaiswa vhukuma nga mulandu wa dzi mpfu dza vhaofisiri vha mapholisa vha swikaho 39 vhe vha lovha musi vhe mushumoni nahone u ḓo sala murahu avho vhe vha ḓidzhenisa kha mabulayo aya a vhaofisiri vha mapholisa musi vhe mushumoni wavho nga nḓila yo fhelelaho. (d)    Muvhuso u khou dzhiela nṱha nndwa ya u lwa na zwiito zwoṱhe zwa vhugevhenga nahone u ḓo khwaṱhisa milayo ine ya ḓo ita uri muvhuso u kone u khwaṱhisa ndingedzo dzawo dza u lwa na vhugevhenga.
(ii)    Mvelaphanḓa yo swikelwaho nga shango ḽa Afrika Tshipembe kha u tandulula thaidzo dza vhuṱudzeṱudze vhune ha vha hone he ha ita uri shango ḽi lavheleswe nga vha Tshigwada tsha u Shuma tsha nga ha Vhukando ha zwa Masheleni (FATF) hu tshi itelwa u lwa na zwiito zwa u dzumba vhubvo ha masheleni.
(a)    Khabinethe yo ṱanganedza muvhigo wa vhuṋa wa nga ha mvelaphanḓa yo swikelwaho nga vha Komiti ya Vhukati ha Mihasho wa nga ha fhungo ḽa U lwa na Zwiito zwa u Dzumba Vhubvo ha Masheleni khathihi na U Fhelisa zwa u Ṋetshedzwa ha Masheleni kha Zwigwada zwa Vhutherorisi (IDC-AML/CFT) U tou bva tshe shango ḽa Afrika Tshipembe ḽa vhewa kha mutevhe wa mashango ane a tea u lavheleswa nga vha FATF u tou bva nga ṅwedzi wa Luhuhi 2023. Hezwi zwi tikedza tsheo ya Khabinethe ya ḽa 27 Khubvumedzi 2023 ya uri IDC-AML/CFT ine ya vha yone i vhigaho nga ha mvelaphanḓa kha fhungo iḽi i ṋetshedze muvhigo wayo luraru nga ṅwaha.(b)    Ho no vha na mvelaphanḓa khulwane kha shango ḽa Afrika Tshipembe ya u tandulula thaidzo dza vhuṱudzeṱudze vhune ha vha hone kha zwa u tevhedza ṱhoḓea dza zwa thekhiniki nahone kha idzo dza 20, ho kona u swikelwa dza 15 nga nḓila yo fhelelaho.  (c)    U itela uri shango ḽa Afrika Tshipembe ḽi kone u bva tshoṱhe kha mutevhe wa mashango ane a tea u lavheleswa nga vha FATF, ho vha na nyito dzi swikaho 22 dze dza ṱaluswa sa vhuṱudzeṱudze vhu khakhisaho mashumele avhuḓi, vhune khaho, ha malo ho no tandululwa u swikela zwino ngeno uho vhuṅwe ha 14 ho salaho vhu tshi ḓo tandululwa nga ṅwedzi wa Luhuhi 2025. (d)    Khabinethe yo dzhiela nzhele u konḓa ha lushaka lwa zwithu zwine zwa khou tea u tandululwa, fhedzi i kha ḓi vha yo ḓiimisela u vhona uri hu khou engedzwa ndingedzo dza u tandulula zwiṅwe zwithu zwo salaho khathihi hafhu na u dzhiela nzhele zwauri ndingedzo dza ḽa Afrika Tshipembe dzi khou ḓisa mvelelo dza khwine musi dzi tshi vhambedzwa na dza maṅwe mashango o bvelelaho u fana na shango ḽa Amerika, ḽine ḽa kha ḓi vha murahu kha shango ḽa Afrika Tshipembe.
(iii)    Pulane Khulwane ya nga ha Mbanzhe
(a)    Khabinethe yo ḓivhadzwa nga ha mvelaphanḓa yo swikelwaho kha zwa u bveledzwa ha Pulane Khulwane ya nga ha Mbanzhe, ine yo livhiswa kha u ṋetshedza muhanga wa u thomiwa, u limiwa na u bveledziswa ha nḓowetshumo ya mbanzhe na hemp fhano kha ḽa Afrika Tshipembe hu tshi itelwa u shela mulenzhe kha zwa nyaluwo ya ikonomi, u fhelisa vhushai na u sika mishumo.(b)     Heyi Pulane Khulwane yo ḓitika nga thikho dza ṱahe, dzine dza vha Tshumelo dza zwa Milayo dzo Khwaṱhaho; Sisteme ya Nḓisedzo ya Mbeu ya Tshifhinga Tshilapfu; Mveledziso ya Ṱhoḓisiso na Thekhinoḽodzhi; Sisteme dza Thikhedzo ya Vhabveledzi; Mveledziso ya Maraga; Mveledziso ya Bindu na Vhaṋetshi vha tshumelo; Mveledziso ya Vhumagi na Tshibveledzwa; Pfunzo na Vhugudisi; Vhudavhidzano na Tsivhudzo.
(c)    Zwi tevhelaho ndi manweledzo maṱuku a mvelaphanḓa yo no itwaho u swika zwino:i.    Nga murahu ha u ḓivhadzwa ha hemp sa tshimela tsha zwa vhulimi, ho no ṋetshedzwa phumethe dza u ṱavha hemp dza 1 110 nga u angaredza.ii.    Phresidennde Vho Ramaphosa vho ṱanganedza Mulayotibe wa Mbanzhe dza Tshumiso ya Phuraivethe nga ṅwedzi wa Shundunthule 2024. iii.    Muhasho wa zwa Vhulamukanyi na Mveledziso ya Ndayotewa wo thoma maitele a u ita mvetamveto ya milayo ya u tikedza uyu mulayo wa Mbanzhe dza Tshumiso ya Phuraivethe.iv.    Muhasho wa Mutakalo, nga kha Maanḓalanga a Ndangulo ya Zwibveledzwa zwa Mutakalo a Afrika Tshipembe, wo khunyeledza mushumo wa zwa vhukwamani nga ha tshanduko dza kha Mulayo wa Sheduḽu dza Mishonga na Zwithu zwi Elanaho, wa ṅwaha 1965 (Mulayo 101 wa 1965).v.    Muhasho wa zwa Mbambadzo, Nḓowetshumo na Phikhisano (dtic) u kha ḓi bva u khunyeledza tsenguluso ya nyimele na maitele oṱhe ane a ḓo tevhedzwa kha u maga zwibveledzwa zwa kha sekhithara ya Hemp na Mbanzhe fhano Afrika Tshipembe nahone hu si kale, dtic i ḓo thoma mafulo a zwa vhukwamani na vhadzulapo nga ha Mekanyomaitele ya zwa Makwevho kha Mbanzhe.vi.    Khoro ya Ṱhoḓisiso dza zwa Vhulimi (ARC) yo bveledza tshaka mbili dza hemp nahone nga thikhedzo ya Muhasho wa zwa Vhulimi, Mbuedzedzo ya Mavu na Mveledziso ya Mahayani (DALRRD), zwazwino u kati kha khalaṅwaha ya vhuvhili ya u bveledza mbeu nga vhunzhi hu tshi itelwa uri zi vhe hone nga tshifhinga tsha khalaṅwaha ya u ṱavha ya ṅwaha wa 2025.vii.    Nga ṅwedzi wa Shundunthule 2024, Minisṱa wa zwa Vhulimi, Mbuedzedzo ya Mavu na Mveledziso ya Mahayani vho ṱanganedza Tshikimu tsha Ṱhanziela dza Hemp hu tshi itelwa u langa u fulufhedzea na ndeme ya tshaka dzo fhambanaho dza zwivhumbeo zwine hemp ya phaḓaladzwa i khazwo u itela uri hu kone u tikedzwa sisṱeme ya u bveledza mbeu dza hemp ine ya nga vha ya tshifhinga tshilapfu.   viii.    DALRRD yo thoma ṱoḓisiso dza mutengo wa masheleni a swikaho R124 miḽioni na vha ARC dzine dzo sedzesa kha zwa u liṅwa ha mbanzhe hu tshi itelwa u dzi shumisa kha zwa mishonga, masila na zwiṅwe zwo fhambanaho, ṱhoḓisiso dza nga ha malwadze a tshimela tsha mbanzhe, u kuvhanganya tsikitshili dzapo, vhubveledzi ha sisṱeme ya mbeu Mbanzhe.ix.    Kha ḽa Gauteng, nga tshumisano na vha Khoro ya Ṱhoḓisiso ya zwa Saintsi na Nḓowetshumo, mabindu a 10 ane a vha maṱuku, a vhukati na maṱukusa, o swika he a tikedzwa hu tshi itelwa u bveledza zwibveledzwa. DALRRD i khou bvela phanḓa na u kwamana na mavunḓu nga ha vhuḓiimiseli u swika zwino. x.    U itela u khwinisa mashumele a muhasho kha zwa u lavhelesa zwa u liṅwa ha hemp nga vhalimi vha re na phumethe yo teaho, ARC yo bveledza mbekanyamushumo ya zwa vhugudisi yo dodombedzwaho hu tshi itelwa tshumelo dza zwa vhulavhelesi.
(iv)    Ṅwedzi wa Tshumelo dza Muvhuso dzo Ṱanganelaho
(a)    Khabinethe yo ḓivhadzwa nga ha pulane dza u fululedza Ṅwedzi wa Tshumelo dza Muvhuso dzo Ṱanganelaho wa uno ṅwaha. (b)    Ṅwedzi wa Tshumelo dza Muvhuso dzo Ṱanganelaho wa uno ṅwaha u khou pembelelwa nga fhasi ha thero ine ya ri: “Muvhuso une wa shuma”. (c)    Ṅwedzi wa Tshumelo dza Muvhuso dzo Ṱanganelaho u shuma sa tshihumbudzi tsha uri u shumela zwitshavha zwi amba mini khathihi na u sedza kha zwine muvhuso wa khou ita, nga maanḓa kha zwa nḓisedzo ya tshumelo.  (d)    Uno ṅwaha, shango ḽa Afrika Tshipembe ḽi khou pembelela Miṅwaha ya 30 ya Demokirasi khathihi na vhuṱambo ha vhu 27 ha Nḓivhadzamulayotibe ya Batho Pele sa wone muhanga wa tshandukiso ya nḓisedzo ya tshumelo dza muvhuso fhano kha ḽa Afrika Tshipembe.(e)    Mbekanyamushumo yo Ṱanganelaho ya Vhukati ha Mihasho i katela Ṅwedzi wa Tshumelo dza Muvhuso; Ṅwedzi wa zwa Vhufa; Ṅwedzi wa zwa Vhuendelamashango na Ṅwedzi wa u Ṱavha Miri.
C.    U tholwa
U tholwa hoṱhe hu ḓo khunyeledzwa nga murahu ha u khwaṱhisedza ndalukano na u ṱanzwa madzina ho teaho.  
(a)    Mufumakadzi Vho Yolanda Batandwa Damoyi sa Mulangi Muhulu kha Bodo ya Koporasi ya Vhubindudzi ha Muvhuso.
(b)     Mufumakadzi Vho Thulisile Glory Manzini sa Mulangi Muhulu kha Muhasho wa Mveledziso ya Mabindu Maṱuku.(c)    U tholwa ha miraḓo ya Bodo ya zwa Vhulangi ha Daimane na Matombo a Penyaho ya Afrika Tshipembe  
(i)    Vho Abiel Mngomezulu (Mudzulatshidulo);(ii)    Dokotela Vho Natalie Skeepers     – Muraḓo ane a sa vhe kha khorotshitumbe;(iii)    Mufumakadzi Vho Fungai Mushohwe – Muraḓo ane a sa vhe kha khorotshitumbe;(iv)    Mufumakadzi Vho Faith Tumelo Mokwena – Muraḓo ane a sa vhe kha khorotshitumbe;(v)    Dokotela Vho Tshepo David Khoza –     Muraḓo ane a sa vhe kha khorotshitumbe;(vi)    Mufumakadzi Vho Leanda-Marsha Mtshali – Muraḓo ane a sa vhe kha khorotshitumbe;(vii)    Vho Norman Baloyi – Muraḓo ane a sa vhe kha khorotshitumbe;(viii)    Vho Mawethu Cawe – Muraḓo ane a sa vhe kha khorotshitumbe;(ix)    Muambeli Vho Madikeledi Moloto –    (Muimeli wa muraḓo muhulwane wa DMRE);(x)    Mufumakadzi Vho Rebone Nkambule – (DMRE muimeli wa muṅwe muraḓo wa nga thungo);(xi)    Vho Rangers Molapo – (Muimeli muhulwane wa NUM);(xii)    Vho Dingindawo Sibeko – (Muṅwe muimeli wa NUM wa nga thungo);(xiii)    Muambeli Vho Leon Johannes Pretorius –    Muraḓo muhulwane wa UASA.(xiv)    Mufumakadzi Vho Nongcebo Ngcobo – Muraḓo muhulwane wa SARB.(xv)    Mufumakadzi Vho Kamolegelo Manamela – Muṅwe muraḓo wa SARB wa nga thungo;(xvi)    Mufumakadzi Vho Nosiphiwo Mzamo – (Muraḓo wa u ḓadzisa); na(xvii)    Vho Cecil Khoza – (Muraḓo wa u ḓadzisa).
(c)    U tholwa ha miraḓo ya Bodo ya Muvhambadzi wa Daimane wa Muvhuso(i)    Vho Abbey Chikane (Mudzulatshidulo);(ii)    Vho Ernest Blom – Muraḓo ane a sa vhe kha khorotshitumbe;(v)    Mufumakadzi Vho Komathie Kisten Govender – Muraḓo ane a sa vhe kha khorotshitumbe;(vi)    Muambeli Vho Mpati Lebakeng – Muraḓo ane a sa vhe kha khorotshitumbe;(vii)    Dokotela Vho Olga Masekoa – Muimeli wa Muhasho; (viii)    Mufumakadzi Vho Hellen Diatile –Muimeli wa muraḓo muhulwane wa NUM;(ix)    Vho Thapelo Malekutu – Muṅwe muraḓo wa NUM wa nga thungo;(x)    Mufumakadzi Vho Adele Rossouw – Muimeli wa muraḓo muhulwane wa     Solidarity.(xi)    Vho Johan Du Toit Böning – Muimeli wa muraḓo wa Solidarity wa nga thungo;(xii)    Vho Jacques Hugo – Muimeli wa UASA.(xiii)    Mufumakadzi Vho Danile Nyakale – Muimeli wa muraḓo muhulwane wa IDC.(xiv)    Vho Lefu Dlamini – Muimeli wa IDC wa nga thungo;(xv)    Mufumakadzi Vho Nosiphiwo Mzamo – Muraḓo ane a sa vhe kha khorotshitumbe (Muraḓo wa u ḓadzisa); na(xvi)    Vho Cecil Khosa –    Muraḓo ane a sa vhe kha khorotshitumbe (Muraḓo wa u ḓadzisa).
D. Vhuṱambo vhune ha khou ḓa
a)    Ṅwedzi wa Vhufa
•    Nga ṅwedzi wa Khubvumedzi, shango ḽa Afrika Tshipembe ḽi ḓo vha ḽi tshi khou pembelela ṅwedzi wa Vhufa nga fhasi ha thero ine ya ri: “U pembelela matshilo a vhahali vhashu vhe vha lozwa matshilo avho vha tshi itela mbofholowo yashu”.•    Kha uno ṅwedzi, muvhuso u ḓo rwela ṱari Thandela ya u Vhuisa Vhafhalali yo livhiswaho kha u vhuisela murahu fhano hayani masalela a vhalelwambofholowo vhe vha lovha musi vhe kha vhufhalali ha mashango a nnḓa hu tshi itelwa u thusa uri miṱa yo kwameaho i kone u vha na tshifhinga tsha u hangwa tshoṱhe izwo zwo iteaho, hu tshi katelwa na u fhodza khathihi na u vhuedzedza lushaka lwashu.•    Maga aya a vhumba tshipiḓa tsha Mbekanyamaitele ya Lushaka ya u Vhuisela murahu na Mbuedzedzo ya Masalela a Vhathu na Zwithu zwa Vhufa. Avho vhe vha ṋetshedza matshilo avho vha tshi itela mbofholowo yashu ndi vhone vhe vha vula nḓila ya demokirasi yashu yo ḓitikaho nga ndayotewa ye ya swikelwa hu tshi itelwa maitele a u ṱhonifha tshirunzi tsha vhuthu na pfanelo dzi linganaho dza vhathu vhoṱhe.   •    Muvhuso u khou ita khuwelelo kha vhadzulapo vhoṱhe vha ḽa Afrika Tshipembe ya uri vha shumise ṅwedzi wa zwa Vhufa kha u ṱuṱuwedza vhuthihi ha zwa matshilisano nga nḓila khulwane, u fhaṱa lushaka khathihi na ṱhaluso ya lushaka i fanaho hu tshi katelwa na u hulisa avho vhe vha kumedzela matshilo avho vha tshi itela uri ri kone u wana mbofholowo.
b)    Buthano ḽa Nnyi na Nyi ḽa Dzangano ḽa Vhuthihi ha Dzitshaka (UNGA) ḽa vhu 79
•    Phresidennde Vho Ramaphosa vha ḓo ranga phanḓa vhurumelwa ha ḽa Afrika Tshipembe u ya kha Nyambedzano dza Nnyi na Nnyi dza Dzulo ḽa vhu 79 ḽa UNGA fhaḽa ḓoroboni ya New York u bva nga ḽa 24 u swika 30 Khubvumedzi 2024. •    Guvhangano ḽa uno ṅwaha ḽi khou vhidzwa nga fhasi ha thero ine ya ri: “Vhuthihi nga u fhambana hashu, hu tshi itelwa mulalo, mveledziso ya tshifhinga tshilapfu na tshirunzi tsha vhuthu hu tshi itelwa muthu muṅwe na muṅwe hoṱhehoṱhe.”•    Phresidennde Vho Ramaphosa vha ḓo amba kha Buthano ḽa Nnyi na Nnyi nga ḽa 24 Khubvumedzi 2024, hune vha ḓo vha vha tshi khou ṋetshedza tsenguluso ya zwa mulalo wa zwino zwa ḽifhasi na wa dzhango ḽa Afrika, vhutsireledzi khathihi na khaedu dza mveledziso. •    Phanḓa ha musi UNGA 79 i tshi nga thoma, Muṅwaleli Muhulwane wa UN vha ḓo vhidza Muṱangano wa Vhumatshelo nga ḽa 20 na ḽa 21 Khubvumedzi 2024 fhaḽa Ofisini Khulwane dza UN. Muṱangano uyu u ḓo kuvhanganya vharangaphanḓa vha ḽifhasi fhethu huthihi u itela u ṱuṱuwedza thendelano dza ḽifhasi dza nga ha u bveledza nyimele ya zwino ya khwine nga thungo hu tshi khou tsireledzwa vhumatshelo.
c)    Ṱano ḽa zwa Vhuendatshikhalani na Vhupileli (AAD) na Ṱano ḽa zwa Muyani ḽa ṅwaha wa 2024
•    Phresidennde Vho Ramaphosa vha ḓo vula ṱano ḽa AAD, ḽine ḽa ḓo vha hone u bva nga ḽa 18 u swika 22 Khubvumedzi 2024 fhaḽa Gammbani ya Mmbi ya Muyani ya Waterkloof kha ḽa Gauteng nga fhasi ha thero ine ya ri: “U bveledza Nḓila Ntswa, U Kovhana Thandululo, U Ṱana Vhutumbuli na Vhukoni”. •    AAD ḽi tou vha ḽone ṱano ḽa zwa Vhupileli ḽone ḽoṱhe ḽine ḽa farelwa fhano kha Dzhango ḽa Afrika nga shango ḽa Afrika Tshipembe nahone ḽi vhewa kha mutevhe wa maṱano a rathi a nṱha kha khaḽendara ya zwa Vhupileli ya ḽifhasi ḽine zwipikwa zwaḽo ha vha u:

u sumbedza thekhinoḽodzhi ya maimo a nṱha ya zwa Vhupileli na vhuendatshikhalani ye ya bveledzwa na u magwa fhano kha ḽa Afrika Tshipembe na u mona na ḽifhasi.
u ṱuṱuwedza na u tshimbidza maitele a u rengisela thundu mashangoni a nnḓa zwine zwa ita uri nḓowetshumo ya zwa Vhupileli na zwa vhufhufhi ha muyani. 
u ṱuṱuwedza na u khwaṱhisa vhuimo ha ḽa Afrika Tshipembe sa muṱuṱuwedzi muhulwane wa vhutumbuli vhuswa na vhumagi.
u ṱuṱuwedza netiweke dza vhushaka ha vhukati ha dzitshaka; ha vhukati ha mabindu na ha vhukati ha mivhuso. 
u kunguwedza shango ḽa Afrika Tshipembe sa fhethu havhuḓi ha zwa vhuendelamashango na mabindu.  
u shela mulenzhe kha zwa u sikwa ha mishumo.    u bveledza tshikhala tsha zwa pfunzo hu tshi itelwa u ṱuṱuwedza mishumo ya zwa vhupileli na vhufhufhi ha muyani khathihi na vhutumbuli ha zwithu zwiswa nga vhaswa.

d)    Thonamennde ya Basketball ya Afrika ya vha Miṅwaha ya Fhasi ha 18 ya FIBA
•    Shango ḽa Afrika Tshipembe zwazwino ḽi khou fara mitambo ya Vhugweṋa ha Basketball ya Afrika ya vha Miṅwaha ya Fhasi ha 12 ya tshaka dza 12 fhaḽa ḓoroboni ya Pretoria u bva nga ḽa 1 u swika ḽa 14 Khubvumedzi 2024. Thonamennde iyi yo vhumbwa nga thimu dza 12 dza basketball ya lushaka ya vhanna na thimu dza 12 dza vhafumakadzi.  
e)    U saiṅwa ha Maitele a u thoma u Shumisa vhukati ha muhasho wa Pfunzo dza Mutheo na Muhasho wa zwa Mitambo, Vhutsila na Mvelele
•    Nga ḽa 4 Khubvumedzi 2024, Minisṱa vha Pfunzo dza Mutheo na vha Muhasho wa Mitambo, Vhutsila na Mvelele vho saina Maitele a u thoma u Shumisana hu tshi itelwa u bveledza maitele a zwa mitambo ya tshikolo khathihi na u tikedza ndeme ya mishumo ya u ḓadzisa vhugudi zwikoloni zwashu u itela u alusa vhana nga nḓila yo fhelelaho khathihi na u vha thusa kha u bveledza zwikili na vhukoni ha ndeme u itela uri vha bvelele na u vha vhadzulapo vhane vha shela mulenzhe kha zwa ḽino shango.   •    Maitele aya hu katelwa na mbekanyamushumo dza tshumisano dzo fhambanaho u fana na Vhaḓinḓa vha zwa mitambo; Gammba ya Vhaswa ya Lushaka; Mitambo ya Sialala; Kilabu dza u vhala, Mbekanyamushumo dza Pfunzo ya zwa Vhufa; Spelling Bee; Mbekanyamushumo ya Vhafunashango vha Vhaswa; Pfunzo ya zwa Nyonyoloso; Mbekanyamushumo ya Ḽaiburari ya Lushaka; Siṱadifodo tsha Khwayara dza Zwikolo zwa Afrika Tshipembe; Vhege ya Tsivhudzo ya Vhufa ya Lushaka, na dziṅwe.
E. Milaedza
1. U fhululedza
Khabinethe yo rumela maipfi ayo a u fhululedza na u tamela mashudu kha:
•    Vhaṱoḓisisi vha ḽa Afrika Tshipembe vhe vha ḓidzhenisa kha ṱhoḓisiso dza maimo a nṱha, dza BEAT-Tuberculosis (TB), dze dza vha mbekanyamushumo ya u tou thoma ḽifhasini ya u lwa na dwadze ḽa lufhiha ḽine ḽa kunda mushonga kha zwigwadza zwoṱhe zwa vhadzulapo, zwe hezwi zwa ṱuṱuwedza mbekanyamaitele ya zwa dzilafho ḽa TB ya dzitshaka ya vha Dzangano ḽa zwa Mutakalo ḽa Ḽifhasi. •    Warona Tsiane na Onalerona Tsiane, vhane vha ḓivhiwa sa Tee Sisters, nge vha wana vhuimo ha vhuraru kha mitambo ya maimo a nṱha ya Miṱaṱisano ya Khaphu ya Ḽifhasi ya Vhoramabindu ye ya farelwa fhaḽa kha ḽa Japan. Avha vha ḓivhiwa sa The Tee Sisters vho dovha hafhu vha thuba pfufho mbili dza Zwipikwa zwa Mveledziso ya Tshifhinga Tshilapfu u bva kha dzangano ḽa UN, nga maanḓa kha Zwipikwa zwa 1 (U fhelisa Vhushayi) na 16 (Mulalo, Vhulamukanyi na Zwiimiswa zwo Khwaṱhaho).
•    Vho Ramitambo vha lushaka lwashu kha mitambo ya Vhugweṋa ha Ḽifhasi ha vha Fhasi ha Miṅwaha ya 20 na Mitambo ya Oḽimpiki dza Vhaholefhali, nga maanḓa:  o    mugidimi wa luvhilo luhulu ane a kha ḓi vha mutukana muṱuku, Bayanda Walaza kha u wina hawe mendele wa musuku kha makhaulatshele a mbambe ya 100m na 200m ya vha nga fhasi ha Miṅwaha ya 20. Walaza ndi ane zwazwino a vha kha murole wa maṱiriki kha tshikolo tsha Curro Hazeldean tshi re fhaḽa ḓoroboni ya Pretoria.o    Bradley Nkoana nge a wina mendele wa Buronzo kha muṱaṱisano wa mbambe ya makhaulatshele ya 100m kha mitambo ya Vhugweṋa ha ḽifhasi ha vha re fhasi ha miṅwaha ya 20.o    Udeme Okon nge a wina mendele wa musuku kha mitambo ya makhaulatshele a mbambe ya 400m ya vhugweṋa ha ḽifhasi ha vha te fhasi ha miṅwaha ya 20.  o    Mendele wa siḽivhere wa thimu ya mbambe ya riḽei ya vhanna ya 4x400m (Bryan Katoo, Sihle Mahlangu, Njabulo Mbatha, Udeme Okon) kha muṱaṱisano wa vhugweṋa ha ḽifhasi wa vha miṅwaha ya fhasi ha 20o    JL van Rensburg nge a wina mendele wa Siḽvhere kha makhaulatshele a mutambo wa Vhugweṋa ha Ḽifhasi wa shot-put ya vhanna vha miṅwaha ya fhasi ha 20.o    Hannah van Niekerk we a wina mendele wa Buronzo kha mutambo wa mugidimo wa 400m Vhugweṋa ha ḽifhasi wa vha miṅwaha ya fhasi ha 20.o    Mpumelelo Mhlongo we a wina mendele wa Musuku khathihi na u vunḓa rekhodo ntswa ya ḽifhasi kha mutambo wa vhanna wa t44 100m kha mitambo ya Oḽimpiki dza vhaholefhali dza paris. o    Louzanne Coetzee we a wina mendele wa Boronzo kha mutambo wa Vhafumakadzi wa T11 1500m kha Mitambo ya Oḽimpiki dza Vhaholefhali dza Paris.
•    Ronwen Williams, mulindavhunwo wa Bafana-Bafana na thimu ya Mamelodi Sundowns, kha u nangwa hawe u vha muṅwe wa vhalindavhunwo vha khwinesa vha fumi (10) ḽifhasini nga tshifhinga tsha u avhelwa ha pfufho dza Ballon d’Or •    Thimu ya Springboks, nge vha kunda thimu ya All Blacks nga tshifhinga tsha mutambo wa Vhugweṋa ha Ragibii ya Castle Lager nga Mugivhela, wa ḽa 31 Ṱhangule 2024. •    Zhendedzi ḽa Zwidimela zwa Vhaṋameli ḽa Afrika Tshipembe (PRASA) na Gautrain nga u ṋetshedza havho tshumelo ya zwa vhuendi yo ṱanganelaho ye ya ita uri vhadzulapo vha ḽa Afrika Tshipembe vha kone u ṱalela mutambo wa ragibii wa vhukati ha Springboks na All Blacks. Khabinethe yo dovha hafhu ya ṱuṱuwedza vhadzulapo uri vha ṋamele zwidimela zwa vha ha PRASA zwo ṅwalwaho maipfi a uri Miṅwaha ya 30 ya Mbofholowo na Demokirasi.
4.    NdilisoKhabinethe yo ṱahisa maipfi ayo a ndiliso kha vha muṱa na dzikhonani dza:
•    Prof Vho Brian O'Connell, Murekhitha na Muthusa Tshantseḽa wa Yunivesithi ya Kapa Vhukovhela. Vho shuma sa Murekhitha u bva nga ṅwaha wa 2001 u swika 2014. •    Muhashi wa radio na theḽevisheni Vho Thabiso Sikwane, vhe vha vha vhe muhashi makone vhe vha ṱuṱuwedza vhathu vhanzhi kha shango ḽoṱhe.•    Murendi wa zwirendo zwa u fhululedza Bishop Vho Jessica Mbangeni, vhe vha vha vha tshi ḓivhelwa u vha na vhukoni vhuhulu kha zwa vhurendi. Mishumo yavho i katela mushumo we vha u ita nga tshifhinga tsha u vhewa tshiduloni ha Phresidennde wa kale Vho Thabo Mbeki nga ṅwaha wa 1999 na kha vhuṱambo ha muzika ha Nelson Mandela 46664. •    Vho Mphakamisi Nciweni, mudededzi wa Tshikolo tsha Phuraimari tsha  KwaZakhele tshi re ngei kha vunḓu ḽa Kapa Vhubvaḓuvha, vhe vha vhulahelwa henefho dzharaṱani ya tshikolo nga vhathu vhane vha ita zwa u ṱoḓa u badela masheleni nga khani zwi songo tea.
Mbudziso: Mufumakadzi Vho Nomonde Mnukwa – Muambeli wa Muvhuso vho tou FarelahoLuṱingothendeleki: 083 653 7485"
"Tshitatamennde tsha Muṱangano wa Khabinethe wa Ḽavhuraru, ḽa 18 Khubvumedzi 2024",20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-18-khubvumedzi,"A.    Mafhungo a Zwino kha Shango
1.    Ikonomi
1.1    Tsumbo dzavhuḓi dza zwa Ikonomi
1.1.1    Khabinethe yo ṱanganedza tsumbo dzavhuḓi dza zwa ikonomi sa zwe zwa sumbedziswa kha mbalombalo dze dza bviswa nga vha tshiimiswa tsha zwa Mbalombalo tsha Afrika Tshipembe (StatsSA). 1.1.2    Nga ḽa 3 Khubvumedzi 2024, tshiimiswa tsha StatsSA tsho ḓivhadza nyengedzedzo ya 0.4% kha Zwibveledzwaguṱe Zwapo (GDP) kha kotara ya vhuvhili ya ṅwaha wa 2024. Nyengedzedzo iyi yo ṱuṱuwedzwa nga u khwinifhadzea he ha vha hone kha sekhithara ya zwa vhumagi nga nyaluwo ya 1.7% ya ṅwaha nga ṅwaha.   1.1.3    Khwinifhadzo idzi dza kha sekhithara dza zwa vhumagi dzo kona u bveledziswa nga khethekanyo ṱhanu (5) kha dza fumi (10) dza zwa vhumagi dzine dza vha, zwiḽiwa na zwinwiwa, tsimbi na mutale wa mutheo, zwibveledzwa zwa mutale une wa si vhe tsimbi na tshitili, zwibveledzwa zwa mutale na kha sekhithara dza zwa mitshini dze dza rekhoda nyengedzedzo khulwane kha zwa vhubveledzi. 1.1.4    Zwa u vusuluswa ha sekhithara ya zwa vhumagi ndi zwithu zwine zwa vha mvelaphanḓa ya ndeme vhukuma kha zwa u vhuedzedza ngonani nḓowetshumo hafhu ya shango ḽa Afrika Tshipembe.U ḓadzisa kha zwenezwo, Indekisi ya Mitengo ya Vharengi (CPI) ya Nṱha kha vhupo hoṱhe ha dziḓoroboni, yo sumbedzisa uri tshanduko ya mitengo kha ṅwedzi wa Ṱhangule 2024 yo vha i 4.4%, zwine zwa amba uri yo tsela fhasi u bva kha 4.6% nga ṅwedzi wa Fulwana 2024, nahone musi zwo ralo, tshikalo tsha tshanduko ya mitengo ya tshumelo tsho vha tshi 4.5%, zwine zwa vha u tsela fhasi u bva kha 4.7% nga ṅwedzi wa Fulwana 2024. Ho vha na u dzulela u khwinifhadzea ha CPI u tou bva nga ṅwedzi wa Ṱhafamuhwe 2024.  
1.2    Mvusuluso ya Khamphani dza Muvhuso (dziSOC)
1.2.1    Khabinethe yo ṱanganedza mvelaphanḓa ine ya vha kati ine ya khou itwa kha zwa u vusuluswa ha dziSOC nahone khwinifhadzo kha zwa mashumele a SOC dzi ḓo shela mulenzhe nga nḓila yavhuḓi kha fulo ḽa u bveledza nḓowetshumo kha shango ḽa Afrika Tshipembe.   1.2.2    Kha fhungo ḽeneḽi, ndi zwa ndeme u dzhiela nṱha uri Denel yo sumbedzisa mbuelo ya masheleni a swikaho R390 miḽioni hu sa khou vhalwa nzwalelo na mithelo ya kha ṅwaha wa muvhalelano wa 2023/2024, hune zwa kushumisele kwa masheleni nga nḓila i songo teaho zwa vha zwi tshi khou tsela fhasi nga 98%. PRASA na yone i khou ita mvelaphanḓa khulwane vhukuma kha zwa u vhuedzedzwa ha zwidimela zwa u hwala vhathu zwiporoni lune zwazwino ho no vha na nḓila dza zwiporo dza 31 kha dza 40 dzine dza khou shuma ngeno Pulane ya Mbuedzedzo ya vha ha Eskom i tshi khou bvela phanḓa na u vha na mvelelo dzavhuḓi, hune maitele a u khaulwa ha muḓagasi nga u sielisana a vha uri zwazwino a tshe o imiswa lwa tshifhinga tshi swikaho maḓuvha a 175 u swika zwino nga ḽa 18 Khubvumedzi 2024.
2.    U lwa na Zwiito zwa Vhugevhenga na Vhuaḓa
2.1 Fulo ḽa Operation Shanela
2.1.1 Khabinethe yo ṱanganedza mvelaphanḓa ine ya khou itwa kha zwa u lwa na zwiito zwa vhugevhenga nga kha fulo ḽa Operation Shanela. U bva nga ḽa 2 u swika ḽa 8 Khubvumedzi 2024, mazhendedzi a zwa u tevhedzwa ha milayo o fara vhahumbulelwa vha swikaho 13 691 kha milandu ya zwa vhugevhenga vhu shushaho vhu ngaho mabulayo, u tshipiwa ha vhafumakadzi, u vha na zwiṱhavhane zwi siho mulayoni hu tshi katelwa na vhufhura ha zwa mabindu. U tou bva tshe ḽa rwelwa ṱari nga ṅwedzi wa Shundunthule 2023, fulo iḽi ḽa Operation Shanela ḽo ita uri hu vhe na u farwa ha vhahumbulelwa vha swikaho 850 375, khathihi na u thubwa ha zwiṱhavhane zwi siho mulayoni zwa 824 hu tshi katelwa na gulu dzi swikaho 17 282. U ḓadzisa kha izwi, ho dovha hafhu ha thubwa zwidzidzivhadzi zwa mutengo u swikaho R13 miḽioni fhaḽa Vhukavhamabufho ha Dzitshaka ha OR Tambo kha tshifhinga tsha miṅwedzi mivhili yo fhelaho, hu tshi katelwa na koporo ya mutengo u fhiraho R20 miḽioni ye ya wanala kha tshikerepuyadi tshi re fhaḽa tsini na ḓorobo ya Durban he ha farwa muhumbulelwa muthihi. 2.1.2 Nga kha mafulo o dzudzanywaho zwavhuḓi a masia manzhi nahone o rangwaho phanḓa nga maitele a zwa vhusevhi, mazhendedzi a zwa u tevhedza milayo o lavhelesa kha zwa u fhelisa tshoṱhe zwigwada zwa zwiito zwa u badelisa vhathu masheleni nga khani u mona na shango. Kha tshifhinga tsha vhege mbili dzo fhelaho, ho farwa vhathu vha zwiito zwa u badelisa vhathu masheleni nga khani vha swikaho 14 u bva kha mavunḓu o fhambanaho.
2.2 U vhuedzedza Tshirunzi tsha Vhaofisiri vha zwa u Tevhedzwa ha Milayo
2.2.1. Nga kha tshumisano ya masia manzhi, mazhendedzi a zwa u tevhedzwa ha milayo o fara vhahumbulelwa vha 14 fhaḽa vunḓuni ḽa Mpumalanga vhane vha khou ṱumanywa na milandu ya vhufhura na zwiito zwa vhuaḓa nge vha wanala vha tshi khou ṋetshedza ḽaisentsi dzi siho mulayoni dza u reila na dza vhugudi ha u reila mimoḓoro nahone ho dovha hafhu ha farwa vhaofisiri vha zwa vhuendi vha 11 nga murahu ha musi vho wanala vha tshi khou lingedza u wana masheleni a tshanḓanguvhoni u bva kha vhoramimoḓoro kha gondo ḽa firiiweyi ḽa N1 vunḓuni ḽa Limpopo.2.2.2 Ho farwa vhaofisiri vha mapholisa vhararau vhe vha vha vhe si mushumoni khathihi na mudzulapo muthihi fhaḽa ḓoroboni ya Durban, vunḓuni ḽa KZN nge vha vha vha tshi khou ḓiṱoḓela masheleni a tshanḓanguvhoni a swikaho R100 000 u bva kha ramabindu u itela uri vha kone u vhofholola thundu dzawe dze vha vha vho mu dzhiela dzone nahone vhaṅwe vhaofisiri vhaṋa vho swika he vha ḓiṋetshedza kha vha SAPS kha wonoyo mulandu muthihi. 2.2.3 Ho dovha hafhu ha farwa vhaṅwe vhahumbulelwa vha malo nge vha wanala vha tshi khou ḓidzhenisa kha vhufhura ha zwa dzithendara khathihi na zwiito zwa vhuaḓa zwa masheleni a swikaho R850 miḽioni kha Masipala wa Ḓorobo ya Kapa, kha vunḓu ḽa Kapa Vhukovhela.
3.    Pfunzo 
3.1 Khabinethe yo ita khuwelelo kha vhagudi vhoṱhe vho teaho vhane ha vha hu hone vha tshi khou thoma pfunzo dzavho dza nṱha hu tshi katelwa na avho vho no thomaho uri vha ite khumbelo ya bazari na masheleni a khadzimiso kha Tshikimu tsha Thuso ya zwa Masheleni a Matshudeni tsha Lushaka (NSFAS) musi tshi tshi vula nḓila dzatsho dza u ita khumbelo nga inthanethe nga Ḽavhuṱanu, ḽa 20 Khubvumedzi 2024 hu tshi itelwa ṅwaha wa zwa vhugudi wa 2025. U itela u ita khumbelo, avho vhane vha khou ḓo vha matshudeni vhaswa na vhane vha khou tou vhuya hafhu, vha tea u dalela my.nsfas.org.za.
3.2 Mulayo wa Khwiniso ya Milayo ya Pfunzo dza Mutheo (BELA)
3.2.1 Khabinethe yo ṱanganedza zwa u sainwa ha Mulayotibe wa BELA uri u vhe mulayo nga Phresidennde Vho Ramaphosa, zwine hezwi zwa vha ḽiga ḽihulwane vhukuma ḽo livhiswaho kha u shandukisa na u khwaṱhisa sisṱeme yashu ya zwa pfunzo ya mutheo. Hoyu mulayo une wa tou vha ḽiga ḽihulwane ngaurali, u lavhelela uri khoro dza ndangulo ya zwikolo dzi dzhiele nzhele ṱhoḓea dza zwa nyambo dza zwitshavha nga u angaredza u itela uri hu vhe na u katelwa ha vhoṱhe kha zwa pfunzo.3.2.2 Sa nḓila ya u lingedza u khwaṱhisa pfunzo ya vhana vhaṱuku, Mulayo wa BELA u kombetshedza uri Gireidi R i vhe yone gireidi ya u thoma ine ṅwana muṅwe na muṅwe o lugelaho u dzhena tshikolo a tea u thoma tshikolo khayo nga khombekhombe. U dovha hafhu wa hwesa vhabebi vhuḓifhinduleli nga u ita uri u kundelwa u vhona uri vhana vhau vha khou dzhena tshikolo zwi dzhiiwe sa mulandu wa vhugevhenga.  3.2.3 Khabinethe yo dovha hafhu ya ṱanganedza tsheo nga Phresidennde Vho Ramaphosa ya u tendela miṅwedzi miraru ya u ambedzana nga ha zwiteṅwa zwivhili zwi kwamaho zwa u ṱanganedzwa ha vhagudi zwikoloni na luambo, sa tshipiḓa tsha u ita uri hu vhe na u vhumbana ha lushaka.
4.    Mutakalo4.1 Dwadze ḽa MPOX 
4.1.1 U fhungudza u phaḓalala ha dwadze ḽa Mpox, vhathu vhoṱhe vha ḽa Afrika Tshipembe vha khou ṱuṱuwedzwa uri vha shumise maga ane a si vhe a zwa mishonga. Maga aya ndi ane a katela u dzulela u ṱamba zwanḓa nga maḓi na tshisibe kana nga u shumisa sanithaiza ya zwanḓa ine ya vha na aḽikhohoḽi. 4.1.2 Naho hu na uri khombo ya u pfukiselwa ha dwadze ḽa Mpox fhano shangoni i kha ḓi vha fhasi, ho dovha hafhu ha khwaṱhisedzwa tshiṅwe tshiwo tsha Mpox lwe zwa vho ita uri tshivhalo tsha zwiwo fhano kha ḽa Afrika Tshipembe tshi vhe henefha kha 25 u tou bva tshe tshiwo tsha dwadze iḽi tsha ṱaha nga ṅwedzi wa Shundunthule 2024.      
4.2 Tshiwo tsha dwadze ḽa Tshifunga kha Tshiṱiriki tsha Mopani, vunḓuni ḽa Limpopo
4.2.1 Khabinethe yo ḓivhadzwa nga ha tshiwo tsha dwadze ḽa Tshifunga kha Masipala wa Greater Tzaneen u re fhaḽa kha tshiṱiriki tsha Mopani, vunḓuni ḽa Limpopo he vhagudi vha swikaho 150 vha wanala vho kavhiwa nga dwadze ḽa Tshifunga.4.2.2 Ho vhumbwa Tshigwada tsha u Shuma tsha Vunḓu nga muvhuso wa Vunḓu ḽa Limpopo nahone mushumo u kati wa u lingedza u langa dwadze iḽi ḽine ḽa wanala maḓini nga u lwa na tshiwo itshi khathihi na u sengulusa vhunzani ha maḓi kha vhupo ho kwameaho.4.2.3 Dwadze iḽi ḽa Tshifunga ḽi u fara musi wo kwamana na maḓi o tshikafhalaho. Khabinethe i khou ṱuṱuwedza vhadzulapo uri vha vhone uri vhana vhavho a vha khou bambela kana u tambela maḓini o tshikafhalaho.4.2.4 Vhabebi na vhaunḓi vha tea u takutshedza nga u ṱavhanya vha ise vhana vhane vha khou humbulelwa uri vha nga vha vho kavhiwa nga dwadze iḽi kha tshiimiswa tsha zwa mutakalo tshi re tsinisa navho uri vha wane dzilafho.
4.3 Tshiwo tsha Vhulwadze ha Khwanḓa na Mulomo fhaḽa kha vhupo ha Sarah Baartman, vunḓuni ḽa Kapa Vhubvaḓuvha 4.3.1 Khabinethe i khou ita khuwelelo kha vhafuwi vhoṱhe vha zwifuwo ya uri vha fhungudze u enda ha zwifuwo nga murahu ha tshiwo tsha u ṱaha ha vhulwadze ha Khwanḓa na Mulomo fhaḽa kha masipala wa Kouga na wa Koukamma kha Tshiṱiriki tsha Sarah Baartman, vunḓuni ḽa Kapa Vhubvaḓuvha.4.3.2 Zwa u enda ha zwifuwo zwi tshi bva na u dzhena ngomu ha dzingu ḽo kwameaho zwi khou bvela phanḓa na u lavheleswa hu tshi itelwa u thivhela u phaḓalala ha vhulwadze uvhu u ya na kha vhuṅwe vhupo vhu songo kwameaho hu tshi tevhedzwa milayo ya Vhupo ha Ndangulo ya Malwadze.4.3.3    Khabinethe yo tsivhudza vhadzulapo vha ḽa Afrika Tshipembe uri zwa u endedzwa ha zwifuwo u bva kha vhuṅwe vhupo u ya kha vhuṅwe zwi tea u thoma zwa wanelwa Phumethe ya zwa Vhuendi u bva kha ofisi ya zwa vhulafhazwifuwo ya muvhuso ya henefho kha vhupo honoho.
5.    Ndangulo ya Muvhuso wa Lushaka wa Mohoro o Ṱanganelanoho (GNU) 
5.1    Khabinethe yo ṱanganedza tsheo ya Phresidennde Vho Ramaphosa ya u thoma maitele a u lugisa zwithu kha muvhuso zwa nga ha mafhungo ane mahoro ane a vha tshipiḓa tsha GNU a vhona zwi zwithu zwine khazwo ha vha na u sa anḓana.  
B. Tsheo dza Khabinethe (I) Khanḓiso ya Mvetamveto ya Mbekanyamaitele ya nga ha u fheliswa ha nomboro dza shishi dza 10177, 10111 na 107 hu tshi itelwa vhukwamani na vhadzulapo
(a) Khabinethe yo ṱanganedza u ganḓiswa ha Mvetamveto ya Mbekanyamaitele ya nga ha u fheliswa ha nomboro dza shishi dza 10177, 10111 na 107 hu tshi itelwa vhukwamani na vhadzulapo.(b) Khabinethe yo dzhiela nzhele maga ane a khou dzudzanywa hu tshi itelwa u tshanduko ya Afrika Tshipembe ya u shandukela kha zwa u shumisa khoudu pfufhi ya nomboro nthihi ya shishi ine ya vha 112. Hezwi zwi ḓo ita uri vhathu vhane vha vha nga fhasi ha mutsiko vha sa vhe na thaidzo ya u tea u ṱwa vha tshi humbula nomboro nnzhinnzhi musi vha tshi khou ṱoḓa tshumelo dza shishi kana musi ṱhingo dzavho dzi tshi fhiriselwa phanḓa nga nḓila i songo teaho.  (ii) Nḓivhadzamulayotibe ya nga ha Mveledziso na Khunguwedzo ya Vhuendelamashango kha ḽa Afrika Tshipembe
(a) Khabinethe yo ṱanganedza Nḓivhadzamulayotibe ya nga ha Mveledziso ya Vhuendelamashango kha ḽa Afrika Tshipembe hu tshi itelwa vhupfiwa ha nnyi na nnyi. Mbekanyamaitele iyi ndi ine ya khou lingedza u engedza zwa u shela mulenzhe ha sekhithara ya zwa vhuendelamashango kha ikonomi ya shango ḽa Afrika Tshipembe nga u angaredza nga kha tshivhalo tsho engedzeaho tsha vhaeni.  (b) Nga ṅwaha wa 2023, Khabinethe yo ṱanganedza zwa u anḓadzwa ha Mulayombisi wa nga ha Mveledziso ya Vhuendelamashango kha ḽa Afrika Tshipembe nahone vhupfiwa vhu bvaho kha vhoṱhe vha kwameaho nahone ho dzheniswa kha yeneyo mbekanyamaitele. Heyi Nḓivhadzamulayotibe ndi ine zwazwino ya vho ṋetshedza muhanga wa mbekanyamushumo dzo tendelaniwaho khadzo khathihi na tsumbamaitele dza zwa mveledziso na khunguwedzo ya vhuendelamashango fhano kha ḽa Afrika Tshipembe.    (c) Heyi mbekanyamaitele i ḓo ṱuṱuwedza zwa mabindu kha sekhithara ya zwa vhuendelamashango khathihi na u vhona uri sekhithara i khou shela mulenzhe nga nḓila yo khwaṱhaho kha zwa u sika mishumo. Makumedzwa a mbekanyamaitele na one o dovha hafhu a lavhelesa kha u ita uri mbekanyamaitele ya zwa vhuendelamashango i tshimbilelane na mihanga ya mbekanyamaitele dza muvhuso dza zwino hu tshi katelwa na u khwaṱhisa zwa u konḓelela ha sekhithara khathihi na vhukoni ha u kona u fhindula musi hu na thaidzo khulwane.  (iii) Mabindu Maṱukusa, Maṱuku na a Vhukati (dziMSME) na Mbekanyamaitele ya u Ṋetshedza Masheleni kha Dzikoporasi
(a) Khabinethe yo ṱanganedza dziMSME na Mbekanyamaitele ya Ṋetshedzo ya Masheleni kha Dzikoporasi ya u fhedzisela hu tshi itelwa uri i thome u shumiswa. Mbekanyamaitele iyi ndi ine ya khou lavhelela u fhelisa zwikhukhulisi zwine zwa thivhela dziMSME na dzikoporasi u wana thikhedzo ya zwa masheleni. Haya maga a ḓo dovha hafhu a ita uri hu vhe na tshanduko yo leluwaho ya u bva kha mabindu a songo dzudzanyeaho u ya kha o dzudzanyeaho khathihi na u bva kha mabindu maṱuku u ya kha mahulwane.     (b) Mbekanyamaitele iyi i dovha hafhu ya ṋetshedza tshikhala tsha u bveledzwa ha nyimele ya u ṋetshedzwa ha masheleni kha zwigwada zwo teaho u wana thikhedzo iyi u fana na vhaswa, vhafumakadzi khathihi na vhathu vhane vha vha na vhuholefhali. Heyi mbekanyamaitele i vhumba tshipiḓa tsha maṅwe maga a u tikedza mabindu maṱuku, hu tshi katelwa na Muhanga wa Mveledziso ya Mabindu Maṱuku wo Ṱanganelaho wa Lushaka we wa ṱanganedzwa nga   Khabinethe nga ṅwaha wa 2022. (c) Muvhuso wo dzhiela nṱha u thoma thikhedzo ya dziMSME na dzikoporasi nga mulandu wa uri haya ndi one mabindu ane a sika mishumo minzhi khathihi na u ṋetshedza vhunzhi ha zwikhala kha vhathu uri vha kone u wana masheleni a u ḓitshidza ngao.  (d) U thoma u shumiswa ha mbekanyamaitele iyi hu ḓo thusa u fhungudza tshikhala tsha zwikolodo tshine tsha vha hone kha sia ḽa dziMSME khathihi na u ita uri hu kone u vha na nyaluwo ya ikonomi, zwine hezwi zwa vha tshipikwa tsha muvhuso.   (iv) Maano a zwa Vhuendelamashango ha Ḓivhaṋaledzi a Lushaka na Pulane ya u thoma u Shumiswa a 2023-2033
(a) Khabinethe yo ṱanganedza u anḓadzwa ha Maano a zwa Vhuendelamashango ha Ḓivhaṋaledzi a Lushaka na Pulane ya u thoma u Shumiswa hu tshi itelwa vhupfiwa ha vhadzulapo. (b) Maano aya o livhiswa kha u vhea shango ḽa Afrika Tshipembe sa fhethu havhuḓi ḽifhasini ha zwa vhuendelamashango ha ḓivhaṋaledzi nahone hezwi zwi ḓo thusa kha mveledziso ya ikonomi khathihi na u sika mishumo kha sekhithara ya zwa vhuendelamashango. Shango ḽa Afrika Tshipembe ndi shango ḽa u tou thoma kha dzhango ḽa Afrika u bveledza Maano a zwa Vhuendelamashango ha Ḓivhaṋaledzi nahone hezwi zwi ḓo thusa kha u alusa vhuendelamashango ho fhambanaho ha shango ḽashu.   (c) Maano aya o lavhelesesa kha thikho dzo fhambanaho, dzine dza vha mveledziso ya themamveledziso, u shumisa nga nḓila yo fhelelaho zwikhala zwa vhuendelamashango ha ḓivhaṋaledzi, vhushumisani ha vhukati ha muvhuso na sekhithara ya phuraivethe, vhuendelamashango vhu katelaho vhathu vhoṱhe na maitele a tshandukiso.(d) Shango ḽa Afrika Tshipembe ḽi na zwivhuya zwinzhi zwo fhambanaho zwo khetheaho zwine zwa ita uri ḽi vhe fhethu ha khwine ha zwa vhuendelamashango a ḓivhaṋaledzi. Hezwi zwi katela lutombo lu songo tshikafhalaho lu vhonalaho lwo nakelela vhusiku nga nḓila dzo fhambanaho khathihi na nyimele dzavhuḓi dza mutsho.(e) Muhasho wa zwa Vhuendelamashango, nga tshumisano na Muhasho wa Saintsi na Vhutumbuli, u ḓo rwela ṱari Maano a zwa Vhuendelamashango ha Ḓivhaṋaledzi a Lushaka nga tshifhinga tsha vhuṱambo ha u pembelela Ḓuvha ḽa zwa Vhuendelamashango ḽa Lushaka ngei kha vunḓu ḽa Kapa Devhula nga ḽa 27 Khubvumedzi 2024, fhaḽa hune thandela ya Square Kilometer Array ya vha hone. (v) Pulane ya Tshandukiso ya Mashumele a ha Masipala
(a) Khabinethe yo ṱanganedza Mudzulatshidulo, miraḓo na zwiteṅwa zwo engedzwaho zwine zwa tea u lavheleswa zwa Komiti ya Vhukati ha Dziminisṱa (IMC) zwa nga ha u thoma u shumiswa ha maga a u tandulula thaidzo dza u sa shuma zwavhuḓi ha muvhuso wapo. (b) Tshipikwa tshihulwane tsha IMC ndi u vhona uri hu khou thoma u tevhedzwa zwiteṅwa zwo fhambanaho hu tshi itelwa u tandulula thaidzo dza u sa shuma zwavhuḓi ha muvhuso wapo nga u shumisa maga o fhambanaho kha masia o khetheaho a tevhelaho:  
i. U ita uri mashumele a muvhuso wapo a vhe a phurofeshenaḽa;ii. Vhuḓifhinduleli, vhulavhelesi na ndangulo ya mvelelo;iii. Mavhusele, vhudziki ha zwa polotiki na ndangulo;iv. Ndangulo ya masheleni na mvelelo dza mivhigo ya muvhalelano dzo khwinifhadzeaho;v. Nḓisedzo ya tshumelo na ṱhogomelo ya themamveledziso;vi. Mveledziso ya ikonomi yapo na vhupulani ha fhethu; na vii. Vhushaka ha ngomu ha mihasho na ha vhukati ha mihasho.
(c)  IMC i ḓo dzhiela nṱha maga aya nga maanḓa kha mimasipala ine ya khou kundelwa tshoṱhe. (d) Khabinethe yo dovha hafhu ya ṋea ndaela mihasho ya muvhuso na zwiimiswa zwa muvhuso ya uri zwi tea uri nga tshihaḓu zwi badele zwikolodo zwazwo zwine zwa khou koloda mimasipala nahone Muhasho wa Vhufaragwama ha Lushaka wo ṋewa vhuḓifhinduleli ha u vhona uri hezwi zwi khou itwa. (vi) Zwikolodo zwa mimasipala kha vha bodo dza maḓi zwi sa athu badelwaho 
(a) Khabinethe yo ḓivhadzwa nga ha zwikolodo zwa mimasipala zwine zwa khou endelela nahone zwine zwi nga si kone u bvela phanḓa zwine mimasipala ya khou koloda vha bodo dza maḓi, zwine zwazwino zwa vho ḓisa mishushedzo kha u nga kona u bvela phanḓa na u shuma ha  Vaal Central Water Board ine ya khou kolodwa masheleni a swikaho R9.9 biḽioni na Magalies Water ine ya khou kolodwa masheleni a swikaho R930 miḽioni u swika mafheloni a ṅwedzi wa Fulwana 2024 hu na khonadzeo ya u nga wa tshoṱhe ha idzi bodo vhuvhili hadzo.  (b) Masheleni ane a khou kolodwa bodo dza maḓi a na khonadzeo ya u nga ḓisa mishushedzo kha zwa nḓisedzo ya maḓi na kha mimasipala ine ya khou badela zwikolodo zwayo zwa maḓi.(d) Khabinethe yo ṱanganedza zwauri hu vhumbiwe IMC u itela u lavhelesana na mushumo wa u shandukisa mimasipala. Heyi IMC i ḓo dzhiele nzhele maga a u tandulula thaidzo dza u badelwa ha zwikolodo zwa mimasipala kha bodo dza zwa maḓi, nga maanḓa idzo dzo livhanaho na thaidzo ya u nga wa lwa tshoṱhe.  C. Mulayotibe1. Mulayotibe wa Vhurangaphanḓa ha Sialala ha Lushaka lwa Khoi-San wa ṅwaha wa 20241.1. Khabinethe yo ṱanganedza u ṋetshedzwa ha Mulayotibe wa Vhurangaphanḓa ha Sialala ha Khoi-San wa ṅwaha wa 2024 ngei Phalamenndeni. Mulayotibe uyu ndi une wa khou fhindula tsheo ya Khothe ya Ndayotewa ye ya ṋea ndaela ya uri Mulayo wa Vhurangaphanḓa ha Sialala ha Khoi-San, wa ṅwaha wa 2019 (Mulayo 3 wa 2019) u dzhiwe sa une wa si vhe mulayoni nga mulandu wa uri a ho ngo vha na u ṋetshedzwa ha tshikhala tsho teaho tsha u shela mulenzhe ha vhadzulapo nga Phalamennde.1.2. Mulayotibe uyu u ḓo ṋea Phalamennde tshikhala tsha uri i tevhedze ndaela ya Khothe ya Ndayotewa. Mulayo wa Vhurangaphanḓa ha Sialala ha Khoi-San, wa ṅwaha wa 2019 wo ima vhuimoni ha Mulayo wa Muhanga wa zwa Mavhusele na Vhurangaphanḓa ha Sialala, wa ṅwaha wa 2003 (Mulayo 41 wa 2003) 
D. Maswa kha Khabinethe1. Mvelelo dza Madalo a Muvhuso kha shango ḽa China khathihi na u shela mulenzhe kha Foramu ya Tshumisano Vhukati ha shango ḽa China na Mashango a Afrika (FOCAC)
1.1. Khabinethe yo ḓivhadzwa nga ha mvelelo dza Madalo a Muvhuso a zwenezwino e a tshimbila zwavhuḓi fhaḽa kha Riphabuḽiki ya Vhathu ya shango ḽa China khathihi na muṱangano wa FOCAC we wa farelwa fhaḽa ḓoroboni ya Beijing, kha ḽa China u bva nga ḽa 2 u swika 6 Khubvumedzi 2024. Khabinethe yo dovha hafhu ya dzhiela nzhele mvelelo dza ndeme dzi tevhelaho hu tshi itelwa shango ḽa Afrika Tshipembe:1.1.1. Thendelano dza u shandukisa tshivhumbeo tsha zwa mbambadzo uri zwi vhe zwibveledzwa zwo magwaho nga nḓila ine zwa vho ḓo vha na ndeme khulwane, nga maanḓa, thendelano dza u kovhana mutevhe wa zwibveledzwa zwa 100 zwo shandukiswaho hu tshi khou engedzwa ndeme yazwo u bva kha shango ḽa Afrika Tshipembe zwine shango ḽa China ḽa ḓo tea u zwi ṱunḓa. 1.1.2. U ḓadzisa kha zwenezwo, shango ḽa Afrika Tshipembe ḽo swikela thendelano ya tshumisano na shango ḽa China kha zwithu zwiraru zwa ndeme zwine zwa elana na u fhungudza muhasaladzo wa khaboni, u shandukela kha didzhithaḽa, vhuendi na vhuendedzathundu. Heyi tshumisano i ḓo vula nḓila ya u ṱuṱuwedza vhubindudzi vhuhulwane kha u bveledza zwiendedzi zwi shumisaho muḓagasi, u magwa ha dzibeṱiri, mbulungelo ya fulufulu ḽi vusuluseaho hu tshi katelwa na u ta fhethu hune ha ḓo vha hone Fhethu ha Ikonomi yo Khetheaho khathihi na Fhethu ha Mveledziso ya Nḓowetshumo. 1.1.3. Vhabindudzi vhahulwane vha shango ḽa China vha fhaḽa ḓoroboni ya Shenzhen na ya Beijing vho sumbedzisa dzangalelo ḽa u engedza vhubindudzi havho kana u ita vhubindudzi kha vhupo ha mahayani fhano kha ḽa Afrika Tshipembe.   1.1.4. Ho sainwa Memorandamu ya Thendelano (MoUs) nga tshifhinga tsha aya madalo a muvhuso ye ya vha yo livhiswa kha u ṱuṱuwedza tshumisano vhukati ha shango ḽa China na ḽa Afrika Tshipembe.1.1.5 Vhukati ha idzi MoUs ndi hune ha katelwa na MoU wa ndeme vhukuma wa nga ha Vhulwadze ha Khwanḓa na Mulomo (FMD) une wa ita uri nyiledzo dza u rengiselwa nnḓa ha ṋama ya kholomo dzi tou itwa fhedzi kha tshiṱiriki tshenetsho tsho kwameaho nga vhulwadze ha FMD madzuloni a shango ḽoṱhe nga u angaredza. Mushumo u elanaho na heyi MoU wo thoma nga tshifhinga tsha Ndangulo ya Muvhuso ya vhurathi. 2. Muvhigo wa mvelaphanḓa yo no swikelwaho kha zwa u vhuiswa fhano hayani ha masalela a vhalwelambofholowo u bva kha shango ḽa Zambia na ḽa Zimbabwe
2.1. Khabinethe yo ṱanganedza maswamaswa nga ha ndugiselo dza u vhuisa fhano hayani masalela a vhalwelambofholowo vha ḽa Afrika Tshipembe vhe vha vhulungelwa shangoni ḽa Zimbabwe na ḽa Zambia. Maṅwe a masalela a vhalwelambofholowo ane a ḓo vhuiswa murahu ndi a vhahali vha ngaho Muambeli Vho Duma Nokwe, Vho Florence Mophosho na Vho Basil February. 2.2. Uyu mushumo wa u vhuiswa ha masalela aya u bva kha shango ḽa Zambia na ḽa Zimbabwe u vhumba tshipiḓa tsha Thandela ya Nḓila ya Vhufa ha NNdwa na Mbofholowo (RLHR). Heyi RLHR ndi thandela ya zwa tshihumbudzi tsha lushaka yo livhiswaho kha u humbula, u pembelela, u funza, u bveledza, u vhulunga, u tsireledza na u ṋetshedza vhuṱanzi ho khwaṱhaho ha nḓila ya mbofholowo ya shango ḽa Afrika Tshipembe. 2.4. Vhuṱambo ha u Vhuiswa Hayani vhu ḓo farelwa fhaḽa gammbani ya Mmbi ya Maswole a Muyani ya Waterkloof nga ḽa 27 Khubvumedzi 2024 musi masalela aya a tshi swika fhano kha ḽa Afrika Tshipembe.   3. U thoma u itwa ha mushumo wa mbuedzedzo ya mavu nga tshihaḓu
3.1. Khabinethe yo ṱanganedza na u dzhiela nzhele muvhigo wa mvelaphanḓa ya nga ha u thoma u itwa ha mushumo wa mbuedzedzo ya mavu nga tshihaḓu fhano shangoni. Mbekanyamushumo ya Mbuedzedzo ya Mavu nga Tshihaḓu ndi yone ine ya tikedza themendelo dza Phanele ya Vhueletshedzi ha Phresidennde kha zwa Mbuedzedzo ya Mavu na Vhulimi ye ya ṋetshedza muvhigo wayo na themendelo kha Khabinethe nga ṅwaha wa 2019.3.2. Mbekanyamushumo dza mbuedzedzo ya mavu nga tshihaḓu dzo fhambanaho dzi khou bvela phanḓa na u itwa nahone ho vhigwa mvelaphanḓa yo no swikelwaho kha Khabinethe nga nḓila i tevheaho:i. Nga kha Mulayo wa Tshandukiso ya Vhuṅwe Vhupo ha Mahayani, wa ṅwaha wa 1998 (Mulayo 94 wa 1998), ho ṋetshedzwa hekhithara dzi swikaho 630 000;ii. Dziṅwe hekhithara dzi swikaho 659, 602 dza mavu a muvhuso a zwa vhulimi dzo swika he dza bviswa dza fhedza nga u ṋetshedzwa;iii. Nga ḽa 31 Ṱhafamuhwe 2024, mbilo dza mavu dzi swikaho 83 205 dzo swika he dza khunyeledzwa;iv. Ho swika he ha wanala hekhithara dza mavu dzi swikaho 2, 895, 935 nga mutengo wa R26.4 biḽioni. v. Ho ṋetshedzwa ndiliso ya masheleni a swikaho R26 biḽioni kha vhathu vho teaho u vhuelwa. vi. Miṱa i swikaho 2, 376, 976 yo vhuelwa u bva kha mbekanyamushumo ya mbuedzedzo ya mavu.vii. Khomishini ya Mbuedzedzo ya Pfanelo dza Mavu yo dzudzanya u khunyeledza mbilo dza mavu dzi swikaho 339 nga ṅwaha wa muvhalelano wa 2024/2025. 4. U valwa ha Thaneḽe ya Lesotho-Highlands hu tshi itelwa mushumo wa u lugisa wo dzudzanywaho 
4.1. Khabinethe yo ḓivhadzwa nga ha u valwa ha thaneḽe ya Lesotho Highlands Water Project hu tshi itelwa mushumo wa u lugisa wo dzudzanyelwaho u bva nga ḽa 1 Tshimedzi 2024 u swika ḽa 31 Ṱhafamuhwe 2025.4.2. Mushumo wa u lugisa wo tou dzudzanyelwaho ndi wa ndeme kha u tsireledza themamveledziso lwa tshifhinga tshi swikaho miṅwaha ya vhukati ha 20-30 i ḓaho nahone u kundelwa u ita mushumo uyu zwi nga ita uri hu vhe na thaidzo kha nḓisedzo ya maḓi u ya kha Sisṱeme yo Ṱanganelaho ya Mulambo wa Vaal (IVRS), ine ya vha yone i ṋetshedzaho maḓi ane a bva kha vha ha Rand Water u ya kha vharengi vhavho hu tshi katelwa na mimasipala yoṱhe kha ḽa Gauteng.4.3. Ho itwa ṱhoḓisiso dzo fhelelaho dza u sengulusa thaidzo dzine dza nga vha hone kha mashumele a IVRS yo vhumbwaho nga madamu a 14 ane a vha na vhuṱumani nga vha Muhasho wa Maḓi na Vhuthathazwitzhili (DWS). Ṱhoḓisiso idzo dzo khwaṱhisedza zwauri masiandaitwa a u valwa ha thaneḽe iyi kha IVRS yoṱhe nga u angaredza a ḓo vha fhasisa sa izwi vhunzhi ha madamu kha IVRS zwazwino o ḓala nga mulomo. 4.4. Khabinethe yo dzhiela nzhele thaidzo dza u thithisea ha nḓisedzo ya maḓi dzine dza vha hone zwazwino kha vunḓu ḽa Gauteng na kha zwiṅwe zwipiḓa zwa mimasipala i re kha vunḓu ḽa Free State dzine dza sa vhe na vhuṱumani na uhu u valwa ha thaneḽe nahone yo dovha hafhu ya dzhiela nzhele uri DWS yo tikedza mimasipala uri i ambedzane na vhoṱhe vha kwameaho musi zwi tshi ḓa kha fhungo ḽa u valwa ha Thaneḽe ya Lesotho Highlands. 4.5. Khabinethe yo dovha hafhu ya dzhiela nzhele zwauri kha vunḓu ḽa Gauteng, nyaluwo ya tshivhalo tsha vhadzulapo ya tshihaḓu, u shayea ha mushumo wa u ṱhogomela themamveledziso, u sa tevhedzwa ha milayo yapo khathihi na tshilengo tsha u thoma u shumiswa ha Luṱa 2 lwa thandela ya Lesotho Highlands, ndi zwone zwo shelaho mulenzhe vhukuma kha nyimele ine ya vha hone zwazwino ya u thithisea ha nḓisedzo ya maḓi. Fhedziha, u khunyeledzwa ha Luṱa 2 lwa thandela ya Lesotho Highlands zwi ḓo ita uri hu vhe na u ṱhaḓulea vhukuma arali zwi tshi nga engedzwa nga maga o teaho a ndangulo ya ṱhoḓea ya maḓi, u shumiswa ha thekhinoḽodzhi ntswa ya u vhulunga maḓi khathihi na ṱhogomelo yo teaho ya themamveledziso.  4.6. Khabinethe yo dzhiela nzhele zwauri DWS yo fara miṱangano ya u sumbedza u ḓilugisela u tou bva nga ṅwedzi wa Luhuhi 2022 na mimasipala ya vunḓu ḽa Free State ine ya wana maḓi u bva kha Liebenbergsvlei River hu tshi itelwa u fhungudza khonadzeo ya thaidzo ya u thithisea ha tshumelo nga tshifhinga tsha musi hu tshi khou itwa mushumo wa u ṱhogomela thaneḽe. Fhedziha, tshilengo nga mimasipala kha mushumo wa u khwinifhadzwa na u vusuluswa ha themamveledziso dzavho zwi kha ḓi vha khaedu khulwane.  Khabinethe yo dzhiela nṱha zwauri DWS i ḓo lavhelesa khathihi na uri afho hune zwa wanala zwo tea, ya dovha hafhu ya dzhenelela hu tshi itelwa u tikedza mimasipala iyi. 5. Nyiledzo dza maḓi kha vunḓu ḽa Gauteng
5.1. Khabinethe yo ḓivhadzwa nga ha u thoma u shumiswa ha nyiledzo dza maḓi dza Ḽeveḽe 1 kha vunḓu ḽa Gauteng. Hezwi zwi khou itiswa nge vha ha Rand Water vha swikela tshikalo tshavho tsha nṱhesa tsha zwa maḓi kha IVRS. 5.2. Ṱhoḓea ya maḓi kha vunḓu ḽa Gauteng i khou bvela phanḓa na u engedzea nga mulandu wa u engedzea ha tshivhalo tsha vhadzulapo, u engedzea ha maḓi ane a sa vhuise mbuelo kha sisṱeme dza ha masipala hune kha zwenezwo ha katelwa vhuṱumanyi ha phaiphi dza maḓi vhu siho mulayoni kana vhu sa koni u rumelwa tsumbamilandu khathihi na u shayea ha mushumo wa u ṱhogomela zwine zwa ita uri hu vhe na u bvuḓa ha maḓi manzhi hune ha vha kha tshikalo tsha 33% nga u angaredza kha mimasipala u mona na vunḓu ḽoṱhe ḽa Gauteng.5.3. Zwazwino, ṱhoḓea ya nṱhesa ya maḓi u bva kha mimasipala ine ya vha vharengi ha Rand Water i tsini na u swika kana u fhirisa tshikalo tsha nḓisedzo ya maḓi kha ane a vha hone u bva kha zwiṱitshi zwavho zwa u kunakisa na madamu a u vhulunga maḓi. 5.4. U itela u tinya nyiledzo dzo kalulaho, mimasipala ya ḽa Gauteng i tea u dzhiela nṱha zwa u fhungudza u bvuḓa ha maḓi kha sisṱeme dzavho dza u ṋetshedza maḓi khathihi na u kombetshedza u tevhedzwa ha milayo ya nyiledzo dza kushumisele kwa maḓi. 5.5. Vha ha DWS, Rand Water na mimasipala ya vunḓu ḽa Gauteng zwazwino vha khou vhumba vhushaka ha tshumisano na vha Tshigwada tsha Zwiko zwa Maḓi tsha Bannga ya Ḽifhasi tsha 2020 u itela u thoma u shumisa mafulo a u tsivhudza vhathu nga vhunzhi na vhudavhidzano nga ha kushumisele kwa maḓi nga nḓila yavhuḓi, nga tshumisano na vhadzulapo khathihi na vharangaphanḓa vha zwa mabindu. E. U tholwa U tholwa hoṱhe hu ḓo khunyeledzwa musi ho ranga u khwaṱhisedzwa ndalukano khathihi na u ṱanzwa madzina ho teaho. 
(a)  Vho Captain Rufus Lekala sa Muofisiri Mutshimbidzi Muhulwane (CEO) wa Maanḓalanga a zwa Tsireledzo ya Lwanzheni a Afrika Tshipembe lwa tshifhinga tsha miṅwaha miṱanu.(b)  Vho Luvuyo Xola Ntoyi sa CEO ya Vaal Central Water Board lwa tshifhinga tsha miṅwaha miṱanu.  (c)  Vho Gift Zowa sa CEO ya Broadband Infraco lwa tshifhinga tsha miṅwaha miṱanu.  
F. Vhuṱambo vhune ha khou ḓa1. Ḓuvha ḽa Vhufa
1.1. Muthusaphresidennde Vho Mashatile vha ḓo ṋetshedza mulaedza wavho wa ndeme nga tshifhinga tsha musi shango ḽi tshi khou pembelela Ḓuvha ḽa Vhufa nga Ḽavhuvhili, ḽa 24 Khubvumedzi 2024 fhaḽa Tshitediamu tsha Meqheleng, Ficksburg vunḓuni ḽa Free State, nga fhasi ha thero ine ya ri: “U pembelela matshilo a vhahali vhashu vhe vha lovha vha tshi itela mbofholowo yashu.”1.2. Musi hu tshi khou pembelelwa Ḓuvha ḽa Vhufa, ri fhululedza vhahali vhashu vhe vha lovha vha tshi lwela mbofholowo yashu, nga maanḓa avho vhalwelambofholowo vhe vha kombetshedzea u fhalalela kha mashango a nnḓa nga tshifhinga tsha muvhuso wa tshiṱalula vha fhedza nga u lovhela henefho kha mashango ayo a nnḓa. 1.3. Hu ḓo vha na Vhuṱambo ha u Vhuiswa Hayani nga ḽa 27 Khubvumedzi 2024 hune khaho ha ḓo vhuiswa murahu fhano shangoni masalela a Vhalwelambofholowo vho fhambanaho u bva kha shango ḽa Zambia na ḽa Zimbabwe u vhuya fhano hayani kha ḽa Afrika Tshipembe sa tshipiḓa tsha Thandela ya U vhuiselwa Murahu Hayani ha Vhafhalali.1.4 Sa tshipiḓa tsha vhuṱambo ha u pembelela Ṅwedzi wa Vhufa, muvhuso u ḓo dzudzanya Vhuṱambo ha Mitambo ya Sialala vhukati ha ḓuvha ḽa 24 na 29 Khubvumedzi 2024 fhaḽa vunḓuni ḽa Free State u itela u sumbedza mitambo ya sialala, muzika, mitshino, zwiḽiwa na zwilukwa.  2. Ṅwedzi wa Tshumelo dza Muvhuso (PSM)
2.1. Musi ri tshi khou bvela phanḓa na u fhululedza PSM, he muvhuso wa lavhelesesa hone heino vhege ndi u dzhiela nzhele vhashumi vhane vho tou livhana nazwo vhane vha shumela lushaka lwashu nga u ḓihudza nahone nga nḓila ya maimo a nṱha. Kha yeneyo vhege, ri dovha hafhu ra bvisela khagala Senthara dza Tshumelo dza Thusong, dzine dza vha dzone dzi itaho uri hu kone u vha na tswikelo ya mafhungo khathihi na tshumelo u ya kha vhathu vhashu.  
3. Vhege ya Tsivhudzo nga ha Vhathu vho Dzingaho Nḓevhe
3.1. Shango ḽa Afrika Tshipembe ḽi ḓo pembelela vhege ya Vhathu vho Dzingaho Nḓevhe ya dzitshaka khathihi na zwiṅwe zwitshavha zwa ḽifhasi nga u angaredza u bva nga ḽa 23 u swika 29 Khubvumedzi 2024 nga fhasi ha thero ine ya ri: “Ḓiṅwaliseleni zwa Pfanelo dza Luambo lwa Tswayo”.      4. Muṱangano wa Mashango a Brazil, Russia, India, China na Afrika Tshipembe (BRICS)
4.1. Musi hu tshi khou itwa ndugiselo dza Muṱangano wa BRICS wa ṅwaha wa 2024 une wa khou ḓo farwa u bva nga ḽa 22 u swika 24 Tshimedzi 2024 fhaḽa kha shango ḽa Russia, shango ḽa Afrika Tshipembe ḽi khou shela mulenzhe kha miṱangano yo fhambanaho ya ndugiselo u itela uri na ḽone ḽi kone u ṋetshedza vhupfiwa haḽo kha mafhungo a ndeme khathihi na u ṱuṱuwedza zwipikwa zwi fanaho kha tshigwada itshi tsha mashango aya.  
5. Muṱangano wa Dzitshaka wa nga ha Theori na Mashumisele a Vhukuma a Mavhusele a Eḽekhiṱhironiki 
5.1. Muhasho wa Tshumelo dza Muvhuso na Ndangulo, nga tshumisano na vha Tshikolo tsha zwa Mavhusele tsha Yunivesithi ya Witwatersrand, u ḓo fara Muṱangano wa Dzitshaka wa nga ha Theori na Mashumisele a Vhukuma a Mavhusele a Eḽekhiṱhironiki (ICEGOV) wa vhu17 u bva nga ḽa 1 u swika ḽa 4 Tshimedzi 2024 nga fhasi ha thero ine ya ri: “Fulufhelo na Mavhusele a Mikhwa yavhuḓi hu tshi itelwa Ḽifhasi ḽine ra ḽi Ṱoḓa”.
G. Milaedza1. U fhululedzaKhabinethe yo livhisa maipfi ayo a u fhululedza na u tamela Mashudu kha:• Thimu ya Afrika Tshipembe kha mashumele avho avhuḓi kha mitambo ya Dzipharaḽimpiki dza Vhaholefhali yo farelwaho fhaḽa ḓoroboni ya Paris uno ṅwaha wa 2024 he vha wina mendele ya rathi. • Simoné Kruger nge a wina mendele wa musuku kha mutambo wa u posa discus ya F38 kha Mitambo ya Pharaḽimpiki. • Mureili wa baisigira Nicolas Pieter du Preez nge a wina mendele wa buronzo kha mutambo wa Men’s H1 Individual Time Trial nga tshifhinga tsha Mitambo ya Pharaḽimpiki ya fhaḽa ḓoroboni ya Paris. • Donald Ramphadi na Lucas Sithole nge vha wina mendele wa buronzo kha mutambo wa wheelchair tennis Quad doubles nga tshifhinga tsha Mitambo ya Pharaḽimpiki ya fhaḽa ḓoroboni ya Paris. • Ngweṋa dza ḽifhasi, Springboks nge vha wina davhulu musi vha tshi kunda shango ḽa New Zealand kha mitambo ya Vhugweṋa ha Ragibii. Thimu ya Springboks yo bvela phanḓa na rekodo yayo ya u sa kundwa kha mitambo ya Vhugweṋa ha Ragibii nahone i ḓo tamba na shango ḽa Argentina kha mitambo yavho i ḓaho. • Ramuzika wa Afrika Tshipembe, Tyla we a ita ḓivhazwakale nga u vha mudzulapo wa ḽa Afrika Tshipembe wa u thoma u wina pfufho ya MTV Video Music Award. • Thimu ya ḽa Afrika Tshipembe kha muṱaṱisano wa WorldSkills Conference 2024 we wa farelwa fhaḽa kha shango ḽa Fura nge vha sumbedzisa zwikili na vhukoni ha khwinesa ha lushaka lwashu.•    Khabinethe yo fhululedza The Douglas Weir, ḽine ḽa vha damu ḽi re fhaḽa kha vunḓu ḽa Kapa Devhula nge ḽa ṱanganedzwa sa Tshiimiswa tsha zwa Tsheledzo tsha Vhufa ha Ḽifhasi nga vha Khomishini ya Dzitshaka ya nga ha Tsheledzo na Muelelo. Hezwi zwo vha lwa u tou thoma musi tshiimiswa tsha zwa tsheledzo tsha shango ḽa Afrika Tshipembe tshi tshi wana pfufho iyi. Damu iḽi ḽa miṅwaha ya 130 ḽi ṱhogomelwa nga vha Muhasho wa Maḓi na Vhuthathazwitzhili nahone ḽi vhumba tshipiḓa tsha themamveledziso ya vhukati ya Lower Orange Vaal Water User Association, hune ḽa ṋetshedza maḓi kha vhupo ha tsheledzo ha muelo wa hekhithara dza 8,1113.• Khabinethe khathihi na Phresidennde Vho Ramaphosa vho fhululedza MuhuliseiPhresidennde Vho Abdelmadjid Tebboune nga murahu ha musi vho dovha vha khethwa hafhu sa Phresidennde wa shango ḽa Demokirasi ya Vhathu ya Riphabuḽiki ya Algeria. Khabinethe i khou lavhelela u vha na nyambedzano na Muvhuso khathihi na vhathu vha shango ḽa Algeria u itela u khwaṱhisa vhushaka ha vhukati ha mashango aya mavhili.2. NdilisoKhabinethe yo livhisa maipfi ayo a ndiliso kha vha muṱa na dzikhonani dza:
•  Vho Pravin Gordhan, vhe vha ima phanḓa vha tshi lwa na zwiito zwa u dzhenelela ha vhathu vha nnḓa kha zwa ndangulo ya muvhuso, vha dovha hafhu vha shuma vha sa neti vha tshi itela uri hu tevhedzwe mulayo na mavhusele avhuḓi. Nga tshifhinga tsha mushumo wavho we wa dzhia tshifhinga tshilapfu ngaurali, vho shuma kha mihasho minzhi yo fhambanaho sa Minisṱa na Mukhomishainari wa tshiimiswa tsha Tshumelo dza Mbuelo dza zwa Muthelo tsha Afrika Tshipembe. Mushumo we vha u ita wo vha wa ndeme kha mveledziso ya ikonomi ya shango ḽa Afrika Tshipembe, vho vha vha tshi ṱuṱuwedza u ita zwithu nga nḓila ine ya vha khagala, vhuḓifhinduleli na u fhelisa zwiitio zwa vhuaḓa. Vho vha vhe mulwelambofholowo we a kumedzela vhutshilo hawe kha zwa mbofholowo ya lushaka lwashu. • Mufumakadzi Vho Regina Brookes, mulwelambofholowo we a lwa na muvhuso wa tshiṱalula musi vha tshi hanedzana na mulayo wa Immorality Act nga miṅwaha ya 1950 vha dovha vha tambudzwa nga wonoyo muvhuso wa tshiṱalula nge vha vha vha tshi khou dzula na vhathu Vharema ngeno vhone vhe mufumakadzi wa Mutshena. Nga ṅwaha wa 1955, vho humbela uri vha khethululwe sa Mukhaḽadi u itela uri vha kone u dzula naVharema.  • Muṅwali, murendi na mulwelambofholowo a ḓivheaho, Vho James Matthews, vhe vha vha vhe Muraḓo a Ṱhonifheaho wa National Order of Ikamanga. Vho ṱanganedza khuliso yavho nga ṅwaha wa 2004 kha mishumo yavho yavhuḓi ya zwa maṅwalwa, u shela mulenzhe kha zwa vhoramafhungo hu tshi katelwa na vhuḓiimiseli havho he ha vha ṱhuṱhuwedzo khulwane vhukuma kha zwa nndwa ya u lwela u bveledza shango ḽa Afrika Tshipembe ḽi sa sedzi muvhala. • Ḽizhakanḓila ḽa muzika wa Kwaito, Vho Sandile Ngwenya, vhe vha vha vha tshi ḓivhea sa Mapaputsi, vhe vha shela mulenzhe vhukuma kha tshanduko ya muzika wa kwaito. • Vhatambi vha matambwa Vho Darlington Michaels, Vho Sello Motloung na Vho Paul Lückhoff, vhe nga kha mishumo yavho, vha kona u bveledza nḓowetshumo yapo ya zwa matambwa na vhuḓimvumvusi.• Ḽizhakanḓila ḽa ramiswaswo a ḓivheaho, Vho Philani Mabanga, vhe vha vha vha tshi ḓivheswa sa ‘Mfundisi Ntshebe’, vhe vha ita uri ri dzule ri tshi khou sea khathihi na u mvumvusea nga kha muzika zwavho wa khomiki.
Mbudziso: 
Mufumakadzi Vho Nomonde Mnukwa Muambeli wa Muvhuso vho tou FarelahoLuṱingothendeleki: 083 653 7485Tsho bviswa nga vha: Sisṱeme ya Mafhungo na Vhudavhidzano ha Muvhuso (GCIS)"
"Tshitatamennde tsha Muṱangano wa Khabinethe wa Ḽavhuraru, ḽa 9 Tshimedzi 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-9-tshimedzi,"A.  Mafhungo a zwino kha shango
1.  Ikonomi1.1.  Afrika Tshipembe: Fhethu ha zwa Vhubindudzi ha Khwinesa1.1.1.  Khabinethe yo amba nga ha maambiwa avhuḓi a nga ha zwa vhubindudzi e a bva kha madalo a mushumo a Phresidennde Vho Cyril Ramaphosa na Tshanḓa tsha Phresidennde Vho Paul Mashatile fhaḽa ḓoroboni ya New York kha ḽa USA na kha ḓorobo ya London ine ya vha fhaḽa kha ḽa United Kingdom (UK), nga u fhambana havho.   1.1.2.  Mbekanyamushumo ya Phresidennde, ye ya bviselwa khagala henefho nga thungo ha muṱangano wa Guvhangano ḽa Nnyi na Nnyi ḽa Dzangano ḽa Vhuthihi ha Dzitshaka (UNGA) ḽa vhu79, yo vha yo katela zwikhala zwa u kunguwedza shango ḽa Afrika Thsipembe sa fhethu ha zwa vhubindudzi ha khwinesa u fana na zwe vha zwi amba musi vha tshi khou amba fhaḽa Fhethu ha Thengiselano ya Mikovhe ha New York, hune ha vha hone fhethu ha thengiselano ya mikovhe hu hulwanesa ḽifhasini musi ho sedzwa ndeme ya mikovhe ya khamphani yo rengiswaho nga u angaredza.  1.1.3.  Fulo ḽa zwa vhubindudzi ḽa Tshanḓa tsha Phresidennde fhaḽa kha ḽa UK na Ireland ḽo vha ḽo katela hafhu na mulaedza wavho fhaḽa kha Maraga wa Thengiselano ya Mikovhe wa London (LSE) he vha amba nga ha ṱhoḓea ya uri vha engedze vhubindudzi havho fhano kha ḽa Afrika Tshipembe. Mraga uyu wa LSE wo vha wone maraga wa ndeme khulwane vhukuma kha dzhango ḽa Yuropa u tou bva nga ṅwaha wa 2023.  1.1.4.  Phresidennde Vho Ramaphosa na Tshanḓa tsha Phresidennde Vho Mashatile vhuvhili havho, khathihi na vhurumelwa he ha vha fheletshedza, vho bvisela khagala zwipikwa zwa Muvhuso wa Vhuthihi ha Lushaka, he tshipikwa tshihulwane tsha vha u swikela nyaluwo ya ikonomi i katelaho vhathu vhoṱhe khathihi na u sika mishumo, hu tshi katelwa na maga a elanaho ane a vha kati o livhiswaho kha u swikela zwipikwa zwo vhewaho. Vho dovha hafhu vha thoma mushumo une wa vha kati zwazwino nga kha mbekanyamushumo ya tshandukiso ya milayo u itela u bveledza nyimele yavhuḓi ya zwa vhubindudzi. Mbekanyamushumo iyi ya tshandukiso ya milayo i khou tshimbidzwa nga kha fulo ḽa Operation Vulindlela nga vha Ofisi ya Phresidennde na Vhufaragwama ha Lushaka.
1.2.  Luṱa lwa Vhuvhili lwa Vhushaka ha Tshumisano ha vhukati ha Muvhuso na Mabindu 1.2.1.  Khabinethe yo ṱanganedza u rwelwa ṱari ha Luṱa lwa 2 lwa Vhushaka ha Tshumisano ha Vhukati ha Muvhuso na Mabindu ho livhiswaho kha zwa u thoma u shumisa maga a ndeme kha masia o nangwaho ane a vha one o lavheleseswaho khao hu tshi itelwa u engedza luvhilo lune ngalwo shango ḽa khou livha tshoṱhe kha zwa nyaluwo ya ikonomi i katelaho vhathu vhoṱhe khathihi na u sikwa ha mishumo, nga kha vhubindudzi ho engedzeaho khathihi na u thoma u shumiswa ha maitele a tshandukiso nga tshihaḓu, hu tshi itelwa u khwinifhadza vhuḓipfi ha lushaka.   1.2.2.  U itela u shuma hu tshi tikedzwa maga a muvhuso, Vhaofisiri Vhahulwane (CEO) vha fhiraho 130 vha mabindu mahulwane a shango ḽa Afrika Tshipembe, vha kuvhanganya zwiko, hu tshi katelwa na nḓivho u itela u tandulula thaidzo dza tshiwo tsha zwa u fhungudzwa ha muḓagasi nga u sielisana zwine zwazwino zwa vho vha zwithu zwo fhelaho kale, u tikedza u thoma u shumiswa ha Pulane ya zwa Vhuendi na Vhuendedzathundu, Tshandukiso ya Visa hu tshi katelwa na u lwa na vhugevhenga na zwiito zwa vhuaḓa nga tshifhinga tsha Luṱa lwa u thoma.
1.3.  Tshandukiso dza Visa dzo ḓivhadzwa kha Gurannḓa ya Muvhuso  1.3.1.  Khabinethe yo ṱanganedza u ḓivhadzwa ha milayo miswa ya visa ya shango ḽa Afrika Tshipembe kha gurannḓa ya muvhuso sa ḽiga ḽa ndeme ḽo livhiswaho kha u kunga vhukoni na vhubindudzi ha dzitshaka, u engedza zwa vhuendelamashango khathihi na u sika mishumo.    1.3.2.  Minisṱa vha Muhasho wa Mafhungo a zwa Muno, Dokotela Vho Leon Schreiber, vho ḓivhadza tshandukiso idzi kha gurannḓa ya muvhuso, zwine hezwi na zwone zwa sumbedza iṅwe mvelaphanḓa khulwane nga fhasi ha fulo ḽa Operation Vulindlela.
1.4.  U tevhelwa ha Milayo ya zwa Vhashumi 1.4.1.  Khabinethe yo fhululedza mushumo wo khwaṱhiswaho wa zwa vhulavhelesi ho ṱanganelaho une wa khou rangwa phanḓa nga vha Muhasho wa zwa Mishumo na Vhashumi (DEL) hu tshi itelwa uri vhatholi vha kone u tevhedza ṱhoḓea dza zwa matholele.1.4.2.  U tou bva tshe Ndangulo ya Muvhuso ya Vhusumbe ya thoma, DEL yo ṋetshedza faini dza masheleni a swikaho R10 miḽioni kha vhatholi vhane vha sa khou tevhedza milayo kha nḓowetshumo ya zwa vhuḓimvumvusi vhane vha khou bvela phanḓa na u thola vhafhalali vhane vha si vhe na maṅwalo o teaho a u vha fhano shangoni. Vhulavhelesi uvhu vhu fana na uho vhune ha khou itwa na kha nḓowetshumo ya zwa maṱhiraka hu tshi itelwa uri vhatholi vha khou tevhedza mbetshelwa dza Mulayo wa Nyimele dza Mutheo dza zwa Vhashumi, wa ṅwaha wa 1997 (Mulayo 75 wa 1997).1.4.3.  Vhulavhelesi uvhu ho dovha hafhu ha bveisela khagala nyimele dzine khadzo ha sa vhe na u tevhedzwa ha Milayo ya zwa Vhashumi dzine khadzo ha katelwa zwa u badelwa miholo i re fhasisa, u kokodzwa ha masheleni kha miholo ya vhashumi hu siho mulayoni khathihi na maga a zwa mutakalo na vhutsireledzi mishumoni a songo fhelelaho.
1.5.  Tshikimu tsha Ṱhaḓulo ya Tshifhinganyana ya Vhukati ha Vhatholi na Vhashumi (TERS) 1.5.1.  Khabinethe yo ṱanganedza u engedzwa ha mugaganyagwama wa TERS u bva kha masheleni a R400 miḽioni u swika R2.4 biḽioni kha uno ṅwaha wa muvhalelano. 1.5.2.  Nyengedzedzo iyi ndi tshipiḓa tsha maga a muvhuso a u fhindula nga tshihaḓu hu tshi itelwa u thusa u tsireledza mishumo nga u thusa khamphani dzine dza ḓiwana dzi kha vhukonḓi ha zwa masheleni nga mulandu wa nyimele dzi konḓahao dza ikonomi zwine hezwi zwa ḓo thusa kha u fhungudza zwa u fhelelwa nga mishumo.  
2.  U lwa na Vhugevhenga khathihi na Zwiito zwa Vhuaḓa  2.1.  Vhugevhenga2.1.1.  Khabinethe yo sasaladza mabulayo a vhathu vha fumimalo (18) vhe vha vhulahwa fhaḽa Lusikisiki hu tshi katelwa na vhalindi vha tshitshavha vha rathi (6) vhe vha vhulahwa fhaḽa Qumbu, kha vundu ḽa Kapa Vhubvaḓuvha kha zwiwo zwa u thuntshawa ha vhathu vhanzhi. 2.1.2.  Khabinethe yo ṱanganedza u rumelwa nga tshihaḓu ha tshigwada tsho khetheaho tsha vhaofisiri vha zwa u tevhedzwa ha milayo uri vha ye vha ṱoḓisise nga ha zwiwo izwi zwa u thuntshwa ha vhathu avha, hune u swika zwino, mishumo ya tshigwada itshi ya khou vhonala i tshi vho thoma u aṋwa mitshelo nga murahu ha musi muhumbulelwa muthihi ane a vha na vhukwamani tshoṱhe na mabulayo aya a vhathu vha 18 fhaḽa Lusikisiki u swika zwino o no ḓivhonadza khothe.   2.1.3.  Khabinethe yo ṱanganedza mushumo wavhuḓi wa fulo ḽo rangwaho phanḓa nga zwa vhusevhi we wa itwa fhaḽa kha vhupo ha Verulam na High-Flats vhu re kha vundu ḽa KwaZulu-Natal. Kha fulo ḽa fhaḽa Verulam, mapholisa vho fara murangaphanḓa ane a dovha hafhu a vha muṅwe wa vhahumbulelwa vhane vha khou ṱoḓea vhukuma kha vhunzhi ha zwiito zwa vhufhura ha Masheleni musi a tshi khou Endedzwa fhaḽa kha vundu ḽa KwaZulu-Natal. Muhumbulelwa uyu o swika he a vhulahwa nga tshifhinga tsha musi a tshi khou lingedza u thuntsha mapholisa. Musi zwo ralo, ho dovha hafhu ha vhulahwa vhahumbulelwa vhavhili (2) kha mulandu wa u vhulahwa ha vhathu vha sumbe (7) fhaḽa High-Flats musi vha tshi khou lingedza u thuntsha mapholisa.      2.1.4.  Khabinethe i khou pfa yo ṱuṱuwedzea vhukuma nga mvelaphanḓa yavhuḓi ine ya khou swikelwa nga fulo ḽa Operation Shanela. Vhege yo fhelaho, ho farwa vhahumbulelwa vha swikaho 10 000 kha milandu yo fhambanaho i ngaho, mabulayo, u tzhipiwa ha vhafumakadzi, u vha na zwigidi zwi siho mulayoni, vhufhura ha zwa mabindu na vhaendedzi vha zwidzidzivhadzi zwi tshi pfukekanya mikaṋo nge vha wanala vhe na tshidzidzivhadzi tsha khokheini mikaṋoni ya shango ḽashu.   2.1.5.    Khabinethe yo dovha hafhu ya fhululedza fulo ḽo ṱanganelaho kha vundu ḽa Limpopo ḽe ḽa swikisa kha u tumbulwa ha ḽaborathori ya zwidzidzivhadzi fhaḽa Lebowakgomo ye khayo ha dzhiiwa zwidzidzivhadzi zwa mutengo u swikaho R4 miḽioni ha fhedza nga u farwa vhahumbulelwa vhararu (3).
2.2.  U lwa na Zwiito zwa Vhuaḓa 2.2.1.  Khabinethe yo ṱanganedza zwa u farwa ha vhalangi vha rathi vha feme ya zwa vhuinzhiniere vhane vha khou vhonwa mulandu wa u rangisa vharema phanḓa vha tshi itela u swikela ṱhodzea dza u Maanḓafhadzwa ha Vharema siani ḽa Ikonomi khathihi na vhufhura ha thendara dza masheleni a swikaho R400 miḽioni kha tshiimiswa tsha Eskom na tsha Sasol.    
2.3.  Khakhathi dzo Ḓitikaho nga Mbeu na Mabulayo a Vhafumakadzi (GBVF)2.3.1.  Tshigwevho tshine tsha tou vha ḽiga ḽihulwane vhukuma kha zwa vhulamukanyi tsho ṋetshedzwaho mutzhipi wa vhafumakadzi Nkosinathi Phakathi he a wana khaṱhulo dza 42 dza u dzula dzhele vhutshilo hawe hoṱhe nga Khothe Khulwane ya Gauteng tshi rumela khaidzo khulwane kha vhaiti vha zwiito zwa GBVF ya uri shango ḽashu a ḽi nga ḓo tenda u hahedzwa nga zwiito zwavho zwa tshiṱhuhu ngaurali.  2.3.2.  Khabinethe i khou ita khuwelelo kha vhadzulapo vhoṱhe vha ḽa Afrika Tshipembe ya uri vha vhige vhaiti vhoṱhe vha vhugevhenga ha GBVF kana dziṅwe tshaka dza khakhathi dzine dza itelwa vhathu vha songo tsireledzeaho vhane khavho ha katelwa vhana, muthu wa mualuwa kana muthu ane a vha na vhuholefhali kha tshiṱitshi tsha mapholisa tshi re tsini na ha havho kana vha tou founela kha nomboro ya mahala ya Crime Stop ine ya vha: 086 00 10111.
3.  Mavhusele 3.1.  Kha u bveledza pfulufhedziso ye vha ita nga tshifhinga tsha Tshipitshi tsha Vouthu ya Mugaganyagwama wa Ofisi ya Phresidennde ya u shumisana zwavhuḓi na mivhuso yapo khathihi na ya mavundu u itela u tandulula khaedu dza nḓisedzo ya tshumelo, Phresidennde Vho Ramaphosa vha ḓo ranga phanḓa vhurumelwa ha miraḓo ya Khabinethe u itela u amba na Vhalangamavundu khathihi na Miraḓo ya Komiti dza Khorotshitumbe dza Mavundu.3.2.    Madalo a u thoma a ḓo vha fhaḽa kha vundu ḽa Limpopo nga Ḽavhuṱanu, ḽa 1 Lara 2024 ane a ḓo tevhelwa nga madalo a fhaḽa kha vundu ḽa KwaZulu-Natal nga Ḽavhuṋa, ḽa 7 Lara 2024.
4.  Tsireledzo ya zwa Matshilisano  4.1.  Nyimele dza Mutsho wo Kalulaho  4.1.1.  Khabinethe yo ṱuṱuwedza vhadzulapo vha ḽa Afrika Tshipembe uri vha dzule vho fhaṱuwa nahone vha tevhedze ngeletshedzo dza zwa mupo u bva kha vha Tshumelo dza zwa Mutsho dza Afrika Tshipembe. Shango ḽi khou bvela phanḓa na u ṱangana na nyimele dza mutsho wo kalulaho u fana na u wa ha mahaḓa, miḓalo, mvula dza maḓumbu, muya i vhangaho tshinyalelo na mufhiso wo kalulaho zwi vhangwaho nga tshanduko ya kilima. Tsivhudzo dza nga ha mutsho dzi ḓivhadzwa nga nḓila dzo fhambanaho dza zwa vhuadvhidzano dzine khadzo ha katelwa na zwiṱitshi zwa radio dza zwitshavha.   4.1.2.  Khabinethe hu si kale i ḓo ṱanganedza Pulane dzo Ṱanganelaho dza Maga na Ndangulo ya Zwiwo dzine dza ḓo katela maga o teaho a u fhungudza, hune khao ha katelwa na u ṋetshedzwa masheleni ane a ḓo shumiswa kha mbuedzedzo ya tshinyalelo yo vhangwaho nga zwiwo.    
4.2.  Foramu ya u Thoma ya Vhupo ha Dziḓoroboni ya Afrika Tshipembe ya nga ha Madzulo a Ḽifhasi na Adzhenda ya Vhupo ha Dziḓoroboni 4.2.1.  Muhasho wa Vhudzulo ha Vhathu, wa Tshumisano dza Mavhusele na Mafhungo a Sialala, Netiweke ya Ḓorobo khulwane dza Afrika Tshipembe khathihi na Mbekanyamushumo ya Vhudzulo ha Vhathu ya UN (UN-Habitat) vho fara Foramu ya u Thoma ya Vhupo ha Dziḓoroboni ya Afrika Tshipembe ya nga ha Madzulo a Ḽifhasi na Adzhenda ya Vhupo ha Dziḓoroboni hu tshi katelwa na Mbekanyamaitele ya Vhupo ha Dziḓoroboni ya Afrika Tshipembe. Foramu yo kuvhanganya vhashumisani kha zwa matshilele vha ndeme u itela u tandulula khaedu khathihi na u shumisa zwikhala zwa vhuḓorobisi ha tshihaḓu fhano kha ḽa Afrika Tshipembe nga nḓila yo fhelelaho. 4.2.2.  Foramu yo dovha hafhu ya ombedzela ndeme khulwane ya u langa zwa vhuḓorobisi ha tshihaḓu musi ho sedzwa zwiṅwe zwa ndeme zwine zwa khou bvelela u fana na tshanduko ya kilima, vhuendi ha thekhinoḽodzhi ya musalauno khathihi na thekhinoḽodzhi nga u angaredza.
4.3.  U vhuiswa murahu fhano hayani ha Masalela a Vhalwelambofholowo vha ḽa Afrika Tshipembe 4.3.1.  Khabinethe yo ṱanganedza zwa u vhuiswa murahu fhano hayani ha masalela a vhalwelambofholowo vhashu vhe vha vhulungwa kha ḽa    Zimbabwe na ḽa Zambia nga tshifhinga tsha musi vhe kha zwa vhufhalali kha mashango ayo. Zwa u vhuiselwa murahu ha masalela avho kha shango ḽo vhofholowaho nahone ḽa demokirasi ḽa Afrika Tshipembe zwo vha u kona u swikela izwo zwi re kha Madzheno a Ndayotewa ya Riphabuḽiki ya Afrika Tshipembe ya ṅwaha wa 1996, ine ya ita khuwelelo kha riṋe roṱhe ya uri ‘ri fhodze dzintho dzo vhangwaho nga khethululo ya tshifhinga tsho fhiraho u itela uri ri kone u fhaṱa lushaka lwo ḓitikaho nga maitele a zwa demokirasi, vhulamukanyi kha zwa matshilele na pfanelo dza vhuthu dza ndeme.’  4.3.2.  Maga aya ndi tshipiḓa tsha Thandela ya u Vhuiswa Murahu fhano Hayani ha Masalela a Vhafhalali, ine yo livhiswa kha u ṋea shango na vha miṱa tshikhala tsha u ṱhonifha zwihumbudzi zwa avho vhe vha lwela mbofholowo na vhulamukanyi khathihi na uri muvhuso u ṱhonifhe na u vhuedzedza murahu tshihumbudzi tsha avho vhe vha ṋetshedza matshilo avho vha tshi itela mbofholowo ya shango ḽashu. 4.3.3.  Shango ḽa Afrika Tshipembe ḽi kha ḓi livhuwa vhukuma tshumisano ya vhuthihi ye ya sumbedzwa nga mashango oṱhe a dzitshaka e a ṋetshedza vhalwelambofholowo vhudzulo, thikhedzo na fhethu he vha awedzwa hone lwa tshoṱhe.  
4.4.  Mitambo4.4.1.  Khabinethe yo ita khuwelelo kha vhadzulapo vhoṱhe vha ḽa Afrika Tshipembe ya uri vha sumbedze thikhedzo yavho kha mulindavhunwo wa thimu ya Mamelodi Sundowns na Bafana Bafana, Ronwen Williams, we a nangwa sa muṅwe wa vhalindavhunwo vha maimo a nṱha vha 10 ḽifhasini nga tshifhinga tsha pfufho dza Ballon d’Or dza Tshiphuga tsha Yachine, nga u rumela vouthu dzavho kha https://www.lequipe.fr/en/special/selection/ballon-dor-2024/section/the…4.4.2.  Williams o vha mutambi wa u tou thoma wa shango ḽa Afrika Tshipembe u nangwa kha Tshiphuga tsha Yachine nga tshifhinga tsha u avhelwa ha pfufho dza Ballon d’Or. Luṱa lwa vhu68 lwa vhuṱambo ha pfufho idzi lu ḓo farwa nga ḽa 28 Tshimedzi 2024. U vhuya u swikela zwenezwo, ri nga kona u vouthela Williams nga luimbo lwa Luisimane na Tshifura.
5.  Mafhungo a Ḽifhasi5.1.  Tsheo dza UNGA dza nga ha fhungo ḽa shango ḽa Israele na ḽa Paḽestina5.1.1.  Khabinethe yo ṱanganedza tsheo dzine dza tou vha ḓivhazwakale nga vha   UNGA dze dza khwaṱhisedza uri zwa u govhelwa ha vhupo ha East Jerusalem, West Bank na Gaza nga shango ḽa Israele a zwiho mulayoni nahone vha dovha hafhu vha laedza uri hu vhe na u bviswa tshoṱhe ha avho vhagovheli vha vhupo uho khathihi na maswole a shango ḽa Israele. 5.1.2.  Tsheo iyi a i tou vha ya ndeme fhedzi kha mulandu wo heswaho nga shango ḽa Afrika Tshipembe kha Khothe ya zwa Vhulamukanyi ha Dzitshaka (ICJ), fhedzi mashango o bvelaho phanḓa a ngaho Spain, Belgium na Japan na one o vha luthihi na maṅwe mashango manzhi ane a kha ḓi bvela phanḓa kha u tikedza tsheo iyi.
5.2.  Madalo a Mushumo kha shango ḽa Lesotho 5.2.1.  Khabinethe yo dzhiela nzhele Madalo a Mushumo a Phresidennde Vho Ramaphosa kha shango ḽa Lesotho nga Ḽavhuṱanu, ḽa 4 Tshimedzi 2024, nga murahu ha thambo i bvaho kha Muhulisei Khosi Vho Letsie III. Nga tshifhinga tsha madalo, Phresidennde vho dzhenela Vhuṱambo ha vhu58 ha Ḓuvha ḽa Vhuḓilangi ha Miṅwaha ya Maḓana Mavhili ha shango ḽa Lesotho he na vhone vha vha na zwe vha amba nga tshifhinga tsha vhuṱambo ha u elelwa vhufa ho pfumaho ha Lushaka lwa Vhasuthu.
5.3.  Khakhathi dzine dza khou bvela phanḓa fhaḽa kha ḽa Sudan5.3.1.  Khabinethe yo dzhiela nzhele zwa u ṋaṋa ha dzikhakhathi fhaḽa kha ḽa Sudan ya dovha hafhu ya ita khuwelelo kha vhadzulapo vhoṱhe vha ḽa Sudan ya uri vha tevhedze tsumbamaitele dza AU na Maanḓalanga a Vhukati ha Mivhuso dza nga ha Mveledziso hu tshi itelwa u fhelisa khakhathi. Shango ḽa Afrika Tshipembe ḽo dzula ḽo ḓiimisela u ṋetshedza vhukoni haḽo ha u thusa mahoro, avho vhane vha kwamea khathihi na vhaṅwe vhashelamulenzhe vho teaho uri vhoṱhe vha kone u shuma vho livha kha u wana mulalo wa tshifhinga tshilapfu kha ḽa Sudan.
B.  Maswamaswa kha Khabinethe
1.  Muvhigo wa nga ha u khunyeledzwa ha Odithi dza Matshilele nga miraḓo ya Tshumelo dza Vhulanguli ha Maimo a Nṱha (SMS)1.1.  Khabinethe yo ḓivhadzwa nga ha mvelaphanḓa yo swikelwaho ya nga ha u khunyeledzwa ha maitele a e-Disclosures nga miraḓo ya SMS ya dovha hafhu ya fhululedza mvelaphanḓa ine khayo ha katelwa na zwa u tevhedzwa ha milayo nga nḓila yo fhelelaho nga mihasho ya 147 kha ya 160 ya muvhuso wa lushaka na wa mavundu hu tshi katelwa na u dzhiela nzhele ṱhoḓisiso dzine dza vha kati dza nga ha u sa tevhedza milayo nga miraḓo.1.2.  Khabinethe yo ṱuṱuwedza vha Muhasho wa Tshumelo dza Muvhuso na Ndangulo uri vha dzhiele nzhele uri sisṱeme iyi ya eDisclosure i thome u shumiswa na kha mimasipala.
2.  Muvhigo wa nga ha u thomiwa ha Redzhisiṱara ya zwa Ndayo ya Vhukati kha masia oṱhe a muvhuso vhuraru hao2.1.  Khabinethe yo ṱanganedza maswamaswa nga ha mvelaphanḓa yo no swikelwaho kha zwa u thomiwa ha Redzhisiṱara ya zwa Ndayo ya Vhukati u mona na masia oṱhe a muvhuso vhuraru hao ya dovha hafhu ya tikedza ḽikumedzwa ḽa u konanya iyi Redzhisiṱara ya zwa Ndayo ya Vhukati na sisṱeme ya PERSAL khathihi na sisṱeme ya zwa miholo ya muvhuso wapo, hu tshi itelwa uri zwi kone u ḓivhea musi hu tshi tholwa vhaofisiri vha re na milandu, vho ḓirulaho mushumo kana vho pandelwaho.
C.  Tsheo dza Khabinethe
Milayotibe
1.  Mvetamveto ya Mulayotibe wa Khamphani ya Pheṱhiroḽiamu ya Lushaka ya Afrika Tshipembe (SANPC)  1.1.  Khabinethe yo ṱanganerdza u ṋetshedzwa ha Mulayotibe wa SANPC wa ṅwaha wa 2024 ngei Phalamenndeni. Mulayotibe uyu u ṋetshedza mbetshelwa dza u thomiwa ha khamphani ya muvhuso, zwine izwo zwa vha tsheo ya Khabinethe ya ḽa 10 Fulwi 2020 ya u ṱanganya PetroSA, Khamphani ya Mveledziso ya Gese ya Afrika Tshipembe (iGas) na Dzangano ḽa Ndeme ḽa Tshikwama tsha Zwivhaswa. 1.2.  Mushumo munzhi wa u kunakisa wa fhano hayani kha ḽa Afrika Tshipembe ndi une kanzhi wa itwa nga Khamphani dza Ole dza Dzitshaka (IOCs), zwine hezwi zwa vhanga thaidzo kha zwa nḓisedzo zwivhaswa zwa luḓi sa izwi IOC dzi tshi khou vala fhethu hadzo ha vhukunakisi. Mulayotibe wo dzinginywaho u vhea SANPC sa yone ngweṋa ya lushaka ine ya ḓo vha na pfanelo dza u ṱoḓa na u wanulusa ole na gese nga yone iṋe ya dovha hafhu ya vha na mikovhe nga kha maitele ane ya vha yo hwalwa nga Muvhuso kha pfanelo dza phuraivethe.   2.  Mvetamveto ya Mulayotibe wa Zwibveledzwa zwa Pheṱhiroḽiamu wa ṅwaha wa 2024 2.1.  Khabinethe yo ṱanganedza u anḓadzwa ha mvetamveto ya Mulayotibe wa Zwibveledzwa zwa Pheṱhiroḽiamu hu tshi itelwa vhupfiwa ha vhadzulapo. Tshipikwa tsha Mulayotibe ndi u vhona uri hu khou vha na nḓisedzo ya zwibveledzwa zwa pheṱhiroḽiamu khathihi na mveledziso ine ya vha na vhudziki ya sekhithara ya zwibveledzwa zwa pheṱhiroḽiamu, hu tshi katelwa na u bveledzwa ha zwibveledzwa zwiswa zwa musalauno nahone zwo kunaho khathihi na zwipiḓa zwi vusuluseaho zwine zwa ḓo khwinifhadza muvango wa fulufulu.  2.2.  Mulayotibe u ḓo shela mulenzhe kha zwipikwa zwa muvhuso zwa nga ha tshandukiso ya ikonomi khathihi na u sikwa ha mishumo kha zwa mavhusele a sekhithara ya zwibveledzwa zwa pheṱhiroḽiamu ya Afrika Tshipembe nahone u ḓo dovha hafhu wa lingedza u tandulula khaedu dzo fhambanaho dze dza sumbedziswa dzine dza elana na zwa ndangulo ya Mulayo wa Zwibveledzwa zwa Pheṱhiroḽiamu (Mulayo 120 wa 1977).
3.  Mulayotibe wa Khwiniso ya Mutakalo na Vhutsireledzi ha Migodini 3.1.  Khabinethe yo ṱanganedza u ṋetshedzwa ha mvetamveto ya Mulayotibe wa Khwiniso ya Mutakalo na Vhutsireledzi ha Migodini ngei Phalamenndeni. 3.2.  Mvetamveto iyi ya Mulayotibe uyu ndi ine ya khou lavhelela u khwinisa Mulayo wa Mutakalo na Vhutsireledzi ha Migodini, wa ṅwaha wa 1996 (Mulayo 29 wa 1996) nga u fhungudza maitele a zwa vhulangi, u khwaṱhisa mbetshelwa dza u kombetshedza u tevhelwa ha milayo, u khwaṱhisa zwa sala murahu vhutshinyi na ndaṱiso khathihi na u khwinisa dziṅwe ṱhalutshedzo.  3.3.  Mvetamveto ya Mulayotibe uyu, i ḓo dovha hafhu ya ṋea themendelo ya uri zwilinganyo zwa mutakalo na vhutsireledzi zwi khou tevhedzwa nga nḓila yo teaho, zwi khou kombetshedzwa khathihi na u khwinifhadzwa migodini zwine hezwi zwa ḓo fhungudza dzimpfu, mafuvhalo na malwadze mishumoni.
D.  U tholwa
U tholwa hoṱhe hu ḓo khunyeledzwa musi ho ranga u khwaṱhisedzwa ndalukano na u ṱanzwa madzina ho teaho.  
1.  Vho Nkululeko Lwazi Mahlangu sa Muthusamulangi Muhulwane: Mavhusele, Khohakhombo na U tevhedza Milayo kha Muhasho wa Mishumo ya Muvhuso na Themamveledziso. 2.  U tholwa ha miraḓo ya bodo ya Zhendedzi ḽa Vhupo ha u Kuvhanganya Maḓi ha mulambo wa Limpopo na wa Olifants: (a)  Muambeli Vho Thato Goodness Moeeng (Mudzulatshidulo);(b)  Vho Nandha Govender (Muthusa Mudzulatshidulo);(c)  Vho Francois Joubert;(d)  Vho Phathutshedzo Mudzanani;(e)  Dokotela Vho Vhahangwele Bologo Akwinekomi;(f)  Vho Nkhangweni Lawrence Rambau;(g)  Vho Dikgole Timothy Seroka;(h)  Muambeli Vho Reinette Mary Rosey; na (i)  Muambeli Vho Elanie Broekman.
E.   Vhuṱambo vhune ha kha ḓi ḓa
1.  Ṅwedzi wa zwa Vhuendi1.1.  Uno ṅwaha ndi ṅwaha wa u pembelela vhuṱambo ha vhu19 ha Ṅwedzi wa Vhuendi wa Tshimedzi nga fhasi ha thero ine ya ri: “U ita zwinzhi ri roṱhe”. Vhuṱambo uvhu vhu ḓo sedzesa kha u ṱana themamveledziso dza muvhuso khathihi na khwinifhadzo dzine dza khou bvela phanḓa kha tshumelo dza muvhuso nga tshumisano na vhoṱhe vha kwameaho.1.2.  Hu khou itwa mvelaphanḓa khulwane kha zwa sia ḽa vhuendedzathundu u tou bva tshe ha vhumbiwa Transnet War Room, zwe zwa ita uri hu vhe na mashumele o khwinifhadzeaho kha mashumele a zwiporo na vhuimangalavha ha zwa u hwala thundu. 1.3.  Muvhuso u ḓo dovha hafhu wa ṱana thandela khulwane dza u fhaṱwa ha dzibada, hu tshi katelwa na u vusuluswa ha bada ya N2/N3 ngei vunduni ḽa KwaZulu-Natal na iḽa bada ine ya ḓivhiwa sa Moloto Road ine ya vha yone i ṱumanyaho vundu ḽa Gauteng, Mpumalanga na ḽa Limpopo. 1.4.  Zhendedzi ḽa Zwidimela zwa u hwala Vhaṋameli ḽa Afrika Tshipembe na ḽone ḽo ita mvelaphanḓa khulwane vhukuma nga u vulwa hafhu ha ḽaini dza ndeme dzine khadzo ha katelwa Ḽaini ya Germiston-Katlehong-Kwesine ine ya kha ḓi vha kha luṱa lwa ndingo  khathihi na Ḽaini ya Vhukati ya Ḓorobo ya Kapa ine ya khou lavhelelwa uri i ḓo vha yo fhela u fhaṱiwa mafheloni a ṅwaha wa muvhalelano.
2.  Ṅwedzi wa Mveledziso ya zwa Matshilisano2.1.  Tshimedzi na wone ndi Ṅwedzi wa Mveledziso ya zwa Matshilisano nahone muvhuso wo ḓiimisela u ita uri hu vhe na u tsivhudza vhadzulapo nga ha Phothifoḽio ya Tshumelo dza Muhasho wa Mveledziso ya zwa Matshilisano. 2.2.  Kha miṅwedzi i ḓaho, hu ḓo vha na madalao a zwitshavhani kha vhupo ho fhambanaho u mona na shango ḽoṱhe u itela u ṱumanya zwitshavha na tshumelo dza zwa matshilisano, u khwinifhadza mbekanyamushumo khathihi na u vha na nyambedzano na zwitshavha, mbekanyamushumo dza u kuvhanganya na dza vhuambeli hu tshi itelwa u khwinifhadza matshilo a vhadzulapo vha re kha zwitshavha zwo kwameaho.  
3.  Khonifarentsi ya Ḓivhazwakale ya u tou amba nga Mulomo ya Ṅwaha nga Ṅwaha ya Lushaka 3.1.  Shango ḽa Afrika Tshipembe ḽi khou ḓo fara Khonifarentsi     ya Ḓivhazwakale ya u tou amba nga Mulomo ya Ṅwaha nga Ṅwaha ya Lushaka ya ṅwaha wa 2024 u bva nga ḽa 7 u swika nga ḽa 11 Tshimedzi 2024 fhaḽa Ulundi, vunduni ḽa KwaZulu-Natal.3.2.  Nga tshifhinga tsha khonifarentsi iyi ya uno ṅwaha, hu ḓo sedzeswa nga maanḓa kha izwo zwiteṅwa zwa zwihumbudzo zwa lushaka zwe zwa si rekhodiwe kana u ṅwalwa fhasi zwine zwo tou vhewa na u vhulungwa kha akhaivi dza lushaka na dza mavundu.
4.  Ṅwedzi wa Tsivhudzo ya nga ha Mutakalo wa Muhumbulo4.1.  Tshimedzi ndi Ṅwedzi wa Tsivhudzo ya nga ha Mutakalo wa Muhumbulo, une khawo ha funzwa vhathu nga ha mutakalo wa muhumbulo khathihi na u vha ṱuṱuwedza uri vha ṱhogomele mutakalo wavho wa muhumbulo. Ri khou ṱuṱuwedza vhadzulapo vhoṱhe vha ḽa Afrika Tshipembe uri vha ṱoḓe thuso na thikhedzo hu tshi katelwa na u ṱhonifha avho vhane vha tambudzwa nga malwadze a muhumbulo.
5.  Muṱangano wa vhukati ha mashango a Brazil, Russia, India, China Afrika Tshipembe (BRICS) 5.1.   hresidennde Vho Ramaphosa vha ḓo dzhenela Muṱangano wa BRICS wa ṅwaha wa 2024 fhaḽa Kazan, kha ḽa Russia u bva nga ḽa 22 u swika 24 Tshimedzi 2024.5.2.   Muṱangano uyu wa vhu16 une wa khou ḓo farwa nga fhasi ha thero ine ya ri: “U khwaṱhisa zwa Tshakannzhi hu tshi itelwa Mveldziso ya Ḽifhasi na Vhutsireledzi”, u ḓo amba nga ha mafhungo a kwamaho mbambadzo, mafhungo a zwa polotiki ya ḽifhasi khathihi na u ṱuṱuwedza tshumisano vhukati ha mashango ane a vha miraḓo.
6.  Ḓuvha ḽa Mbofholowo ya Nyanḓadzamafhungo6.1.  Nga Mugivhela, wa ḽa 19 Tshimedzi 2024, shango ḽa Afrika Tshipembe ḽi ḓo rwela ṱari Ḓuvha ḽa Mbofholowo ya Nyanḓadzamafhungo u itela u ṱhonifha ḓuvha ḽa 19 Tshimedzi 1977 (Black Wednesday) ḽe ngaḽo ha ilwedzwa madzangano a  Black Consciousness a swikaho 19 khathihi na gurannḓa mbili. Shango ḽa demokirasi ḽa Afrika Tshipembe ḽo ita mvelaphanḓa khulwane vhukuma kha zwa u ṱuṱuwedza mbofholowo ya nyanḓadzamafhungo na mbofholowo ya u amba zwine wa funa. Pfanelo ya mbofholowo ya u kona u amba zwine wa funa yo ṅwalwa ngomu kha Ndayotewa ya shango ḽa Afrika Tshipembe.  
7.  Imbizo ya Phresidsennde ya nga ha Ḽiedza ḽa Mveledziso ya Tshiṱiriki (DDM) 7.1.  Phresidennde Vho Ramaphosa vha ḓo ranga phanḓa Imbizo ya Phresidennde yan ga ha DDM ine ya khou ḓo dalela fhaḽa Umgababa hune ha vha fhasi ha Masipala wa eThekwini vunduni ḽa Kwa-Zulu Natal nga Ḽavhuṱanu, ḽa 8 Lara 2024.7.2.  Khabinethe yo ita khuwelelo kha vhadzulapo vhoṱhe vha fhaḽa Umgababa na kha vhupo vhu re nga tsini uri vha dzhenele imbizo u itela uri vha kone u amba na vhaimeli vhavho nga ha thandululo dza khaedu dzine dza vha hone kha zwitshavha zwavho khathihi na u wana nḓila dza u khwinifhadza nḓisedzo ya tshumelo.
8.  Milingo ya Ṱhanziela dza Nṱha ya Lushaka (NSC)  8.1.  Khabinethe yo tamela mashudu avhuḓi Kiḽasi ya Ṅwaha wa 2024 musi i tshi ḓo vha i tshi khou thoma milingo yayo ya maṱiriki nga ḽa 21 Tshimedzi 2024, ya dovha hafhu ya ita khuwelelo kha vhabebi na vhaunḓi ya uri vha tikedze vhagudi nga tshifhinga itshi tsha ndeme ngaurali kha lwendo lwavho lwa zwa pfunzo. 8.2.  Milingo ya NSC i kha ḓi vha ya ndeme, nahone i vulela vhaswa vhashu zwikhala zwavhuḓi zwo fhambanaho.
G.  Milaedza
1.  U fhululedzaKhabinethe yo rumela milaedza yayo ya u fhululedza na u tamela mashudu kha:•  Tshigwa tsha zwa Milayo tsha Afrika Tshipembe fhaḽa ICJ nge vha ṋewa Pfufho ya Steve Biko/Frantz Fanon ya Vhuṋa ya nga ha Mbofholowo ya Muhumbulo. Pfufho iyi ndi ya nga ha mushumo wavho wa u tevhedza Thendelano dza nga ha u Thivhelo na Ndaṱiso dza nga ha Vhugevhenga ha Mabulayo a Vhathu vha Lushaka Luthihi fhaḽa kha ḽa Gaza. Miraḓo ya tshigwada itshi ndi Vho John Dugard SC; Vho Adila Hassim SC; Vho Tembeka Ngcukaitobi SC; Vho Blinne Ní Ghrálaigh KC, Vho Max du Plessis SC, Vho Vaughan Lowe KC, Vho Tshidiso Ramogale, Vho Sarah Pudifin-Jones na Vho Lerato Zikalala.•  Phrofesa Vho Salim Abdool Karim na Vho Quarraisha Abdool, nge vha wina Pfufho ya maimo a nṱha ya Lasker Award kha tshumelo yavho ya tshitshavha musi hu tshi khou dzhielwa nṱha ṱhoḓisiso yavho ya nga u vhulunga matshilo a vhathu vha re na dwadze ḽa HIV ine ya tou vha yone ya u thoma.•  Relebogile Maloma, mugudi ane a vha muhali vhukuma wa Gireidi ya 3 ane zwazwino a vha kha dzilafho ḽa khemotherapi na mudededzi wawe, Vho Nqobile Mbatha, nge vhuvhili havho vha ṱanganedza pfufho ya Minisṱa yo Khetheaho ya #MyTeacher Award kha tshiṱori tshavho tshine tsha vha ṱhuṱhuwedzo khulwane vhukuma. Naho e kha nndwa yawe ya u lwa na vhulwadze ha pfuko, Relebogile, nga thikhedzo i sa gumi ya Vho Mbatha, o kona u bvela phanḓa zwavhuḓi na mushumo wawe wa tshikolo musi e vhuongeloni. Vho Mbatha vho vhona uri  Relebogile ha khou salela murahu kha zwa tshikolo nga u mu thusa uri a dzule e na vhukwamani na  vhaṅwe vhagudi ngae khathihi na ngudo dzawe. Nga kha uhu u shuma nga nungo dzoṱhe ngaurali, Relebogile ha ngo tou wanala fhedzi a fhethu huthihi u fana na vhaṅwe vhagudi, o dovha hafhu a wanala a tshi khou shuma zwavhuḓi vhukuma he a ḓiwana e vhukati ha vhagudi vha fumi vha maimo a nṱha afho kiḽasini yawe, zwoṱhe hezwi a tshi khou zwi kona e ngomu mmbeteni wa vhuongeloni. Tshiṱori tshavho ndi vhuṱanzi vhuhulwane vhukuma ha u sumbedza vhuhulwane ha tshandukiso ine ya nga vha hone nga mulandu wa kufunzele kwo ḓalaho mbavhalelo na vhuḓiimiseli khathihi na u khwaṱha ha muya wa vhuthu.  •  Vho Melisa Carol Du Plessis, (Vhukoni kha zwa Mafunzele a Gireidi R); •  Vho Bonisiwe Happiness Maphumulo, (Vhukoni kha zwa Mafunzele a kha Tshikolo tsha Phuraimari); •  Vho Nthabiseng Mavis Mateba, (Vhukoni kha zwa Mafunzele a Zwikili zwa Vhutshilo, kha Gireidi 1-6);•  Vho Koliwe Doris Mbatha, (Vhukoni kha zwa Vhurangaphanḓa ha Tshikolo tsha Phuraimari);•  Vho Thapelo Jacob Mthimkhulu, ((Vhukoni kha zwa Mafunzele a kha Tshikolo tsha Sekondari);•  Vho Rose Martha De Jonker, (Vhukoni kha zwa Vhurangaphanḓa ha Tshikolo tsha Sekondari);  •  Vho Tiisetso Daniel Chaka, (Vhukoni kha zwa Mafunzele a Vhagudi vha re na Ṱhoḓea dzo Khetheaho);  •  Vho Mbongiseni Cyril Dlamini, (Vhukoni kha zwa Vhurangaphanḓa ha Tshikolo tsha Vhagudi vha re na Ṱhoḓea dzo Khetheaho); •  Vho Itumeleng Esau Jr Komane, (Vhukoni ha Mafunzele na Vhugudi vhu itwaho nga Thekhinoḽodzhi);•  Vho Maserole Mojela, (Vhukoni ha Mafunzele a thero ya Saintsi ya nga ha Mupo); •  Vho Motlatso Lucia Maake, (Vhukoni ha Mafunzele a thero ya Saintsi); •  Vho Ethon Alexander, (Vhukoni ha Mafunzele a thero ya Mathematiki, kha GET);  •  Vho Sithembiso Eugene Mahlalela, (Vhukoni ha Mafunzele a thero ya Mathematiki, kha FET); •   Vho Derek Swart, (Nge vha avhelwa Pfufho ya Kader Asmal Lifetime Achievement); na •   Vho Ntombozuko Mkizwana, (Nge vha avhelwa Pfufho ya u vha Mudededzi ya Khwinesa ya Lushaka). •  Thimu ya Springboks, thimu yashu ya lushaka ya ragibii kha gundo ḽavho ḽavhuḓi musi vha tshi kunda thimu ya ḽa Argentina khathihi na u vhewa havho Dzingweṋa dza Ragibii dza ṅwaha wa 2024. •  Thimu ya Bola ya Milenzhe ya Lushaka ya Vhanna Fhasi ha Miṅwaha ya 20, vhane kanzhi vha ḓivhiwa sa Amajita, nge vha vhewa sa vhone Dzingweṋa dza Miṱaṱisano ya TotalEnergies ya Khaphu ya Tshaka dza Afrika ya vha Fhasi ha Miṅwaha ya 20 ya ṅwaha wa 2025.  •  Thimu ya Motorsport South Africa, nge vha wina Vhugweṋa ha mitambo ya World Rally-Raid (W2RC), ine zwazwino ya vho ḓo farwa na kha ḽino ḽa Afrika Tshipembe nga ṅwaha wa 2025.•  Zoalize Jansen van Rensburg, nge a ambadzwa khare ya u vha Ralunako wa Ḽifhasi wa ḽa Afrika Tshipembe wa ṅwaha wa 2024. Zoalize u na miṅwaha ya 18 nahone u ḓo imela shango ḽashu kha muṱaṱisano wa vhu72 wa Ralunako wa Ḽifhasi nga ṅwedzi wa Luhuhi 2025.•  Vhawini vha zwigwada zwo fhambanaho zwa vhuṱambo ha u thoma ha Pfufho dza SAICA South African ngei Australia. Pfufho ya CEO yo ṋetshedzwa Vho Manana Johnson kha u vha havho na vhukoni ho fhambanaho kha zwa u fhaṱa zwitshavha, Ubuntu, thuso ya zwa matshilisano na u ḓidzhenisa havho kha zwi kwamaho vhaswa.
2.  Ndiliso•  Khabinethe yo ṱahisa maipfi ayo a ndiliso kha vha Muvhuso na vhathu na shango ḽa Riphabuḽiki ya Demokirasi ya Congo nga murahu ha tshiwo tsha makhaulambilu tsha u minuwa ha tshikepe fhaḽa kha Isha ḽa Kivu nga Mugivhela, wa ḽa 5 Tshimedzi 2024, he ha vha na vhathu vhe vha lovha.
Khabinethe yo ṱahisa maipfi ayo a ndiliso kha vha muṱa na dzikhonani dza: •  Mufuzi a ḓivheaho, Vhafunzi Vho Ray McCauley, mutumbuli wa Kereke ya Rhema vhe vha vha vhe muṅwe wa Vhadzulatshidulo vha kale vha Khoro ya Lushaka ya Dzikereke dzo Fhambanaho ya Afrika Tshipembe.•  Muhaṱuli wa kale Vho Willem Heath – vhe vha vha vhe mudzulatshidulo wa Khomishini ya Ṱhoḓisiso ya Heath ye ya vha i tshi khou ṱoḓisisa nga ha zwiito zwa vhuaḓa, vhufhura na ndangulommbi kha vundu ḽa Kapa Vhubvaḓuvha, vha dovha hafhu vha ranga phanḓa Yunithi ya Ṱhoḓisiso dzo Khetheaho u bva nga ṅwaha wa 1997 u swika 2001•  Muimbi wa muzwika wa vhurereli Vho Solomon Molokoane, vhe vha vha vha tshi ḓivheswa nga dzina ḽavho ḽa zwa muzika ‘Solly Moholo’, vhe vha ri ṋea ṱhuṱhuwedzo khulwane, phodzo na u ri mvumvusa nga muzika wavho.   •  Vho Siphiwe ‘General GTZ’ Sibisi, vhe vha vha vhe vhone muraḓo muthihi fhedzi o salaho a tshi kha ḓi tshila wa tshigwada tsha muzika wa Kwaito, Chiskop tshe tsha shela mulenzhe muhulwane vhukuma kha mutheo wa mveledziso ya muzwika wa Kwaito fhano shangoni.
3.  Nḓivhadzo ya Nnyi na Nnyia.  Khabinethe i khou ita khuwelelo kha vhathu vhoṱhe fhano kha shango ḽashu ya uri vha shumise maḓi nga nḓila yavhuḓi sa izwi shango ḽa Afrika Tshipembe ḽi tshi kha ḓi vha shango ḽi shayaho maḓi na uri zwazwino ri khou vha na ṱhahelelo khulwane ya maḓi. Nga maanḓa, ri khou ṱuṱuwedza vhadzulapo vha vundu ḽa Gauteng na ḽa KwaZulu-Natal, hune ha khou thoma u shumiswa nyiledzo dza maḓi dza Luṱa lwa u thoma (1) na Luṱa lwa vhuvhili (2) uri vha tevhedze nyiledzo dzenedzo. b.  Maḓi ndi vhutshilo, kha vha a shumise nga vhulondo.
Tsho bviswa nga vha: Sisṱeme ya Mafhungo na Vhudavhidzano ha Muvhuso (GCIS)Mbudziso: Vho Nomonde Mnukwa – Muambeli wa Muvhuso o tou FarelahoLuṱingothendeleki: 083 653 7485"
"Tshitatamennde tsha Muṱangano wa Khabinethe wa Ḽavhuraru, ḽa 23 Tshimedzi na Ḽavhuraru, ḽa 6 Lara 2024",13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-23-tshimedzi-na,"A.    Mafhungo a Zwino kha Shango
1.    Tsireledzo na Vhutsireledzi 1.1.    Malwadze ane a wanala kha zwiḽiwa na dzimpfu 1.1.1.    Khabinethe yo ṱalutshedzwa nga ha malwadze a wanalaho kha zwiḽiwa khathihi na dzimpfu dze dza rekhodiwa kha zwipiḓa zwo fhambanaho zwa shango, he ha wanala vhana vha tshi khou lovha nga nḓila i vhavhaho vhukuma ngeno vhaṅwe vho swika he vha valelwa maongeloni o fhambanaho kha vundu ḽa Gauteng, Mpumalanga, Kapa Vhubvaḓuvha, KwaZulu-Natal na Free State.1.1.2.    Phresidennde vha ḓo amba na lushaka nga ha maga ane muvhuso wa khou a dzhia u itela u lwa na nyimele iyi.  1.1.3.    Nga tshenetsho tshifhinga, Muhasho wa Mutakalo wo ṋea ndaela Tshiimiswa tsha Lushaka tsha Malwadze a Phirela (NICD) ya uri tshi ṱoḓuluse  na u wanulusa tshiko tsha mulimo une wa khou wanala kha zwiḽiwa khathihi na u ita themendelo.  1.1.4.    Muhasho wa Tshumisano ya Mavhusele na Mafhungo a Sialala u tshi khou tikedzwa nga Muhasho wa Mveledziso ya Mabindu Maṱuku hu tshi katelwa na Komiti ya Vhukati ha Dziminisiṱa ya Ndangulo ya Zwiwo wo anḓadza Mvetomveto ya Mulayowapo wa Ikonomi ya Vhupo ha Zwikolobulasi u Angaredzaho kha gurannḓa ya muvhuso une wo livhiswa kha u ṱanganya mimasipala nga fhasi ha adzhenda nthihi khathihi na u dzhia vhukando vhu fanaho ho livhiswaho kha u bveledza ikonomi yapo i katelaho vhoṱhe hu tshi katelwa na u fhelisa zwa u tshimbidzwa ha mabindu ane a si vhe mulayoni vhuponi ha zwikolobulasi.   1.1.5.    Khabinethe yo rumela maipfi ayo a ndiliso kha vha miṱa, dzikhonani na avho vhe vha vha vha tshi dzhena tshikolo na vhana vhoṱhe vhe vha lovha nga mulandu wa malwadze a wanalaho kha zwiḽiwa khathihi na u tamela mashudu kha avho vhane vha kha ḓi vha kha nḓila ya u fhola.  1.2.    U lwa na Zwiito zwa Vhugevhenga 1.2.1.    Khabinethe yo sasaladza u vhulahwa nga nḓila i vhavhaho ha Khosi ya Mufumakadzi Vho Thenjiwe Eunice “Nogcinile” Mtirara fhaḽa Mqhekezweni Great Place, vunduni ḽa Kapa Vhubvaḓuvha ya dovha hafhu ya rumela mulaedza wayo wa ndiliso kha vha muṱa wa vhuhosini wa AmaDlomo khathihi na Muvhuso wa Vhuhosi ha AbaThembu nga u angaredza. Mazhendedzi a zwa mulayo a ḓo fara na u sengisa vhaiti vha vhugevhenga uvhu. 1.2.2.    Khabinethe yo dovha hafhu ya sasaladza zwa u tshipiwa ha vhagudi vhaṱanu vhe vha dovha hafhu vha hombokwa ho farwa zwigidi fhaḽa kha vhupo ha ndangulo ya Mqhekezweni.1.2.3.    NATJOINTS dzo livhiswa kha u fhelisa nga tshihaḓu zwa u engedzea ha tshikalo tsha zwa vhugevhenga hu tshi katelwa na mabulayo fhaḽa vunduni ḽa Eastern Cape khathihi na u vhona uri vhaiti vha zwiito izwi khathihi na vhadzudzanyi vhazwo vha khou swika hune vha farwa.  1.2.4.    Khabinethe yo fhululedza mafulo o ḓitikaho nga zwa vhusevhi  ane a khou rangwa phanḓa nga vha NATJOINTS (nndwa ya u lwa na zwiito zwa u bwa migodini zwi siho mulayoni na fulo ḽa vala-mgodi) e a ita uri hu vhe na u farwa ha vhabwi vha migodi zwi siho mulayoni vha fhiraho 1000 kha milonga ya migodi yo ṱutshelwaho fhaḽa Orkney, kha vundu ḽa North West  u tou bva mafheloni a vhege a ḽa 2 Lara 2024.   1.2.5.    Khabinethe yo ṱanganedza ndingedzo dzine dza khou bvela phanḓa dza u khwaṱhisa mashumele a mapholisa nga u rumelwa ha vhaofisiri vha mapholisa vhane vha kha ḓi tou bva u fhedza vhugudisi havho vha swikaho 2 800 kha zwiṱitshi zwa mapholisa zwo fhambanaho. Vhaṅwe mapholisa vhaswa vhane vha kha ḓi vha kati na vhugudisi havho vha swikaho 2000 vha ḓo fhedza vhugudisi havho nga ṅwedzi wa Nyendavhusiku 2024 nahone vha ḓo vha vho lugela u shuma nga tshifhinga tsha khalaṅwaha ya khushumusi.  1.2.6.    Khabinethe yo ita khuwelelo kha vhadzulapo vhoṱhe vha ḽa Afrika Tshipembe ya uri vha shumisane na mapholisa kha nndwa ya u lwa na zwiito zwa vhugevhenga nga u vhiga zwiwo zwenezwo zwa vhugevhenga kha nomboro ya luṱingo ya 0800 10111 khathihi na kha Nomboro ya Luṱingo ya u lwa na Zwiito zwa u Badeliswa Masheleni nga Khani ine ya vha 080 091 1011 musi vha tshi vhiga milandu ya vhugevhenga vhu elanaho na zwiito zwenezwo zwa u badeliswa masheleni nga khani.  2.    Mafhungo a Dzitshaka2.1.    Tshifhinga tsha tswikelo: Vhuimo ha ḽa Afrika Tshipembe ha u vha Phresidennde ya Tshigwada tsha Mashango a Fumbili (G20)  2.1.1.    Tshifhinga tsho swika tsha  uri shango ḽa Afrika Tshipembe ḽi dzhie vhuimo haḽo ha u vha Phresidennde wa G20 u bva nga ḽa 1 Nyendavhusiku 2024 u swika ḽa 30 Lara 2025 nga fhasi ha thero ine ya ri: “Vhuthihi, Ndingano na Mvelaphanḓa ya Tshifhinga Tshilapfu”. .   2.1.2.    Hu ḓo farwa Guvhangano ḽa Vharangaphanḓa fhaḽa ḓoroboni ya Johannesburg, vunduni ḽa Gauteng nahone IMC i khou shuma na maṅwe Mavundu hu tshi itelwa u fara miṱangano ya Dziminisiṱa na ya Zwigwada zwa u Shuma. Ri ḓo rwela ṱari mbekanyamushumo ya G20 ya Afrika Tshipembe nga ḽa 1 Nyendavhusiku 2024. 2.1.3.    Shango ḽa Afrika Tshipembe ḽi ḓo shela mulenzhe kha Muṱangano wa G20 une wa khou ḓa nga ḽa 18 na 19 Lara 2024, ngei Rio de Janeiro, kha ḽa Brazil.
2.2.    Khothe ya zwa Vhulamukanyi ya Dzitshaka (ICJ)2.2.1.    Khabinethe yo ṱanganedza u rumelwa ha ḽiṅwalo ḽa Tshihumbudzo kha ICJ ḽine ḽa sumbedzisa nḓila ye Muvhuso wa   Israel wa pfuka  ngayo Thendelano dza nga ha Mabulayo a Vhathu Vhanzhi vha Lushaka Luthihi nga zwiito zwa u tambudzwa nga khole na u vhulahwa ha vhathu vha Paḽestina vhane vha dzula kha ḽa Gaza.2.2.2.    Ḽiṅwalo iḽi ḽa tshihumbudzo ḽine ḽa vha na masiaṱari a fhiraho 1300, ḽi tshi tikedzwa nga zwifanyiso na dzianekhitsha, ḽi na vhuṱanzi ha zwiito zwa mabulayo a vhathu vhanzhi vha lushaka luthihi nga vha muvhuso wa shango ḽa Israele, hu tshi katelwa na u kundelwa haḽo u thivhela zwiito zwa u ṱuṱuwedza mabulayo a vhathu vhanzhi khathihi na u laṱisa avho vhane vha ṱuṱuwedza na u ita zwiito zwa mabulayo a vhathu vhanzhi vha lushaka luthihi.  2.2.3.    Uhu u rumelwa ho vha hu khou bvelela nga tshifhinga tsha musi shango ḽa Israele ḽi tshi khou engedza zwiito zwa u vhulahwa ha vhadzulapo fhaḽa kha ḽa Gaza nahone ḽo ḓiimisela u bvela phanḓa kha nḓila ya u vhanga tshinyalelo fhaḽa kha ḽa Lebanon. Ḽiṅwalo iḽi ḽa tshihumbudzo ndi tshihumbudzi kha tshitshavha tsha ḽifhasi tsha khakhathi dze dza itelwa vhathu vha ḽa Paḽestina khathihi na ṱhoḓea ya vhuthihi hu tshi itelwa u thivhela tshiwo itsho. Uho u rumelwa ha ḽiṅwalo iḽo hu khou itea nga tshifhinga tsha musi hu tshi kha ḓi tou bva u dzhiiwa tsheo nga vha Dzangano ḽa Vhuthihi ha Dzitshaka ya u sasaladza zwiito zwa muvhuso wa shango ḽa Israel zwi tshi itelwa vhathu vha Paḽestina.  
2.3.    U Ṱuṱuwedza Demokirasi ya Ḽifhasi 2.3.1.    Khabinethe yo rumela maipfi ayo a u fhululedza kha mivhuso na vhathu vha Riphabuḽiki ya Botswana, Mozambique na United States (US) nga murahu ha u khunyeledzwa ha khetho dza zwenezwino dze dza tshimbila zwavhuḓi. 2.3.2.    Khabinethe yo fhululedza ṱhanganelano dza ḽihoro ḽa Umbrella for Democratic Change dza fhaḽa kha ḽa Botswana kha u shuma haḽo zwavhuḓi nga fhasi ha vhurangaphanḓa ha Phresidennde-Munangiwa Vho Duma Boko khathihi na u ṱanganedza u vhumbiwa ha nzudzanyo dza phirisela dza vhukati ha ndangulo ya muvhuso une wa khou fhelelwa nga tshifhinga na ndangulo ya muvhuso ine ya khou ḓa wa Phresidennde-Munangiwa Vho Boko. 2.3.3.    Khabinethe yo fhululedza Phresidennde-Munangiwa Vho Daniel Chapo na ḽihoro ḽavho, ḽa FRELIMO, kha gundo ḽavho nga murahu ha khetho dze dza vha ḓivhazwakale kha shango ḽeneḽo dze dza farwa nga murahu ha miṅwaha ya 32 u bva tshe ha sainwa Thendelano dza Mulalonyangaredzi,  dzine dza vha dzone dze dza ita uri hu vhe na u fhela ha nndwa ya vhadzulapo khathihi na u thoma maitele a demokirasi ya mahoro manzhi kha ḽa Mozambique. Khakhathi dzine dza khou bvela phanḓa zwazwino nga murahu ha khetho ndi thaidzo khulwane vhukuma nahone mahoro oṱhe a sa kwamei a tea u lingedza u wana thandululo dzo ḓoweleaho dzi re mulayoni u itela u tandulula thaidzo dzavho dzine vha vha nadzo dzi elanaho na zwa khetho u itela uri a kone u bvela phanḓa na u fhaṱa kha mutheo wa mulalo we wa thomiwa nga Thendelano dza Mulalo dza Maputo na  Vhupfumedzani ha Lushaka.2.3.4.    Khabinethe yo dovha hafhu ya fhululedza Phresidennde-Munangiwa Vho Donald Trump nga murahu ha khetho dza ḽa US dze dza farwa nga ḽa 5 Lara 2024. Afrika Tshipembe ḽi khou lavhelela u shumisana zwavhuḓi na Phresidennde-Munangiwa Vho Trump kha tshifhinga tsha miṅwedzi ya 12 i ḓaho musi Phresidennde Vho Cyril Ramaphosa vha tshi dzhia tshiimo tsha u vha Phresidennde wa G20 nga ḽa 1 Nyendavhusiku 2024.3.     Mafhungo a zwa Mbambadzo  3.1    Mvelelo dza Madalo a Muvhuso na u shela mulenzhe kha Foramu ya Tshumisano ya Vhukati ha Afrika na China (FOCAC)3.1.1    Khabinethe yo ḓivhadzwa nga ha mvelelo dza Madalo a Muvhuso a zwenezwino e a tshimbila zwavhuḓi ngei kha shango ḽa Riphabuḽiki ya Vhathu ya China na muṱangano wa FOCAC we wa farelwa fhaḽa Beijing, China u bva nga ḽa 2 u swika ḽa 6 Khubvumedzi 2024. Khabinethe yo dzhiela nzhele mvelelo dza ndeme dzi tevhelaho dza ḽa Afrika Tshipembe:3.1.2    Thendelano ya u shandukisa tshivhumbeo tsha mbambadzo uri i vhe nga nḓila ine zwibveledzwa zwo magwaho zwine zwa vha na ndeme khulwane, nga maanḓa thendelano ya u shandukisa mutevhe wa zwibveledzwa zwa 100 zwo engedzwaho ndeme u bva kha ḽa Afrika Tshipembe zwine shango ḽa China ḽa ḓo lavhelela u zwi ṱunḓa. 3.1.3    Nga nṱha ha izwo, shango ḽa Afrika Tshipembe ḽo swikela thendelano ya tshumisano na shango ḽa China kha zwithu zwiraru zwa thendiselano zwine zwa elana na u fhungudza muhasaladzo wa khaboni, u shandukela kha didzhithaḽa, vhuendi na vhuhwalathundu. Tshumisano heyi i ḓo vula nḓila ya u ṱuṱuwedza vhubindudzi kha zwiendedzi zwa muḓagasi, u magwa ha dzibeṱiri, u vhulungwa ha fulufulu ḽi vusuluseaho hu tshi katelwa na kha Zouni dza zwa Ikonomi dzo Khetheaho khathihi na Zouni dza Mveledziso ya Nḓowetshumo.  3.1.4     Vhabindudzi vhahulwane vha ḽa China vha fhaḽa Shenzhen na Beijing vho sumbedzisa dzangalelo kha u engedza vhubindudzi havho kana kha zwa vhubindudzi ha mbavhalelo ya mupo fhano kha ḽa Afrika Tshipembe.  3.1.5    Nga tshifhinga tsha Muṱangano wa zwa Mabindu, ho sainwa Memorandamu ya Thendelano (MoUs)  ya rathi ye ya livhiswa kha u ṱuṱuwedza tshumisano vhukati ha mabindu a ḽa China na khamphani dza Afrika Tshipembe khathihi na Zwiimiswa zwa Masheleni a Mveledziso u itela u khwaṱhisa tshumisano hu tshi itelwa u ṱuṱuwedza mveledziso ya nḓowetshumo kha ḽa Afrika Tshipembe, u ṱuṱuwedza tshumisano ya zwa thekhinoḽodzhi hu tshi itelwa u bveledza maitele a u fhungudza muhasaladzo wa khaboni kha sekhithara dza ndeme dza ḽa Afrika Tshipembe khathihi na zwa thengiselano hu tshi katelwa na u ṱuṱuwedza vhubindudzi kha sekhithara ya fulufulu ḽi vusuluseaho.3.1.6    Thendelano dzo sainwaho kha maimo a muvhuso na a phuraivethe dzi ḓo shela mulenzhe kha u engedza vhubindudzi vhune ha ṱuṱuwedza tshanduko ya u ya kha zwa u vhavhalela mupo khathihi na muhasaladzo wa khaboni wa fhasi hu tshi katelwa na u ṱuṱuwedza mihumbulo miswa kha mishumo ya zwa nḓowetshumo khathihi na u kunga vhubindudzi kha Zouni dza zwa Ikonomi dzo Khetheaho na kha Dziphakha dza Nḓowetshumo.  4    Ikonomi4.1    Tshitatamennde tsha Mbekanyamaitele ya Mugaganyagwama wa Vhukati ha Ṅwaha (MTBPS)4.1.1    Khabinethe yo ṱanganedza MTBPS ya ṅwaha wa 2024, ine ya sumbedzisa nga ha vhuḓiimiseli ha Muvhuso wa Vhuthihi ha Lushaka ha u tevhela nḓila ya nyaluwo ya ikonomi ya tshihaḓu, i katelaho vhoṱhe nahone ya tshifhinga tshilapfu khathihi na u bveledza tshitshavha tshavhuḓi nahone tshi re na ndinganelo nga u fhelisa vhushai, tshayandingano na u shayea ha mishumo. 4.1.2    Vhudziki ha zwa masheleni a muvhuso vhu ḓiswaho nga ndangulo ya kushumisele kwa masheleni a muvhuso na zwikolodo nga nḓila ya vhuronwane vhu ḓo ita uri shango ḽashu ḽi kone u ṱuṱuwedza nyaluwo ya ikonomi nga thungo hu tshi khou itwa uri avho vhane a vho ngo tsireledzea na luthihi kha zwitshavha zwashu vha kone u bvela phanḓa na u tikedzwa nga kha mbekanyamushumo dzashu dza thikhedzo ya matshilisano.  4.1.3    Khabinethe i khou tikedza thikho nṋa dza u alusa ikonomi nga u ḓisa vhudziki kha zwi kwamaho ikonomi khulwane nga u angaredza, u ḓisa tshanduko dza zwa milayo, u bveledza vhukoni ha mashumele a muvhuso khathihi na u engedza vhubindudzi kha themamveledziso ya muvhuso. Shango ḽo livha kha nḓila ya u bviswa kha mutevhe wa u swifhadzwa ha madzina wa vha tshiimiswa tsha Financial Action Task Force (FATF) nga murahu ha musi ḽo kona u tandulula zwithu zwi swikaho 16 kha zwa 22 zwine ḽa khou tea u ita zwe zwa ṱaluswa phanḓa ha u senguluswa hafhu nga vha FATF nga ṅwaha wa 2025. 4.1.4    MTBPS ndi tshipiḓa tsha mugaganyagwama wa lushaka lwashu wo vuleaho nahone une wa sumbedza vhuḓifhinduleli une wa tendela hu tshi vha na vhupulani ha tshifhinga tsha vhukati u ya kha ha tshifhinga tshilapfu ha masheleni a shango ḽashu. I ṋea tshikhala tsha uri vhadzulapo vha ḽa Afrika Tshipembe vha kone u hwesa mihasho ya muvhuso na zwiimiswa vhuḓifhinduleli kha zwa mashumisele a masheleni khathihi na u ṋea vhabindudzi fulufhelo kha sia ḽa zwa ikonomi ḽine shango ḽa khou ḽi dzhia.   4.2    Vhuendelamashango4.2.1    Zwa u rwelwa ṱari ha Fulo ḽa zwa Vhuendelamashango ḽa Tshilimo zwi ṱuṱuwedza vhadzulapo vha shango ḽa Afrika Tshipembe khathihi na vhaeni vha bvaho ḽifhasi ḽoṱhe nga u angaredza uri vha tandule vhupo ha maimo a nṱha ha zwa vhuendelamashango ho dzumbamaho vhune ha wanala kha mavundu ashu oṱhe vhuṋa hao.4.2.2    Fulo ḽa Gimme Summer – Sho’t Left ḽi ḓo bvisela khagala fhethu hapo ha zwa vhuendelamashango u itela uri vhunzhi ha vhadzulapo vha ḽa Afrika Tshipembe vha kone u ḓiphina, u tandula na u vhona fhethu ha zwa vhuendelamashango hu kungaho hune hu tshe ho dzumbama fhano kha shango ḽashu.  4.2.3    Kha u khwaṱhisa sekhithara ya zwa vhuendelamashango, Khabinethe yo ṱanganedza zwa u anḓadzwa ha Tshikimu tsha Vhatshimbidzi vha Vhuendelamashango vhu Fhulufhedzeaho (TTOS), tshine tsha fhungudza maitele a u ita khumbelo ya visa hu tshi itelwa zwigwada zwihulwane zwa vhaendelamashango vha bvaho kha ḽa China na India. 4.2.4    Maga aya a amba nga ha thaidzo dza mashumele dza ofisi dza zwa vhudipulomati dza mashango a nnḓa nahone o livhiswa kha u kunga vhunzhi ha vhaendelamashango u bva kha mashango a China na India, ane nga u fhambana hao, a shela mulenzhe nga 1.8% na 3.9% ya vhaeni vhoṱhe vha dzitshaka vha dalelaho shango ḽa Afrika Tshipembe.4.2.5    Khamphani dza zwa u enda dzine dza vha na dzangalelo dzi nga kona u swikela sisiṱeme nga u tou dalela https://touroperator.dha.gov.za:8443 kana u swikela phothaḽa nga kha bena ya TTOS kha www.dha.gov.za.4.2.6    Hafhu, ho no thoma u ṋetshedzwa Sisiṱeme ya eVisa fhano shangoni u ya kha mashango a 34 u itela u ṋea vhaendelamashango vha bvaho kha mashango ayo tshikhala tsha u ita khumbelo ya visa ya u dalela ḽa Afrika Tshipembe nga inthanethe hu si na u tou ya embasi kana khontsuḽeithi.  
5     Mafhungo a zwa maḓi 5.1    Maga a tshifhinganyana a u ṋetshedza maḓi kha vhupo ha Hammanskraal5.1.1    Khabinethe yo ṱanganedza na u dzhiela nzhele mvelaphanḓa yo no swikelwaho nga vha Muhasho wa Maḓi na Vhuthathazwitzhili ya u ṋetshedza maḓi a u nwa kha Masipala wa Ḓorobo khulwane ya Tshwane hu tshi itelwa uri u kone u ṋetshedza maḓi a u nwa kha vhathu vha Hammanskraal lwa tshifhinganyana.  5.1.2    Thaidzo dza nḓisedzo ya maḓi dzine dza khou bvela phanḓa dze dza wela vhupo ha Hammanskraal khathihi na vhuṅwe vhupo ha nga tsini, dzi khou bvela phanḓa na u kwama matshilo a vhathu nga nḓila ine ya si vhe yavhuḓi, hu tshi katelwa khathihi na nḓisedzo ya tshumelo dza ndondolamutakalo kha zwiimiswa zwapo zwi fanaho na Vhuongelo ha fhaḽa Jubilee.5.1.3    Masipala wa Ḓorobo khulwane ya Tshwane zwa zwino u kati na u thoma thandela i ḓuraho masheleni a swikaho R278-miḽioni ya u lugisa Tshiimiswa tsha Mishumo ya u Kunakisa Maḓi a Mashika tsha Rooiwal (WWTW) tshe tshifhingani tsha kale tsha vha tshi sa khou shuma. 5.1.4    Hu khou lavhelelwa uri mushumo wa u engedza mashumele a Rooiwal WWTW u ḓo ḓura masheleni a swikaho R2 biḽioni. Khabinethe yo dovha hafhu ya ḓivhadzwa uri Masipala wa Ḓorobo khulwane ya Tshwane u ḓo tea u badela thandela iyi nga kha mbuelo, khadzimiso kana nga mukovho wayo wa Gavhelo ḽa Mveledziso ya Vhupo ha Vhudzulo ha Dziḓoroboni.  5.1.5    Nga ṅwaha wa 2023, Muhasho wa Maḓi na Vhuthathazwitzhili wo ṋea ndaela vha Magalies Water ya uri vha dzhenelele nga u ṱavhanya u ya nga Mulayo wa Tshumelo dza zwa Maḓi, wa 1997 (Mulayo 108 wa 1997), khathihi na uri vha bveledze na u dzhenisa mutshini muswa wa u kunakisa maḓi fhaḽa kha tshiimiswa tshavho tsha zwa Mishumo ya u Kunakisa Maḓi tsha Klipdrift tshi re fhaḽa tsini na vhupo ha Hammanskraal. Hezwi zwi ḓo thusa u fhungudza khaedu dza zwa maḓi khathihi na u ṋetshedza khaedu dza tshifhinga tshilapfu. Tshiimiswa itshi tsha u kunakisa maḓi tsha u ḓadzisa tshi ḓo ṋetshedza maḓi kha maṅwe a madamu ane a vha kha sisiṱeme ya nḓisedzo ya maḓi ya ha Masipala u itela u engedza nḓisedzo ya maḓi a u nwa o kunaho kha vhupo ha Hammanskraal. 5.1.6    Muvhuso u khou ṱuṱuwedza vhathu vha vhupo ha Hammanskraal na vha vhupo vhu re nga tsini uri vha konḓelele musi mushumo uyu u kati. Tshipiḓa tsha u thoma tshi khou lavhelelwa u khunyeledzwa nga ḽa 15 Lara 2024. Hezwi zwi ḓo thusa Masipala wa Ḓorobo khulwane ya Tshawne uri u kone u ṋetshedza maḓi a u nwa o kunaho kha vhuṅwe ha vhupo ha Hammanskraal.
5.2    Zwikolodo zwa Mimasipala kha vha bodo dza maḓi5.2.1    Khabinethe yo ṋewa zwidodombedzwa zwiswa nga ha zwikolodo zwine mimasipala ya vha nazwo kha bodo dza zwa maḓi zwine zwa khou bvela phanḓa na u engedzea nahone zwine zwa si tee u bvela phanḓa ngauralo, lune u swika zwino ha khou kolodwa masheleni a swikaho R23 biḽioni u tou bva nga ḽa 31 Ṱhangule 2024. Tshikolodo itshi tshi khou khakhisa tshiimo tsha zwa masheleni tsha bodo dza maḓi hu tshi katelwa na sekhithara yoṱhe ya zwa maḓi nga u angaredza. Minisiṱa wa Muhasho wa Maḓi na Vhuthathazwitzhili Vho Pemmy Majodina vha kha ḓi tou bva u vha na muṱangano na mimasipala i kwameaho yo fhambanaho he vha ḓo wana pfulufhedziso dza u badela u bva kha vhunzhi ha mimasipala ine zwa zwino a i khou badela.  5.2.2    Khabinethe tshifhingani tsho fhiraho yo ṱanganedza u vhumbiwa ha Komiti ya Vhukati ha Dziminisiṱa (IMC) u itela u amba nga ha u shandukiswa ha mimasipala. Heyi IMC i ḓo dovha hafhu ya dzhiela nṱha maga a u amba nga ha u badelwa tshikolodo tsha ha masipala kha vha bodo dza maḓi, nga maanḓa iyo ine ya vha tsini na u wa.  
5.3    Nyiledzo dza Maḓi kha ḽa Gauteng5.3.1    Khabinethe yo ḓivhadzwa nga ha nyiledzo dza maḓi dza ḽeveḽe 1  dzine dza vha hone kha ḽa Gauteng nga mulandu wa ṱhoḓea ya maḓi ine ya vha hone ye ya vhangwa nga kushumisele kwa maḓi ku re nṱhesa nga vhanga ḽa u engedzea ha tshivhalo tsha vhadzulapo, vhuṱumaphaiphi dza maḓi vhu siho mulayoni, u bvuḓa ha maḓi khathihi na kushumisele kwa maḓi kune kwa si vhe kwavhuḓi.  5.3.2    Tshikalokati tsha kushumisele kwa maḓi kha ḽa Gauteng ndi ḽithara dza 279 nga muthu nga ḓuvha musi tshi tshi vhambedzwa na tsha dzitshaka tshine tsha vha tshikalokati tsha ḽithara dza 173 nga muthu nga  ḓuvha. Naho mimasipala mihulwane kha ḽa Gauteng i kha ḽeveḽe 1  ya nyiledzo ya maḓi, a hu khou tou vha na u kombetshedzwa ha nyiledzo idzi ho teaho nga mimasipala.   5.3.3    Minisiṱa wa Muhasho wa Maḓi na Vhuthathazwitzhili khathihi na Mulangavundu wa Gauteng vho humbela uri mimasipala i kombetshedze nyiledzo dza maḓi dza ḽeveḽe 2  dzine dza ḓo tshimbila khathihi na ndaṱiso arali vhashumisi vha maḓi vha sa khou tevhedza nyiledzo idzi.  5.4    U vhumbiwa ha Komiti ya Thaidzo dza Maḓi ya Lushaka5.4.1    Khabinethe yo tikedza tsheo ya Phresidennde ya u ḓadzisa mushumo une zwa zwino wa khou rangwa phanḓa nga Tshanḓa tsha  Phresidennde nga u dzhia fhungo ḽa zwa maḓi sa tshiwo tsha khathihi na u vhumba komiti ya thaidzo ya zwa maḓi ya lushaka ine ya ḓo bveledza pulane ya kushumele ya zwa maḓi khathihi na u ḓisa vhaḓivhi vha zwa maḓi hu tshi itelwa u dzhenelela kha khaedu ya zwa maḓi ine ya vha ya shango ḽoṱhe kha tshikhala tsha Muvhuso Wapo.  6    Matshilisano6.1    U sainiwa ha Mulayotibe wa Khwiniso ya Mulayo wa Ṱhalano6.1.1    Khabinethe yo ṱanganedza u ṋetshedzwa ha muvhuli wa u thoma wa ṱhanziela dza mbingano dza Vhamosḽeme dza 33 he ha vha ḓivhazwakale nga vha Muhasho wa Mafhungo a zwa Muno nga murahu ha u sainiwa ha Mulayotibe wa Khwiniso ya Mulayo wa Ṱhalano uri u vhe mulayo nga ṅwedzi wa Shundunthule ṅwaha uno nga Phresidennde Vho Ramaphosa. Uyu Mulayotibe ndi une wa khwinisa Mulayo wa Ṱhalano, wa ṅwaha wa 1979 (Mulayo 70 wa 1979) hu tshi itelwa uri u kone u dzhiela nṱha mbingano dza Vhamosḽeme khathihi na u tsireledza madzangalelo a vhafumakadzi vha Vhamosḽeme hu tshi katelwa na vhana vhavho tshifhinga tsha musi mbingano dzenedzo dzi tshi swika hune dza nga fheliswa.6.1.2    Tshanduko idzi dzine dza vha uri ndi kale dzo lavhelelwa, dzi sumbedza vhuḓiimiseli ha shango ḽashu ha u vhona uri pfanelo dza ndingano, tshirunzi, tswikelo ya vhulamukanyi kha vhafumakadzi vha Vhamosḽeme khathihi na vhana vhavho hu tshi katelwa na ṱhogomelo yo teaho ya vhana vhaṱuku, sa zwe zwa sumbedziswa kha Ndayotewa ya Riphabuḽiki ya Afrika Tshipembe ya ṅwaha wa 1996, dzi khou ṱhonifhiwa. 6.1.3    Dzi dovha hafhu dza ita uri hu vhe na u ṱuṱuwedzwa ha vhuthihi ha zwa matshilisano, u fhaṱa lushaka khathihi na ṱhalusavhuṋe ya lushaka i fanaho hu tshi katelwa na u ṱhonifha maitele o fhambanaho a zwa mvelele na vhurereli.  B.    Tsheo dza Khabinethe 1.    Tsheo dza Khabinethe dza Muṱangano wa Ḽavhuraru, ḽa 23 Tshimedzi 2024
1.1.    Khetho dza Muvhuso Wapo dza ṅwaha wa 2026  1.1.1.    Khabinethe yo ṱanganedza u vhumbiwa ha Komiti ya Vhukati ha Dziminisiṱa ine ya ḓo vha yone i sedzana na mafhungo a ndugiselo dza Khetho dza Muvhuso Wapo dza ṅwaha wa 2026/27. 1.1.2.    Nga murahu ha musi khetho dza muvhuso wapo dza tshifhinga tsho fhelaho dzo farwa nga ḽa 1 Lara 2012, khetho dzi tevhelaho dza ha masipala dzone dzi ḓo farwa nga ḽa 2 Lara 2016 na ḽa 1 Luhuhi 2027. Muṱangano wa IMC u ḓo vhidzwa nga  Minisiṱa vha Muhasho wa Tshumisano ya Mavhusele na Mafhungo a Sialala nahone yo vhumbwa nga mihasho ya muvhuso yo fhambanaho ine ya vha ya ndeme kha u vhona uri khetho dzi khou tshimbidzwa nga nḓila yavhuḓi.  1.1.3.    Khabinethe yo dovha hafhu ya dzhiela nṱha na u tendela fomuḽa ya u ta tshivhalo tsha dzikhantseḽara u ya nga Khethekanyo 20 (1) (a) ya Mulayo wa Zwivhumbeo zwa ha Masipala. 1.1.4.    Khetho dza ha Masipala dza ṅwaha wa 2026 dzi ḓo vha dza vhurathi u tou bva tshe ha vha na muvhuso wa demokirasi nga ṅwaha wa 1994. Heyi IMC i ḓo shuma na vha IEC khathihi na zwiṅwe zwiimiswa zwo teaho kha u ita uri mushumo woṱhe wo livhiswaho kha khetho dza muvhuso wapo u khou tshimbila zwavhuḓi nahone nga mulalo.
2.    Mulayotibe2.1.    Mulayotibe wa Khwiniso ya Muhanga wa Vhushaka ha Vhukati ha Mihasho, wa ṅwaha wa 2024 2.1.1.    Khabinethe yo ṱanganedza u anḓadzwa ha Mulayotibe wa Khwiniso ya Muhanga wa Vhushaka ha Vhukati ha Mihasho, wa 2024 hu tshi itelwa vhupfiwa ha nnyi. Mulayotibe uyu ndi une wa lavhelela u ita khwiniso kha Mulayo wa Vhushaka ha Vhukati ha Mihasho (Mulayo 13 wa 2005), hu tshi itelwa u vhona uri masia o fhambanaho a muvhuso a khou shumisana nga nḓila yo teaho.  2.1.2.    Khwiniso hedzi ndi  dzine dza ḓo lulamisa dziṅwe dza khethekanyo dza Mulayo dzine u swika zwino dzo no vha dza kale nahone dzi ḓo ita uri masia oṱhe a muvhuso vhuraru hao a shumisane u itela u khwinisa nḓisedzo ya tshumelo dzine dza ḓo ita uri hu vhe na u swikela ṱhoḓea dza vhathu. 2.1.3.    Ndima 3 ya Ndayotewa i lavhelela uri hu vhe na tshumisano vhukati ha masia oṱhe a muvhuso nga nḓila ya u fhulufhelani na u vha khagala hu tshi itelwa u ṱuṱuwedza vhushaka havhuḓi, u thusana na u tikedzana. Kha fhungo iḽi, Mulayotibe wa Muhanga wa Vhushaka ha Vhukati ha Mihasho, u ḓo vha wone u tshimbidzaho maitele a u thoma u shumiswa ha mbekanyamaitele dza muvhuso na milayo, hu tshi katelwa na u vhona uri hu khou vha na muvhuso u re khagala, nḓisedzo ya tshumelo yo teaho, vhulavhelesi na u thoma u shumiswa ha mbekanyamaitele. Tshanduko hedzi dza mulayo dzi ḓo dovha hafhu dza tikedza na Ḽiedza ḽa Mveledziso ya Tshiṱiriki ḽine ḽo livhiswa kha u khwinifhadza na u khwaṱhisa sisiṱeme ya vhushaka ha vhukati ha mihasho.
3.    Tsheo dza Khabinethe dza muṱangano wo farwaho nga ḽa 6 Lara 2024
3.1.    Fulo ḽa maḓuvha a 16 a u Lwa na Zwiito zwa Khakhathi dzo Ḓitikaho nga Mbeu (GBV) ḽa ṅwaha wa 20243.1.1.    Khabinethe yo ṱanganedza muhumbulo wa matshimbidzele a Fulo ḽa Maḓuvha a 16 a u Lwa na Zwiito zwa Khakhathi dza GBV ḽa ṅwaha wa 2024, nga fhasi ha thero ine ya ri: “Miṅwaha ya 30 ya u Ṱuṱuwedza Nyito yo Ṱanganelaho ya u Fhelisa Khakhathi dzi Itelwaho Vhana na Vhafumakadzi”, une wa ombedzela ndeme ya maitele a u dzhenisa tshitshavha tshoṱhe nga u angaredza kha u fhelisa zwiito zwa GBVF hu tshi katelwa na ndeme ya vhuḓifhinduleli ha sekhithara dzo fhambanaho. 3.1.2.    Uno ndi ṅwaha wa u fhululedza vhuṱambo ha vhu 26 ha u shela mulenzhe ha shango ḽa Afrika Tshipembe kha Fulo ḽa Maḓuvha a 16 a u Lwa na Zwiito zwa Khakhathi dzi Itelwaho Vhana na Vhafumakadzi, vhune ha ḓo rwelwa ṱari nga ḽa 25 Lara 2024 fhaḽa Tshiṱediamu tsha Royal Bafokeng, vunduni ḽa North West .3.1.3.    Hezwi zwi tikedza fulo ḽa ḽifhasi ḽine ḽa khou ḓo thoma u bva nga ḽa 25 Lara (Ḓuvha ḽa Dzitshaka ḽa u Fhelisa Zwiito zwa Dzikhakhathi dzi Itelwaho Vhafumakadzi) u swika nga ḽa 10 Nyendavhusiku (Ḓuvha ḽa Pfanelo dza Vhuthu ḽa Dzitshaka). Fulo ḽa uno ṅwaha ḽi khou bvela phanḓa na u amba nga ha zwiitisi zwa GBVF ngeno nga thungo ḽi tshi khou ṱuṱuwedza u vha munna wavhuḓi khathihi na ndinganelo ya mbeu, hu tshi katelwa na u sika zwikhala zwa ikonomi hu tshi itelwa vhafumakadzi na vhana.  3.1.4.    Naho ho vha na vhathu vha swikaho 1 000 vho itaho vhutshinyi vhu elanaho na zwiito zwa GBVF vhe vha gwevhiwa vhukati ha ḽa 1 Lambamai na ḽa 31 Khubvumedzi 2024, ri kha ḓi vha na zwinzhi zwine ra tea u ita sa lushaka u itela u fhelisa tshoṱhe samba iḽi kha zwitshavha zwashu.
3.2.    Ṅwedzi wa Tsivhudzo ya Pfanelo dza zwa Vhuholefhali (DRAM) wa ṅwaha wa 20243.2.1.    Khabinethe yo ṱanganedza muhumbulo na thero ya DRAM ya ṅwaha wa 2024 khathihi na Ḓuvha ḽa Lushaka ḽa Vhathu vhane vha vha na Vhuholefhali, ḽine ḽa khou ḓo farwa u bva nga ḽa 3 Lara u swika nga ḽa 3 Nyendavhusiku. Thero ya uno ṅwaha ndi ine ya ri: “U fhululedza Miṅwaha ya 30 ya Demokirasi; u bveledza tshitshavha tshi katelaho zwa vhuholefhali”. 3.2.2.    Thero iyi i ombedzela ndeme ya u engedza nḓivho nga ha khaedu dzine vhathu vha re na vhuholefhali vha khou ṱangana nadzo, u ṱuṱuwedza na u tsireledza tshirunzi tshavho khathihi na u swikela pfanelo dzavho u ya nga he dza sumbedziswa ngaho kha Ndayotewa. 3.2.3.    U tandulula thaidzo dza zwikhukhulisi zwine zwa vha hone zwa zwino zwine zwa khou kwama vhathu vhane vha vha na vhuholefhali nga nḓila ine ya si vhe yavhuḓi zwi katela u vhona uri hu khou vha na nyimele dzi re na tshomedzo dzo teaho, dzine dza nga vha hone lwa tshifhinga tshilapfu nahone dzo tsireledzeaho, hu tshi katelwa na u dzhiela nzhele zwauri a si vhuholefhali hoṱhe vhune ha vhonala. Mishumo ine ya ḓo dzhia ṅwedzi woṱhe i ḓo engedza tsivhudzo na u sumbedzisa mvelaphanḓa ye shango ḽa i swikela kha u vhona uri hu khou vha na tsireledzo ya pfanelo dza vhathu vha re na vhuholefhali.3.2.4.     Muvhuso u khou ita khuwelelo kha vhadzulapo vhoṱhe ya uri vha shume vhoṱhe sa vhashumisani u itela u bveledza vhumatshelo vhune ha nga vha ha tshifhinga tshilapfu nahone vhu katelaho vhaholefhali.  
3.3.    Mbekanyamaitele ya u Thivhela na u Lafha Malwadze a elanaho na U shumiswa ha Zwikambi na Zwidzidzivhadzi 3.3.1.    Khabinethe yo ṱanganedza Mbekanyamaitele ya nga ha u Thivhela na u Lafha Malwadze a elanaho na u Shumiswa ha Zwikambi na Zwidzidzivhadzi, ine yo livhiswa kha u ṋetshedza muhanga wa maga o fhelelaho a u tandulula khaedu dzi elanaho na u shumiswa ha zwikambi na zwidzidzivhadzi nga nḓila yo kalulaho dzine zwitshavha zwa ṱangana nadzo. 3.3.2.      Mbekanyamaitele iyi i ḓadzisa maga ane a vha hone zwa zwino a ngaho Pulane Khulwane ya nga ha Zwidzidzivhadzi ya Lushaka ye ya thoma u shumiswa vhukati ha ṅwaha wa  2013 na  2017, nahone i amba nga ha vhuṱudzeṱudze ho sumbedziswaho kha Mulayo wa u Thivhela na u Laxwa ha zwiito zwa u Shumisa Zwikambi na Zwidzidzivhadzi nga nḓila yo Kalulaho, wa ṅwaha wa 2008 (Mulayo 70 wa 2008). 3.3.3.      Mbekanyamaitele iyi i dzinginya u thomiwa ha mbekanyamushumo dza u thivhela dzi wanalaho zwitshavhani dzine dza ḓo lavhelesa nga nḓila yo fhelelaho kha khaedu khulwane dzi vhangwaho nga u shumisa zwikambi na zwidzidzivhadzi nga nḓila yo kalulaho. Yo tikwa nga thikho tharu: Thikho ya u fhungudza Ṱhoḓea – ine yo livhiswa kha u thivhela mathomo a nḓowelo ya u shumisa zwikambi na zwidzidzivhadzi nga nḓila yo kalulaho kana vhuḓiṋetshedzeli kha zwikambi na zwidzidzivhadzi; Thikho ya u fhungudza Nḓisedzo – yo livhiswa kha u fhungudza tswikelo khathihi na Thikho ya u fhungudza mafuvhalo – ine ya katela dzilafho ḽa malwadze a vhangwaho nga u shumisa zwikambi na zwidzidzivhadzi nga nḓila yo kalulaho khathihi na zwiṅwe zwi elanaho. Afha ho sedzeswa kha u fhungudza vhuhulu ha tshinyalelo i vhangwaho nga zwa u shumisa zwikambi na zwidzidzivhadzi nga nḓila yo kalulaho kha vhathu na zwitshavha. Hezwi zwi nga kona u swikelwa nga kha u thivhela, u dzhenelela hu tshe na tshifhinga, dzilafho khathihi na maṅwe maga ane a elana, tshumelo dza ndondolo nga murahu khathihi na dza u vhuedzedzwa tshitshavhani.   3.3.4.    Mbekanyamaitele yo anḓadzwa kha webusaithi ya Muhasho wa Mveledziso ya Matshilisano ine ya vha: www.dsd.gov.za.
4.    Nḓivhadzo kha Khabinethe 4.1.    Tshiimo tsha Migodi kha ḽa Afrika Tshipembe 4.1.1.    Khabinethe yo ḓivhadzwa nga ha muvhigo wa Tshiimo tsha Migodi, wo ḓitikaho nga ṱhoḓisiso dzo itwaho nga vha Mintek. 4.1.2.     Muvhigo u ṋetshedza zwidodombedzwa zwo fhelelaho nahone zwa zwinozwino zwa nga ha mafhungo a zwino ane a khou bvelela kha mimaraga ya thundu ya ḽifhasi, nḓila dza vhubveledzi ha minerala kha ḽa Afrika Tshipembe, u shela mulenzhe ha nḓowetshumo ya zwa migodi kha zwibveledzwaguṱe zwa shango, vhubindudzi na u sika mishumo. 4.1.3.    Muvhigo u shuma sa tshiko tsha ndeme tsha u ṱalusa zwikhukhulisi zwa mveledziso ya sekhithara ya zwa migodi, ine ya vha yone i shelaho mulenzhe muhulwane vhukuma kha nyaluwo ya ikonomi ya ḽa Afrika Tshipembe. 4.1.4.    Muvhigo wa nga ha Tshiimo tsha Nḓowetshumo ya Migodi u ḓo thusa u ita uri sekhithara ya zwa migodi ya shango i kone u ḓivhea kha vhuimo ho teaho khathihi na u dzhia tshikhala itshi tsha u engedzea ha ṱhoḓea zwibveledzwambisi nga u ṋetshedza zwidodombedzwa zwa zwibveledzwambisi zwo fhambanaho.     4.2.    Muvhigo wa nga ha Tshipiḓa tsha IV tsha Maga a Phresidennde a nga ha u Tholwa ha Vhaswa kha sekhithara ya pfunzo dza mutheo nga fhasi ha dzina ḽa Maga a zwa Mishumo a Pfunzo dza Mutheo (BEEI) 4.2.1.    Khabinethe yo ḓivhadzwa nga ha u shuma zwavhuḓi ha BEEI, ane a vha maga mahulwane a mishumo ya muvhuso o livhiswaho kha vhaswa vha sa shumi vha miṅwaha ya vhukati ha 18 na 35. Maga aya o livhiswa kha u dovha hafhu a tandulula thaidzo dza tshikalo tshi re nṱhesa tsha vhaswa vha sa shumi kha ḽa Afrika Tshipembe.4.2.2.    U tou bva tshe ya thomiwa nga ṅwedzi wa Nyendavhusiku 2020, BEEI yo sika zwikhala zwa mishumo zwi swikaho 1.1 miḽioni hu tshi itelwa vhaswa vha miṅwaha ya vhukati ha 18 na 35. Mbekanyamushumo iyi yo dovha hafhu ya thusa shango uri ḽi kone u livhana na khaedu dzi vhavhaho dza zwa ikonomi dze dza vhangwa nga dwadze ḽa COVID-19, sa tshipiḓa tsha adzhenda ya muvhuso ya mbuedzedzo ya ikonomi nga u angaredza. 4.2.3.    Iyi BEEI yo kona u dzhenisa vhaswa vha swikaho 240 342 zwikoloni uri vha shume sa vhathusi vha vhadededzi na vhathusi vha zwikoloni nga u angaredza. Vhathusi avha vha wana masheleni a swikaho R4 000 nga ṅwedzi. Khabinethe yo tendela makumedzwa nga vha Muhasho wa Pfunzo dza Mutheo a u bvela phanḓa na Mbekanyamushumo ya Mishumo ya Vhaswa ya Pfunzo dza Mutheo ya ṅwaha wa muvhalelano wa 2024/25.
5.    U tholwa
U tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano na u ṱanzwa madzina ho teaho.  
1.    Vho Neville Matjie sa CEO wa Brand South Africa2.    U tholwa ha Mufumakadzi Vho Khetha-okuhle Vincentia Rantao sa mulanguli ane a si vhe kha khorotshitumbe wa Bodo ya Land Bank. 3.    U tholwa ha Bodo ya Vhulangi ya Tshiimiswa tsha zwa Vhulangi tsha CCMA (a)    Dokotela Vho September Cornelia Carol (Mudzulatshidulo o ḓiimisaho nga eṱhe)(b)    Mufumakadzi Vho Riefdah Ajam (Dzangano ḽa Vhashumi) (c)    Vho Solly Phetoe(d)    Vho Wiseman Dinwa;(e)    Vho Sifiso Lukhele (Dzangano ḽa zwa Mabindu);(f)    Vho Kaizer Moyane;(g)    Mufumakadzi Vho Siobhan Leyden;(h)    Mufumakadzi Vho Unathi Ramabulana (Muimeli wa muvhuso);(i)    Mufumakadzi Vho Ntsoaki Mamashela; na (j)    Vho Lucky Charles Mohalaba
6.    VHUṰAMBO VHUNE HA KHOU ḒA
6.1.    Fulo ḽa Maḓuvha a 16 a u lwa na Zwiito zwa u Tambudzwa ha Vhafumakadzi 6.1.1.    Fulo ḽa Maḓuvha a 16 a u Lwa na Zwiito zwa Khakhathi dzi Itelwaho Vhafumakadzi na Vhana ḽi ḓo rwelwa ṱari nga ḽa 25 Lara 2024 fhaḽa Tshiṱediamu tsha Royal Bafokeng, vunduni ḽa North West nga fhasi ha thero ine ya ri:  “Miṅwaha ya 30 ya u Ṱuṱuwedza Nyito yo Ṱanganelaho ya u Fhelisa Khakhathi dzi Itelwaho Vhafumakadzi na Vhana”.  
6.2.    Phaḽamennde ya Pan-African (PAP)6.2.1.    Dzulo ḽa Vhuṋa ḽa Nnyi na Nnyi ḽa Phalamennde ya Vhurathi ya PAP, ine ya vha vhusimamilayo ha dzhango ha vhaimeleli vha bvaho kha mashango oṱhe a ḽa Afrika, ḽi khou ḓo farwa u bva nga ḽa 4 u swika 15 Lara 2024. 6.2.2.    Nga tshifhinga tsha dzulo iḽi, hu ḓo ṋetshedzwa mivhigo ya puḽenari u bva kha komiti dzo fhambanaho khathihi na u ita themendelo hu tshi itelwa Guvhangano ḽa  Vharangaphanḓa vha Mivhuso na Mashango a Afrika hu tshi itelwa u bveledza milayo na mbekanyamaitele dzi elanaho kha dzhango ḽa Afrika.  6.2.3.    GCIS i ḓo lavhelesa zwa u thoma u shumiswa ha pulane dza zwa vhudavhidzani na dza kiḽasiṱara, u lavhelesa nahone muvhigo wa zwa vhulavhelesi u ḓo wanala nga ṅwedzi kha Khabinethe sa tshipiḓa tsha muvhigo wa Mafhungo a Zwino.  
7.    Milaedza
7.1.    U fhululedza      Khabinethe yo livhisa maipfi ayo a u fhululedza na u tamela mashudu kha:
•    Minisiṱa wa Mafhungo a Nnḓa wa shango ḽa Ghana Vho Shirley Ayorkor Botchwey kha u tholwa havho ha zwenezwino sa Muṅwaleli -Muhulwane a ḓaho wa Mashango a Mulanganelano. Mufumakadzi Vho Botchwey vha ḓo thoma mushumo wavho wa vhurangaphanḓa ha miṅwaha miṋa ha dzangano iḽi ḽa mashango a 56 u bva nga ḽa 1 Lambamai 2025.•    Tshigwada tsha matshudeni maṱanu a ḽa Afrika Tshipembe vhe vha fhedzisa pfunzo dzavho dza digirii ya Masiṱasi ya Mafhungo a zwa Lwanzheni u bva fhaḽa Yunivesithi ya World Maritime kha ḽa Sweden. Pfunzo dzavho dzo badelwa nga vha Maanḓalanga a Pfunzo ya zwa Vhuendi na Vhugudisi, ane a vha maṅwe a maanḓalanga a khethekanyo ya pfunzo na vhugudisi o ṋewaho maanḓa a u tshimbidza mushumo wa mveledziso ya zwikili na vhugudisi.   •    Banyana Banyana, Thimu ya Bola ya Milenzhe ya Vhafumakadzi ya Lushaka ya Afrika Tshipembe, nge vha swikela makhaulatshele a Miṱaṱisano ya Vhugweṋa ha Bola ya Milenzhe ya Vhafumakadzi ya COSAFA. Thimu yashu ya lushaka yo kundwa nga thaho dza miorani nga shango ḽa Zambia.•    Vhabambeli vha ḽa Afrika Tshipembe Chad Le Clos nge a wina musuku kha mbambe ya u bambela ya vhanna ya 200m butterfly na Pieter Coetzee nge a wina musuku kha mbambe ya 100m na 200m ya  backstroke khathihi na siḽivhere kha mbambe ya vhanna ya 50m backstroke kha miṱaṱisano ya Tshiphuga tsha Ḽifhasi tsha u Bambela ya ṅwaha wa 2024 ngei Singapore.
7.2.    NdilisoKhabinethe yo ṱahisa maipfi ayo a ndiliso kha dzikhonani na vha muṱa wa:
•    Phrof Vho Noel Chabani Manganyi (84), vhe vha vha vhe raakademi a ḓivheaho, radzipfunzo, muḓivhi wa zwa saikhoḽodzhi na mushumeli wa muvhuso. Mbudziso dzi livhiswa kha: Vho Nomonde Mnukwa – Muambeli wa Muvhuso o tou FarelahoLuṱingothendeleki: 083 653 7485"
"Tshitatamennde tsha Muṱangano wa Khabinethe wa Ḽavhuraru, ḽa 26 Luhuhi 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/ve/news/cabinet-statements/statement-cabinet-meeting-26-february,"A.    Mafhungo a Zwino kha Shango
1.    Vhushaka ha Dzitshaka 1.1.    Vhuiimo ha ḽa Afrika Tshipembe ha u vha Phresidennde wa Tshigwa tsha Mashango a 20 (G20)  1.1.1.    Vhuimo ha ḽa Afrika Tshipembe ha u vha Phresidennde wa Tshigwa tsha Mashango a 20 (G20) nga fhasi ha thero ine ya ri: Vhuthihi, Ndingano na U ita zwithu nga nḓila yo dzikaho”, zwazwino ḽo thoma u vhu dzhia lwa tshoṱhe nga murahu ha u tshimbidza zwavhuḓi muṱangano wa Thangeli wa G20 wa vhukati ha Dziminsṱa dza Mafhungo a Nnḓa we wa farelwa fhaḽa ḓoroboni ya Johannesburg u tou bva nga ḽa 20 u swika ḽa 21 Luhuhi 2025, ngeno muṱangano wa Thangeli wa G20 wa Dzimisṱa dza Gwama hu tshui katelwa na Vhaluvhisi vha Bannga dza Vhukati, zwazwino u kati fhaḽa ḓoroboni ya Kapa u tou bva nga ḽa 26 u swika ḽa 27 Luhuhi. 1.1.2.    Muṱangano wa G20 wa Dziminisṱa dza Mafhungo a Nnḓa wo vha tshikhala tsha uri Dziminisṱa dza Mafhungo a Nnḓa dza G20 dzi kone u lavhelesa kha khaedu dza zwa polotiki dza ḽifhasi khathihi na u amba nga ha nḓila dzine mashango a G20 a nga shela ngayo mulenzhe kha u lingedza u wana thandululo ya thaidzo idzi. Muṱangano wo tikedza maitele a shango ḽa Afrika Tshipembe a u lingedza u langa mafhungo a zwa polotiki ya ḽifhasi, zwipikwa zwaḽo zwenezwi musi ḽi Phresidennde wa G20 khathihi na mvelelo dza maimo a nṱha hu tshi katelwa na u khwaṱhisedza hafhu vhuḓifhinduleli ha mashango a G20 sa yone foramu khulwane ya tshumisano ya dzitshaka kha zwa ikonomi.    1.1.3.    U ḓadzisa kha zwenezwo, shango ḽa Afrika Tshipembe ḽo zwi kona zwavhuḓi u fara miṱangano ya Zwigwada zwa u Shuma i tevhelaho:  1.1.3.1.    Tshigwada tsha u Shuma tsha u Thoma tsha zwa Pfunzo (u bva nga ḽa 12 u swika 13 Luhuhi 2025, wo farwa nga vidio). Tshipikwa tsha muṱangano ho vha u kovhana khathihi na u swikela swikela thendelano kha zwipikwa zwiraru zwa Tshigwada tsha u Shuma, zwine zwa vha: (a) Tshipikwa tsha  1: Vhugudi ha Mutheo ha Maimo a Nṱha: vhuḓifhinduleli ha Ṱhogomelo ya Vhana vha tshee Vhaṱuku na Pfunzo u itela u khwinisa vhuḓi ha vhugudi ha mutheo; (b) Tshipikwa tsha 2: U dzhielwa Nṱha ha Ndalukano hu Fanaho kha Ḽifhasi; ngeno Tshipikwa tsha 3 tshi: Mveledziso ya Pfunzo ya kha ḽifhasi ḽine ḽa khou shanduka Phurofeshenaḽa.1.1.3.2.    Tshigwada tsha u Shuma tsha u Thoma tsha zwa u Maanḓafhadza Vhafumakadzi (u bva nga ḽa 17 u swika 18 Luhuhi 2025, wo farwa nga vidio). Avho vhe vha shela mulenzhe kha itshi Tshigwada tsha u Shuma vho tikedza zwipikwa zwa ḽa Afrika Tshipembe zwine na zwone zwa elana na zwipikwa zwavho zwa lushaka zwa nga ha pfanelo dza vhafumakadzi, vha konaha u bvela phanḓa vho ḓitika nga maga na zwipikwa zwa vhuimo ha Vhuphresidennde ha shango ḽa Brazil. 1.1.3.3.    Tshigwada tsha u Shuma tsha u Thoma tsha zwa Ikonomi ya Didzhithaḽa (u bva nga ḽa 17u swika 19 Luhuhi 2025, wo farwa nga vidio). Muṱangano uyu wo vha tshikhala tsha uri shango ḽa Afrika Tshipembe ḽi kone u kovhana khathihi na u swikela thendelano nga ha zwipikwa zwa Tshigwada tsha u Shuma. Zwipikwa zwiṋa zwa ndeme ndi: (a) Vhuṱumani vhu itelwaho mveledziso ya didzhithaḽa i katelaho vhoṱhe; (b) Themamveledziso ya didzhithala ya tshitshavha na tshandukiso; (c) Netiweke dza Khwinifhadzo ya didzhithaḽa:u  bvukulula vhukoni ha mashumele avhuḓi ha mabindu maṱukuṱuku, maṱuku na a vhukati; na (d) vhuṱali ha mitshini ho teaho, vhu katelaho nahone ho linganelaho.1.1.3.4.    Muṱangano wa Tshigwada tsha u Shuma tsha u Thoma tsha zwa Mishumo wa mashango a  G20 (u bva nga ḽa 18 u swika 21 Luhuhi 2025 fhaḽa Gqeberha). Kha muṱangano wa itshi Tshigwa tsha u Shuma ho ambiwa nga ha nyaluwo i katelaho, u maanḓafhadza vhaswa, ndinganelo ya mbeu, ndinganelo ya mbuelo khathihi na masiandaitwa a didzhithaḽa kha vhumatshelo ha mishumo.1.1.3.5.    Tshigwada tsha u Shuma tsha u Thoma tsha zwa Mvelele (u bva nga ḽa 20 u swika 21 Luhuhi 2025, wo farwa nga vidio). Zwipikwa zwa itshi Tshigwada tsha u Shuma zwe zwa tikedzwa nga vhashelamulenzhe vhoṱhe ndi: (a) Tshipikwa tsha 1: Tsireledzo na Tsheo ya Vhufa ha zwa Mvelele u itela u tsireledza Pfanelo dza Vhuthu; (b) Tshipikwa tsha 2: U ṱanganya Mbekanyamaitele dza zwa Mvelele kha maano a zwa ikonomi na matshilusano hu tshi itelwa uri hu vhe na mveledziso yo ḓitikaho nga Pfanelo kha vhathu vhoṱhe; (c) Tshipikwa tsha 3: U shumisa Thekhinoḽodzhi kha zwa Tsireledzo na Ṱhuṱhuwedzo ya Mvelele na Ikonomi dzo Khwaṱhaho; na (d) Tshipikwa tsha 4: Ṱhanganyo ya Mvelele na Tshanduko ya Kilima: U Bveledza Maga a Ḽifhasi.
1.1.4.    Hu ḓo farwa miṱangano ya zwigwada zwa u Shuma na Yunithi dza Mushumo dza G20 i tevhelaho u bva ṋamusi u swikela nga ṅwedzi wa Ṱhafamuhwe 2025:1.1.4.1.    Muṱangano wa u Thoma wa Tshigwada tsha u Shuma tsha Tshandukiso ya zwa Fulufulu: u bva nga ḽa 27 u swika 28 Luhuhi 2025 – u ḓo farwa nga vidio.1.1.4.2.    Muṱangano wa u Thoma wa Tshigwada tsha u Shuma tsha zwa Vhulimi: u bva nga ḽa 3 u swika 4 Ṱhafamuhwe 2025 –u ḓo farwa nga vidio.1.1.4.3.    Muṱangano wa u Thoma wa Tshigwada tsha u Shuma tsha U lwa na Zwiito zwa Vhuaḓa: u bva nga ḽa 3 u swika 5 Ṱhafamuhwe  2025 – Ḓoroboni ya Kapa.1.1.4.4.    Muṱangano wa u Thoma wa Tshigwada tsha u Shuma tsha zwa Vhuendelamashango: 5 Ṱhafamuhwe 2025 – u ḓo farwa nga vidio.1.1.4.5.    Muṱangano wa u Thoma wa Tshigwada tsha u Shuma tsha nga ha u Fhungudzwa ha Zwiwo zwa Khohakhombo: 5 Ṱhafamuhwe 2025 – u ḓo farwa nga vidio.1.1.4.6.    Muṱangano wa u Thoma wa Yunithi ya Mushumo:Vhubveledzi ha Zwiḽiwa: 5 Ṱhafamuhwe 2025 –u ḓo farwa nga vidio.1.1.4.7.    Muṱangano wa u Thoma wa Tshigwada tsha u Shuma tsha nga ha Mbambadzo na Vhubindudzi: u bva nga ḽa 18 u swika 20 Ṱhafamuhwe 2025 – u ḓo farwa nga vidio. 1.1.4.8.    Muṱangano wa u Thoma wa Yunithi ya Mushumo: Nyaluwo ya Ikonomi i Katelaho, Nḓowetshumo, Mishumo na u Fhungudza Tshayandingano: nga ḽa 17 Ṱhafamuhwe 2025 – u ḓo farwa nga vidio.1.1.4.9.    Tshigwada tsha u Shuma tsha nga ha Mutakalo Vhuvhili: u bva nga ḽa 26 u swika 28 Ṱhafamuhwe 2025 – fhaḽa ḓoroboni ya Durban.1.1.4.10.    Muṱangano wa u Thoma wa Tshigwada tsha u Shuma tsha nga ha Kilima na U vhavhalela Mupo: u bva nga ḽa 25 u swika 28 Ṱhafamuhwe 2025 – u ḓo farwa nga vidio.1.1.5.    Zwidodombedzwa zwa nga ha u farwa ha miṱangano yo fhambanaho ya G20 nga shango ḽa Afrika Tshipembe khathihi na mawanwa a hone zwi nga swikelwa kha www.g20.org KANA www.g20.org.za
1.2.    Nyambedzano dza zwa Polotiki vhukati ha shango ḽa Afrika Tshipembe na Mbumbano ya Yuropa (EU) 1.2.1.    Khabinethe yo ṱanganedza thikhedzo ya EU kha vhuimo ha shango ḽa Afrika Tshipembe kha zwa mafhungo a polotiki ya ḽifhasi khathihi na zwipikwa zwa vhuimo hashu ha u vha Phresidennde wa G20 nga murahu ha Nyambedzano dza zwa Polotiki dza vhukati ha Dziminisṱa dza vhu16 dzo tshimbila zwavhuḓi vhukuma vhukati ha shango ḽa Afrika Tshipembe na EU dze dza farwa nga ḽa 19 Luhuhi 2025 fhaḽa ḓoroboni ya Kapa.  1.2.2.    Nyambedzano dzo ṋetshedza tshikhala EU na shango ḽa Afrika Tshipembe tsha u dovha hafhu vha ombedzela vhuḓikumedzeli havho kha zwa dzitshaka, maitele a dzitshaka o ḓitikaho nga Milayo khathihi na dzhiela nzhele Thendelanomviswa ya Dzangano ḽa Vhuthihi ha Dzitshaka (UN). Mahoro aya mavhili, o dovha hafhu a tendelana nga ha ṱhoḓea ya u shandukisa Khoro ya zwa Vhutsireledzi ya UN (UNSC), u pfesesa ṱhoḓea ya tshihaḓu ya u ita uri i vhe na vhuimeleli ho teaho, u katela, u vha khagala, u shuma zwavhuḓi, u vha na demokirasi khathihi na u dzhia vhuḓifhinduleli.  1.2.3.    EU na shango ḽa Afrika Tshipembe vho dovha hafhu vha ambedzana nga ha tshumisano yavho kha miṱangano ya dzitshaka na ya madzingu, ho lavheleswa nga maanḓa, kha ndingedzo dzavho vhuvhili havho dza u ṱuṱuwedza pfanelo dza vhuthu khathihi na mveledziso yo khwaṱhaho khathihi na u tandulula khaedu dza tshanduko ya kilima. Mashango aya o dovha hafhu a sengulusa khonadzeo dza u engedza zwikhala zwa tshumisano kha zwa u renga thundu na tshumelo nga nḓila yavhuḓi, hu tshi katelwa na zwishumiswa zwa ndeme zwa vhubveledzisi muhumbulo u wa u engedza phikhisano yazwo nga u fhambana hazwo, vhutsireledzi ha ikonomi khathihi na ndingedzo dza u fhungudza muhasaladzo wa khaboni.     1.2.4.    Muṱangano wo dovha hafhu wa shuma sa nḓila ya u ita ndugiselo dza Muṱangano wa vhukati ha mashango a EU na ḽa Afrika Tshipembe une wa khou ḓo farwa nga ḽa 13 Ṱhafamuhwe 2025 kha ḽa Afrika Tshipembe. Muṱangano u ḓo amba nga ha u khwinifhadza vhushaka ha zwa ikonomi, tshandukiso ya fulufulu nga nḓila i pfalaho, vhutsireledzi na vhupileli, maitele o khwaṱhaho a u renga thundu na tshumelo khathihi na tshumisano ya dzitshaka. Mashango a EU ndi one tshiko tshihulwane tsha vhubindudzi vhu bvaho nnḓa kha dzingu ḽa Tshipembe ha Soga ḽa Sahara.   1.2.5.    Muṱangano wo dovha hafhu wa sumbedzisa ndeme ya u fara Muṱangano wa vhukati ha Dziminisṱa wa vhukati ha EU na Mbumbano ya Afrika (AU) nga ṅwaha wa 2025.
1.3.    Khoro ya zwa Mulalo na Vhutsireledzi (PSU) ya AU khathihi na Tsheo dza UNSC dza nga ha tshiimo tshi re fhaḽa vhubvaḓuvha ha Riphabuḽiki ya Demokirasi ya shango ḽa  Congo (DRC)1.3.1.    Khabinethe yo ṱanganedza khathihi na u tikedza PSC dza AU PSC hu tshi katelwa na Tsheo dza  UNSC dza nga nyimele ine ya vha hone fhaḽa vhubvaḓuvha ha shango ḽa DRC.1.3.2.    Hedzi PSC dza AU dzi khwaṱhisedza tsheo  dza muṱangano wo Ṱanganelaho wa vhukati ha Mashango a Tshitshavha tsha Vhubvaḓuvha ha Afrika na Mashango a Tshitshavha tsha Mveledziso ya Tshipembe ha Afrika  (SADC) dzine khadzo ha khou itwa khuwelelo ya u fhelisa nndwa nga u ṱavhanya, u vulwa ha nḓila dza u endedza tshomedzo dza thusedzo ya zwa vhuthu nga nḓila yo vhofholowaho nahone hu si na u thivhelwa, u bviswa ha mmbi dzoṱhe dza maswole dzi songo rambiwaho u vha hone afho kha tshipiḓa tsha vhubvaḓuvha ha shango ḽa DRC, u ṱhonifha pfanelo dza shango ḽa DRC dza u tsireledza mikaṋo yaḽo khathihi na u shela mulenzhe ha vhoṱhe vha kwameaho u bva kha mivhuso na kha zwiimiswa zwine zwa si vhe muvhuso kha nyambedzano dza zwa polotiki nga fhasi ha maga o Ṱanganelaho a Luanda-Nairobi.1.3.3.    Tsheo dza UNSC ndi dzine dza ṱuṱuwedza zwigwada zwoṱhe zwine zwa khou shela mulenzhe ( zwa mivhuso na zwine zwa si vhe mivhuso) fhaḽa kha tshipiḓa tsha vhubvaḓuvha ha shango ḽa DRC uri zwi swikele thandululo ya tshihaḓu ya u fhelisa nndwa hu si na milayolayo yo vhewaho, u ya nga khumbelo ya vharangaphanḓa vha EAC na SADC. 1.3.4.    Tsheo iyi i dovha hafhu ya ombedzela uri tshigwada tsha maravhele tsha M23 tshi ḓibvise kha vhupo he tsha vhu thuba fhaḽa kha tshipiḓa tsha vhubvaḓuvha ha shango ḽa DRC khathihi na u ita khuwelelo kha vha Mmbi ya Vhupileli ya Rwanda ya uri vha litshe zwa u tikedza zwigwada zwa maravhele khathihi na u bva kha vhupo ha shango ḽa Congo “hu songo ranga u vha na milayo yo vhewaho”. 1.3.5.    Khabinethe yo ṱahisa maipfi ayo a u tamela mashudu a u fhola nga u ṱavhanya ha maswole oṱhe a fumi vho huvhalaho vhane zwino vho vhuya fhano hayani nahone vha khou wana dzilafho fhano kha ḽa Afrika Tshipembe, hune ha vha hayani havho.
1.4.    Thendelano dza AU dza nga ha u Fhelisa Khakhathi dzi itelwaho Vhafumakadzi na vhana vha Vhasidzana (AU-CEVAWG)1.4.1.    Khabinethe yo ṱanganedza zwa u Ṱanganedzwa ha  AU-CEVAWG nga dzangano ḽa AU, ine ya vha tshishumiswa tsha zwa milayo tsha u thivhela na u fhelisa khakhathi dzi itelwaho vhafumakadzi na vhana vha vhasidzana kha ḽa Afrika.  1.4.2.    Uhu u bveledzwa ha AU-CEVAWG ho ṱuṱuwedzwa nga tsheo ya kale yo dzhiiwaho nga Vharangaphanḓa vha Mashango ane a vha miraḓo ya AU nga ṅwedzi wa Luhuhi 2023 nga tshifhinga tsha Muṱangano wa AU.  1.4.3.    Thendelano iyi yo livhiswa kha u ṋetshedza muhanga wo fhelelaho nahone une wa vha mbofho ya zwa milayo ya u thivhela na u fhelisa tshaka dzoṱhe dza khakhathi dzi itelwaho vhafumakadzi na vhana vha vhasidzana kha dzhango ḽoṱhe ḽa Afrika nga u angaredza. Hezwi zwi ḓo  khunyeledzwa nga u lingedza u tandulula thaidzo dza zwivhangi na zwiitisi zwa khakhathi dzo raloho, u khwaṱhisa maitele a milayo na a zwiimiswa khathihi na u ṱuṱuwedza maitele a u ṱhonifha pfanelo dza vhuthu, ndinganelo ya mbeu na ṱhonifho ya vhathu vha vhafumakadzi na vhana vha vhasidzana.   1.4.4.    I ḓo dovha hafhu ya ita uri Mashango ane a vha miraḓo a kone u khwaṱhisa zwa u shumiswa ha maitele a fanaho a u fhelisa khatkhathi dzi itelwaho vhafumakadzi na vhana vha vhasidzana.  
2.    Ikonomi2.1.    U fhiriselwa phanḓa ha mushumo wa u ṋetshedzwa ha Mugaganyagwama wa Lushaka2.1.1.    Khabinethe i khou tama u ombedzela hafhu fhungo ḽa u fhiriselwa phanḓa ha mushumo wa u ṋetshedzwa ha Mugaganyagwama wa Lushaka nga ḽa   19  Luhuhi 2025 u swika 12 Ṱhafamuhwe 2025 ḽo ṱuṱuwedzwa nga ndingedzo dza Khabinethe dza u lingedza u tandulula khaedu dza shango ḽashu dza u kuvhanganya masheleni kha tshino tshifhinga tshine ngatsho ha vha na vhukonḓi vhuhulwane vhukuma kha zwa masheleni. 2.1.2.    Khabinethe yo fhulufhedzisa vhadzulapo vha shango ḽa Afrika Tshipembe uri nyambedzano dzine dza vha vhukati ha Khabinethe dza nga ha Mugaganyagwama wa Lushaka wa ṅwaha wa 2025 dzi khou bvela phanḓa u itela u wana nḓila dza khwinesa dza u kuvhangaya masheleni ane a ḓo shumiswa kha zwipikwa zwashu zwa lushaka khathihi na u  vhona uri mugaganyagwana u khu sumbedza ndavhelelo na zwipikwa zwa vhadzulapo vhoṱhe vha shango ḽa Afrika Thsipembe.   2.1.3.    Uhu u fhiriselwa phanḓa ha mushumo wa u ṋetshedza mugaganyagwama naho hu tshi khou itea lwa u tou thoma kha ḓivhazwakale ya shango ḽa Afrika Tshipembe, naho hu sa tou vha zwithu zwi songo ḓowelelaho na kha dziṅwe ndangulo, hu kha ḓi vha nga fhasi ha mbetshelwa dza Mulayo wa Ndangulo ya zwa Masheleni a Muvhuso, wa ṅwaha wa 1999 (Mulayo 1 wa 1999). 2.2.    Ṱhoḓisiso dza zwa Vhashumi dza Kotara2.2.1.    Khabinethe yo ṱanganedza u engedzea ha tshivhalo tsha u sikwa ha mishumo nga murahu ha u tsela fhasi ha vhuvhili nga u tevhekana ha tshikalo tsha u shayea ha mishumo, zwine hezwi zwa sumbedza tshikalo tsha fhasisa u tou bva nga tshifhinga tsha kotara ya vhuraru ya ṅwaha wa 2023.2.2.2.    Tshikalo tsha u shayea ha mishumo fhano shangoni tsho tsela fhasi u swika kha 31.9% kha tshifhinga tsha kotara ya vhuṋa ya ṅwaha wa 2024 u tou bva kha 32.1% kha tshifhinga tsha kotara yo fhelaho. Tshivhalo tsha vhathu vha shumaho tsho engedzea  nga 132 000 lwe tsha vho swika 17.1 miḽioni ngeno tshivhalo tsha vhathu vha sa shumi tsho tsela fhasi nga 20 000 lwe tsha vho fhedza tsho no vha 8 miḽioni nga tshifhinga tsha yeneyi kotara nthihi.2.2.3.    Tshivhalo tsha mishumo kha yeneyo kotara tsho engedzea kha nḓowetshumo nṋa kha dza fumi dze ha ḓo itwa ṱhoḓisiso khadzo nga vha tshiimiswa tsha zwa Mbalombalo tsha Afrika Tshipembe, dzine khadzo ha katelwa nḓowetshumo ya zwa masheleni (232 000), ha tevhela nḓowetshumo ya zwa vhumagi (41 000), miṱa (18 000) na ya vhuendi (17 000). 2.2.4.    Khabinethe yo khwaṱhisedza vhuḓiimisela ha muvhuso ha u sika mishumo nga maanḓa ho lavheleswa kha u bveledza mbekanyamushumo dza mishumo ya vhaswa. Nga kha Mbekanyamushumo ya Ṱhuṱhuwedzo ya zwa Mishumo ya Phresidennde, ho no sikwa zwikhala zwa mishumo zwi swikaho 2.2 miḽḽioni hu tshi itelwa vhathu vhaswa.
2.3.    Mbambadzo na Vhubindudzi vhukati ha shango ḽa China na ḽa Afrika Tshipembe 2.3.1.    Khabinethe yo ṱanganedza nyambedzano dzo tshimbilaho zwavhuḓi vhukati ha Mudzulatshidulo wa Khoro ya Ṱhuṱhuwedzo ya zwa Mbambadzo ya Dzitshaka ya China (CCPIT), Vho Ren Hongbin na Muthusaphresidennde Vho Paul Mashatile dza nga ha u ṱuṱuwedza mbambadzo ya khwine khathihi na tshumisano ya zwa vhubindudzi vhukati ha shango ḽa Afrika Tshipembe na ḽa China.2.3.2.    Madalo aya a khou vha hone nga murahu ha Madalo a Muvhuso a vhuvhili a Phresidennde Vho Cyril Ramaphosa e a tshimbila zwavhuḓi vhukuma nga ṅwedzi wa Khubvumedzi 2024. Madalo aya, zwine zwa vha zwa ndeme, o vha madalo a u bvela phanḓa u bva kha mvelelo dze dza vha hone nga murahu ha nyambedzano dza zwa mabindu nga Phresidennde, hu tshi katelwa na Miṱangano ya zwa Mabindu ya Phresidennde ya ndeme ye ya vha vhukati ha shango ḽa Afrika Tshipembe na ḽa China, miṱangano ya nyambedzano dzo valeaho vhukati ha Phresidennde na Vhurangaphanḓa ha vhabindudzi vha swikaho 20 vha shango ḽa China khathihi na Mbekanyamushumo ya zwa Mabindu ya Phresidennde fhaḽa      Shenzhen ye ya lavhelesesa nga maanḓa kha vhabindudzi vhahulwane kha zwa thekhinoḽodzhi dza maimo a nṱha dza shango ḽa China khathihi na tshidziki tsha zwa khwinifhadzo.   2.3.3.    Shango ḽa Afrika Tshipembe ḽo ṱuṱuwedza vhoramabindu vha ḽa China uri vha dzhenele miṱangano yo fhambanaho ya G20 fhano shangoni uno ṅwaha ngeno CCPIT yo ramba shango ḽa Afrika Tshipembe uri ḽi dzhenele Ṱano ḽa China ḽa zwa Vhubveledzi na Thengiso ya Zwibveledzwa zwa Dzitshaka ḽa vhuraru fhaḽa  Beijing nga ṅwedzi wa Fulwana 2025.2.3.4.    Vhushaka vhukati ha shango ḽa Afrika Tshipembe na ḽa China ho dovha hafhu ha khwaṱhisedzwa nga u swika ha tshigwada tsha u thoma tsha vhaendelamashango vha bvaho kha ḽa China nga kha Tshikimu tsha Vhadzudzanyi vha Madalo vha Fulufhedzeaho (TTOS). Hedzi TTOS dzi ṋetshedza tshikhala vhadzudzanyi vha madalo vho ṱolwaho tsha uri vha rumele khumbelo dza tshigwada dza zwigwada zwa madalo zwi bvaho kha shango ḽa China na ḽa India hu tshi shumiswa nḓila dzo tsireledzeaho dza didzhithaḽa khathihi na u ṱanganedza mvelelo dzavho nga nḓila ya didzhithaḽa nga murahu ha tshifhinga tsha awara dzi si gathi.
3.    Mutakalo3.1.    Vhulwadze ha Tshanḓa, Khwanḓa na Mulomo (HFMD)3.1.1.    Khabinethe yo ṱanganedza maga a u dzhenelela nga tshihaḓu nga vha maanḓalanga nga murahu ha tshiwo tsha zwenezwino tsha vhulwadze ha HFMD fhaḽa vunḓuni ḽa KwaZulu-Natal na ḽa Kapa Vhubvaḓuvha vhune ha vha na tsumbadwadze dzine dza fana na vhulwadze ha mukhushwane sa zwilonda zwi vhavhaho na zwanḓa zwo zwimbaho. Vhulwadze uvhu a vhu fani na vhulwadze ha khwanḓa na mulomo vhu wanalaho kha phukha nahone a vhu khombo.   3.1.2.    Ho wanala zwiwo zwinzhi zwa u kavhiwa nga vairasi iyi i pfukelaho nga luvhilo kha zwikolo zwo fhambanaho zwa phuraimari na kha senthara dza ṱhogomelo ya vhana kha mavunḓu aya mavhili. 3.1.3.    Ṱhoho dza zwikolo vha khou ṱuṱuwedzwa uri vha ite tsenguluso zwikoloni zwavho ḓuvha ḽiṅwe na ḽiṅwe  u itela u wanulusa na u vhiga zwiwo zwa HFMD.
3.2.    Malwadze a Wanalaho kha Zwiḽiwa3.2.1.    Ḓuvha ḽa u fhedzisela u redzhisiṱara mavhengele oṱhe a zwiphaza khathihi na zwiṅwe zwifhaṱo zwoṱhe zwi shumaho nga zwiḽiwa kha mimasipala yapo, ndi Ḽavhuṱanu, ḽa 28 Luhuhi 2025. Mavhengele a zwiphaza ane ha ngo redzhisiṱariwa nahone ane a sa swikele ṱhoḓea dzoṱhe na zwilinganyi zwa mutakalo a ḓo valwa. 3.2.2.    Muvhuso wo bveledza maga aya nga ṅwedzi wa Lara 2024 sa tshipiḓa tsha ndingedzo dza u langa mavhengele a zwiphaza khathihi na u thivhela u lovha ha vhana zwi songo teaho nga mulandu wa malwadze a wanalaho kha zwiḽiwa o vhangwaho nga zwiḽiwa zwi tshikafhalaho zwe zwa rengwa u bva kha mavhengele o raloho.   Zwigwada zwa vhuṱoli zwo ṱanganelaho zwa masia manzhi zwi khou bvela phanḓa na u ita vhuṱoli ha u tevhedza milayo u mona na shango u itela u vhona uri vharengisi vhoṱhe vha zwiḽiwa vha khou shuma nga nḓila i re mulayoni nahone vha khou tevhedza zwilinganyi zwoṱhe zwa mutakalo na tsireledzo.  3.2.3.    Khabinethe yo ita khuwelelo kha vharengi vhoṱhe, vhabebi na vhaṱhogomeli vha vhana ya uri vha renge fhedzi zwiḽiwa fhethu ho tendelwaho u rengisa zwiḽiwa khathihi na u tevhedza milayo ya tsireledzo ya zwiḽiwa. Miraḓo ya tshitshavha vha khou ṱuṱuwedzwa u tevhedza maga a fhasisa a tsireledzo ya zwiḽiwa a fanaho na u ṱamba zwanḓa zwavho nga vhuronwane nga maḓi na tshisibe phanḓa ha musi vha fara kana u ḽa zwiḽiwa.  
4.    Ndodndolo ya zwa matshilisano 4.1.    Zhendedzi ḽa Tsireledzo ya zwa Matshilisano ḽa Afrika Tshipembe (SASSA) 4.2.    Ḓuvha ḽa u fhedzisela ḽa vhathu vho teaho u vhuelwa nga magavhelo a SASSA ḽa u tshentsha garaṱa dzavho dza SASSA Gold Card u ya kha  Postbank Black Card ḽo engedzwa u vhuya u swikela nga ḽa 20 Ṱhafamuhwe 2025.4.3.    Vhathu vha teaho u vhuelwa vha fhiraho 716 900 u swika zwino vho no tshintsha u ya kha Postbank black cards nahone fhethu hune ha ḓo ṋetshedza hone garaṱa idzi ho engedzwa u mona na shango ḽoṱhe u itela u fhungudza miduba hu tshi itelwa uri muthu muṅwe na muṅwe ane a tea u vhuelwa a kone u wana garaṱa iyi ntswa henefho tsini na hune vha dzula hone. Postbank na yone yo engedza tshivhalo tsha vhathusi afho fhethu hune ha tshetshiwa hone garaṱa idzi u bva kha vhathusi vhavhili u ya kha vhaṱanu zwi tshi ya nga mushumo wa fhethu henefho. 4.4.    Vhathu vhane vha tea u vhuelwa vha khou ṱuṱuwedzwa uri vha dalele mavhengele avho a tsinisa a fanaho na vhengele ḽa Checkers, Shoprite, Pick n Pay, Usave, kana Boxer u itela u ṱanganedza Postbank Black Card dzavho ntswa. Hu ḓo ṱoḓea ḽiṅwalo ḽavho ḽa vhuṋe ḽo teaho ḽa Afrika Tshipembe (ID) kana ID ya tshifhinganyana. Hu ḓo dovha hafhu ha vha na ofisi thendeleki kha vhupo ha mahayani u itela u thusa vhathu vha teaho u vhuelwa. U ḓadzisa kha zwenezwo,  Postbank yo vhumba vhushaka ha tshumisano na vha mavhengele a  Spar Group, vhune vhushaka uvhu ha ḓo ita uri hu vhe na mavhengele a swikaho 200 ane a ḓo shuma sa fhethu ha tshumelo iyi u mona na shango ḽoṱhe. 4.5.    Khabinethe yo dovha hafhu ya tsivhudza vhathu vhoṱhe vho teahio u vhuelwa uri garaṱa yavho ya kale ya SASSA Gold Card i ḓo guma u shuma nga ḽa 20 Ṱhafamuhwe 2025 nahone vhathu vho teaho u vhuelwa vhane vha ḓo vha vha sa athu u tshentsha garaṱa dzavho nga ḽeneḽo ḓuvha, vha ḓo tea u dalela davhi ḽa Post Office ine ya vha tsinisa navho u itela u kona u wana masheleni avho.  
5.    Nndwa ya u lwa na Zwiito zwa Vhugevhenga 5.1.    Khabinethe yo ṱanganedza muvhigo wa Mbalombalo dza zwa Vhugevhenga dzine dza sumbedza u tsela fhasi ha zwiito izwi kha zwigwada zwinzhi zwo fhambanaho zwa vhugevhenga u ya nga mbalombalo dza zwa vhugevhenga dza zwenezwino fhano shangoni. Kotara ya vhuraru ya ṅwaha wa muvhalelano wa 2024/25, dzo sumbedza u tsela fhasi ha vhugevhenga ha mabulayo nga 9.8%, u fhungudzea ha vhugevhenga ha u tshipa vhafumakadzi nga 3.3% na u tsela fhasi ha vhugevhenga ha ndingedzo dza u ita vhutshinyi ha zwa vhudzekani nga a 3.2%. Ho dovha hafhu ha vhonala hu tshi khou vha na u fhungudzea ha vhugevhenga ha u dzhiiwa ha mimoḓoro nga khani khathihi na vhugevhenga ha u homboka vhathu.5.2.    Naho tshikalo tsha zwiito zwoṱhe zwa vhugevhenga nga u angaredza tshi tshi khou bvela phanḓa na u wanala tshi nṱha vhukuma nga nḓila i sa ṱanganedzei, uhu u tsela fhasi hu khou sumbedza uri maga aya a u lingedza u tandulula thaidzo iyi nga vha Tshumelo dza Mapholisa a Afrika Tshipembe a u ita uri Afrika Tshipembe hu vhe fhethu ho tsireledzeaho, a khou ḓisa tshanduko i vhonalaho.  5.3.    U lwa na zwiito zwa vhugevhenga ndi vhuḓifhinduleli hashu roṱhe, mapholisa, zwitshavha na sekhithara ya zwa mabindu. Khabinethe yo ita khuwelelo kha vhadzulapo vha shango ḽa Afrika Tshipembe ya uri na vhone vha shele mulenzhe kha nndwa ya u lwa na zwiito zwa vhugevhenga nga u vhiga zwiito zwiṅwe na zwiṅwe zwa vhugevhenga kha tshiṱitshi tshavho tsha mapholisa tsha tsinisa kana nga u tou founela kha nomboro ya u Fhelisa Vhugevhenga ine ya vha:08600 10111.
6.    Pfufho dza zwa Nyanḓadzamafhungo dza SADC 6.1.    Khabinethe i khou ita khuwelelo kha vhoramafhungo vha ḽa Afrika Tshioembe ya uri vha rumele zwidodombedzwa zwavho zwa u dzhenela vhuṱambo ha Pfufho dza zwa Nyanḓadzamafhungo dza SADC dza ṅwaha wa 2025.6.2.    Vhoramafhungo vhane vha tama u dzhenela muṱaṱisano vha nga wana zwidodombedzwa zwinzhi nga ha uyu muṱaṱisano www.gcis.gov.za. Muthu ane a ḓo thuba pfufho ya u thoma kha tshigwada tshiṅwe na tshiṅwe, u ḓo wana masheleni a doḽara dza Amerika dzi swikaho  US$2500 ngeno ane a mu tevhela ene a tshi ḓo wana masheleni a doḽara dza Amerika dzi swikaho US$1000. Avho vhane vha ḓo thuba pfufho ya u thoma, vha ḓo wana pfufho dzavho na ṱhanziela nga tshifhinga tsha Muṱangano wa Vharangaphanḓa vha Mivhuso na Mashango wa SADC une wa ḓo farwa nga ṅwedzi wa Ṱhangule 2025.
B.    Mafhungo maswa kha Khabinethe1.    Maga a u Fhelisa Maitele a u Khaulwa ha Muḓagasi nga Sielisana 1.1.    Khabinethe yo ṋetshedzwa khathihi na u ṱanganedza mafhungo maswa nga ha ndingedzo dza u vhuedzedza muḓagasi nga vha ha  Eskom vha tshi itela u ḓisa vhudziki kha nḓisedzo ya muḓagasi ya lushaka nga murahu ha zwiwo zwe zwa vha zwi songo lavhelelwa kha zwiṱitshi zwo fhambanaho zwa muḓagasi  zwe zwa ita uri hu vhe na u thoma u shumiswa ha maitele a u khaulwa ha muḓagasi nga u sielisana  u itela u tsireledza giridi ya lushaka.  1.2.    Zwiwo izwi zwi songo ḓoweleaho ngaurali nahone zwine zwa si vhe na vhuṱumani zwe zwa vha hone nga ḽa 22 Luhuhi 2025, zwo itisa uri hu vhe na u fhela ha muḓagasi we wa vha wo vhetshelwa thungo. Zwiwo izwi ndi zwine khazwo ha katelwa thaidzo ya u sa shuma zwavhuḓi ha sisteme ya muḓagasi fhaḽa kha Tshiṱitshi tsha Muḓagasi tsha Majuba, u tshinyala ha bommbo dza maḓi a u rothodza mitshini fhaḽa kha Tshiṱitshi tsha Muḓagasi tsha Camden. 1.3.    Khabinethe yo ṱanganedza maga a tshihaḓu e a dzhiiwa nga vha tshigwada tsha thekhiniki tsha vha ha Eskom u itela u vhuisa murahu  4 800 megawatts (MW) dza muḓagasi kha yunithi nṋa kha ṱhanu dze dza vha dzo wa fhaḽa khathihi na dziṅwe mbili kha nṋa dze dza vha dzo wa dze dza kona u vhuiswa murahu fhaḽa Camden nga awara ya  8 nga madekwana nga ḽa 23 Luhuhi 2025.1.4.    Musi tshi tshi khou thoma u shumisa pulane yatsho ya mvusuluso, tshiimiswa itshi tsha zwa muḓagasi tshi khou lavhelela uri hu ḓo vha na tsitselwa fhasi ha nṱha dza maitele a u khaulwa ha muḓagasi nga u sielisana.  Zwazwino ho sedzwa kha u kuvhanganya hafhu zwishumiswa zwine zwa shumiswa nga tshifhinga tsha shishi, nga maanḓa dizili, u itela u dzikisa mashumele kha maḓuvha a ḓaho.   1.5.    Naho ho ḓi vha na thaidzo dze dza vha hone zwenezwino, hu khou ḓi vha na mvelaphanḓa yo no itwaho nga zwiṱuku kha u khwinifhadza mashumele a vhubveledzi ha muḓagasi khathihi na u ita uri hu dzule hu na nḓisedzo ya muḓagasi i fulufhedzeaho. U tou bva nga ḽa 1 Lambamai 2024 u swika 20 Luhuhi 2025, maitele a u khaulwa ha muḓagasi nga u sielisana o vha o imiswa lwa tshifhinga tsha maḓuvha a 323, musi zwi tshi vhambedzwa na maḓuvha a 32 nga tshenetshi  tshifhinga tshithihi ṅwaha wo fhelaho. Nḓisedzo ya muḓagasi yo vha I tshi khou wanala lwa tshikalo tsha tshifhinga tsha 99% musi zwi tshi vhambedzwa na tshikalo tsha 9.8% fhedzi ṅwaha wo fhelaho. 1.6.    Khabinethe yo dzhiela nzhele huṅwe u engedzwa ha 1 600 MW ya muḓagasi hune ha khou ḓo vha hone nga u vhuedzedzwa ha Yunithi 6 ya fhaḽa Kusile hune ha khou lavhelelwa u ḓo itwa nga ḽa 9 Ṱhafamuhwe 2025 na Yunithi 4 ya fhaḽa Medupi mafheloni a ṅwedzi wa Ṱhafamuhwe 2025 zwine zwoṱhe hezwi zwa ḓo dovha hafhu zwa enegedza nḓisedzo ya fulufulu ḽa lushaka lwashu.   C.    Tsheo dza Khabinethe 1.     Pulane ya Mveledziso ya Tshifhinga tsha Vhukati ha Ṅwaha (MTDP) 2024-20291.1.    Khabinethe yo ṱanganedza MTDP ya tshifhinga tsha miṅwaha ya 2024-2029, ine ya bvisela khagala zwipikwa zwa ndeme zwa Ndangulo ya Muvhuso ya Vhusumbe. Iyi MTDP i khou bvela phanḓa na u vhumbwa yo ḓitika nga Pulane ya Mveledziso ya Lushaka, Tshitatamennde tsha Zwipikwa zwa Muvhuso wa Vhuthihi ha Lushaka (GNU), khathihi na thendelano dzo swikelwaho nga tshifhinga tsha Muṱangano wa Khabinethe we wa farwa u bva nga ḽa 29 u swika ḽa 30 Phando 2025. 1.2.    U ḓadzisa afho hafhu, MTDP i ṱanganya zwipikwa zwiraru zwa ndeme zwe zwa bviselwa khagala nga Phresidennde Vho Ramaphosa nga tshifhinga tsha Mulaedza wavho wa u Vulwa ha Phalamennde nga ḽa 18 Fulwi 2024. Pulane iyi ndi yone ine ya tikedza maga a muvhuso a u bveledza shango ḽine ḽa katela vhoṱhe nahone ḽine ḽa shuma nga nḓila ine ya tevhedza vhuḓikumedzeli ha GNU. Zwiṅwe zwe ya ḓiimisela khazwo, ndi u vhona uri hu khou vha na nyaluwo ya ikonomi i katelaho vhoṱhe, u fhungudza u shayea ha mishumo, vhushai na u engedza ha mitengo ya zwirengwa zwa ḓuvha na ḓuvha hu tshi katelwa na u vhona uri hu khou vha na shango ḽi shumaho zwavhuḓi, ḽi bvelaho phanḓa nahone ḽa mikhwa yavhuḓi. 2.    Muhanga wa Maano a Vhudavhidzani ha Lushaka (NCSF) 2024-20292.1.    Khabinethe yo ṱanganedza NCSF uri i thome u shumiswa kha masia oṱhe a muvhuso.  NCSF iyi i vhumba tshipiḓa tsha mushumo une wa khou bvela phanḓa wa u ṱanganya na u khwaṱhisa sisṱeme ya zwa vhudavhidzani ha muvhuso nga u angaredza, hu tshi itelwa u tikedza zwa u thoma u shumiswa ha MTDP ya ṅwaha wa 2024-2029 sa zwe zwa lavhelelwa kha Mbekanyamaitele ya zwa Vhudavhidzani ha Muvhuso, ye ya ṱanganedzwa nga  Khabinethe nga ṅwaha wa 2018, ine zwazwino ya vha kati na u senguluswa.2.2.    Heyi NCSF ndi ine ya ṋea phindulo kha ndavhelelo ine ya vha ya uri vhudavhidzani ha muvhuso vhu tea u vha khagala, ha khwinifhadza u fulufhedzea kha vhadzulapo khathihi na fulufhelo ḽa vhabindudzi, u ṱuṱuwedza vhuthihi na vhupfumedzani ha vhadzulapo khathihi na u ṱuṱuwedza u shela mulenzhe ha vhadzulapo sa maga ane a dzulela u itwa u itela u ṱuṱuwedza vhadzulapo vha shango ḽa Afrika Tshipembe uri vha shumise mafhungo ayo kha u khwinifhadza matshilo avho khathihi na u shumisa zwikhala zwa matshilisano na ikonomi kha u shela mulenzhe kha mveledziso ya shango ḽashu. 3.    U tendelwa ha Vhupo ha zwa Mbambadzo yo Vhofholowaho ya Dzhango ḽa Afrika (AfCFTA) Milayo ya nga ha Vhafumakadzi na Vhaswa vha re kha zwa Mbambadzo 3.1.    Khabinethe yo ṱanganedza u ṋetshedzwa ha Milayo ya AfCFTA ya nga ha Vhafumakadzi na Vhaswa vha re kha zwa Mbambadzo. 3.2.    Milayo iyi yo livhiswa kha u khwaṱhisa zwa u shela mulenzhe ha vhafumakadzi na vhaswa kha mbambadzo nga fhasi ha AfCFTA, nahone i bvisela khagala zwipikwa zwo teaho u fana na u thusa vhavhambadzi vha vhafumakadzi na vhaswa u itela u khwaṱhisa u shela havho mulenzhe kha zwa maraga. I dovha hafhu ya lingedza u ṱuṱuwedza zwa u engedza mbuelo na khwinifhadzo hu tshi itelwa nyengedzedzo ya zwiṱunḓwa na zwivhambadzelwannḓa nga vhafumakadzi na vhaswa hu tshi katelwa na u dzheniswa havho kha maitele a u bveledza na u rengisa thundu a dzingu na a dzhango nga u angaredza.  3.3.    Milayo iyi i dovha hafhu ya ṱuṱuwedza maga a u fhelisa khethululo, u ṱuṱuwedza ndinganelo na u katela vhathu vhoṱhe hu tshi itelwa uri vhafumakadzi na vhaswa vha khou vhuelwa nga zwikhala zwa mbambadzo. Dziṅwe mbetshelwa dza ndeme dza milayo iyi ndi dzine dza katela u fheliswa ha zwikhukhulisi zwine zwa si vhe zwa mithelo zwi kwamaho vhafumakadzi na vhaswa vhane vha vha kha zwa mbambadzo, hu tshi ṱuṱuwedzwa zwa u shela havho mulenzhe kha u bveledzwa ha mbekanyamaitele khathihi na u khwinifhadza tswikelo yavho kha zwa masheleni.  3.4.    Milayo iyi i khou lavhelelwa u tikedza vhafumakadzi na vhaswa vha re kha zwa mbambadzo uri vha shumise tshikhala itshi tsho ṋetshedzwaho nga    AfCFTA khathihi na u khwaṱhisa zwa u shela havho mulenzhe nga nḓila yo fhelelaho kha mbambadzo ya vhukati ha mashango a Afrika.  
4.    U tendelwa ha Milayo ya Mbekanyamaitele ya Phikhisano nga fhasi ha AfCFTA 4.1.    Khabinethe yo ṱanganedza u ṋetshedzwa ha Milayo ya nga ha Mbekanyamaitele ya Phikhisano nga fhasi ha AfCFTA ngei Phalamenndeni u tela uri hu vhe na u tendelwa hayo. Milayo iyi ndi thendelano nga mashango ane a vha miraḓo ya AU u itela u vhona uri phikhisano kha dzhango ḽa Afrika dzi khou shela mulenzhe kha mbambadzo, nyaluwo i katelaho vhoṱhe, vhubveledzanḓowetshumo khathihi na mveledziso ya ikonomi yo khwaṱhaho.4.2.    Milayo iyi yo livhiswa kha u thivhela maitela a u lwa na zwa phikhisano nga u ṋetshedza muhanga wa u amba nga ha vhupo ha maraga, u shumiswa ha maanḓa nga nḓila yo kalulaho khathihi na maṅwe mafhungo ane a elana na phikhisano.  4.3.    Dzangano ḽa AU ḽi dzhiela nṱha zwauri u sa vha hone ha mvelelo dza mbekanyamaitele dza phikhisano zwi itisa uri hu vhe na maitele a thivhelaho phikhisano u fana na zwigwada khathihi na zwiimiswa zwi shumaho zwi zwoṱhe hu si na u pikiswa nga nḓila ine zwa tshimbidza maimo azwo kha maraga nḓila i si yone. 4.4.    Milayo iyi i ḓo shuma hafhu na kha mishumo yoṱhe ya zwa ikonomi ine ya vha ngomu kha maraga ya AfCFTA nahone i ḓo livhiswa nga maanḓa kha maitele ane a sa ṱuṱuwedze phikhisano hu tshi katelwa na zwigwada zwa mabindu zwa dzitshaka na zwa vhukati ha mashango zwine zwa sa khou langwa nga nḓila yavhuḓi, khathihi na maitele a zwa phikhisano o thomiwaho nga vha mabindu mahulwane ane a khou shuma nga nnḓa ha dzhango.  5.    Mvelelo dza u shela mulenzhe ha shango ḽa Afrika Tshipembe kha Nyambedzano dza Nnyi na Nnyi dza Dzulo ḽa vhu79 ḽa Guvhangano ḽa Nnyi na Nnyi ḽa Dzangano ḽa UN (UNGA 79) 5.1.    Khabinethe yo dzhiela nzhele na u ṱanganedza muvhigo wa nga ha mawanwa a  UNGA 79 nga fhasi ha thero ine ya ri: “A huna ane a tea u sala murahu: u shuma roṱhe ri tshi itela u bveledza mulalo, mveledziso yo khwaṱhaho na tshirunzi tsha vhuthu hu tshi itelwa mirafho ya zwino na ya tshifhinga tshi ḓaho”.5.2.    U shela mulenzhe ha shango ḽa Afrika Tshipembe kha Muṱangano wa UN wa tshifhinga tshi ḓaho zwo livhiswa kha tshikhala tsha u ṱuṱuwedza thendelano dza ḽifhasi khathihi na u ita uri hu vhe na mvelaphanḓa kha zwipikwa zwi fanaho na Zwipikwa zwa Mveledziso yo Khwaṱhaho khathihi na kha mashango a Afrika, u itela uri Muṱangano uyu u lavhelesa nga maanḓa kha mishumo ya ḽifhasi hu tshi tikedzwa adzhenda ya mveledziso ya dzhango,  Adzhenda 2063.
D.    U tholwaU tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano kahthihi na u ṱanzwa madzina ho teaho.
1.    Prof Vho John Lamola vho tholwa sa Muofisiri Mulanguli Muhulwane wa  Tshumelo ya zwa Mabufho ya Afrika Tshipembe lwa tshifhinga tsha miṅwaha mivhili.  2.    Prof Vho Busani Ngcaweni sa Mulangi Muhulu (DG) kha Muhasho wa Tshikolo tsha Muvhuso tsha Lushaka (u engedzwa ha khonṱhiraka ya u tholwa lwa miṅwaha miṱanu).3.    Vho Lindelwa Simphiwe Hamilton sa DG kha Muhasho wa zwa Mambadzo, Nḓowetshumo na Phikhisano. 4.    Vho Tebogo Seokolo sa Muthusa Mulangi Muhulu (DDG): Africa kha Muhasho wa Vhushaka ha Dzitshaka na Tshumisano.  5.    Mufumakadzi Vho Angela Sizakele Magangoe sa DDG: Tshumelo dza Ndondolo kha Muhasho wa Mveledziso ya Matshilisano (DSD).6.    Mufumakadzi Vho Thandeka Gloria Ngcobo sa Muofisiri Muhulwane wa zwa Masheleni kha DSD.
7.    Vhalangi vhane vha si vhe miraḓo ya khorotshitumbe kha Bodo ya tshifhinganyana ya Zhendedzi ḽa Thekhinoḽodzhi ya zwa Mafhungo a Muvhuso(i)    Mufumakadzi Vho Sedzani Mudau (Mudzulatshidulo);(ii)    Vho Willie Vukela (Muimeli wa Muhasho wa Tshumelo dza Muvhuso na Ndangulo);(iii)    Vho Willie Mathebula (Muimeli wa Vhufaragwama ha Lushaka);(iv)    Muambeli Vho Johannes Collen Weapond; na (v)    Vho Omega Shelembe (Muhasho wa Vhudavhidzani na Thekhinoḽodzhi dza Didzhithaḽa).
E.    Vhuṱambo vhune ha khou ḓa
1.    Ṅwedzi wa Pfanelo dza Vhuthu1.1.    Shango ḽa Afrika Tshipembe ḽi ḓo fhululedza Ṅwedzi wa Pfanelo dza Vhuthu nga ṅwedzi wa Ṱhafamuhwe nga fhasi ha thero ine ya ri: “U engedza ndingedzo dzo livhiswaho kha vhulamukanyi ha zwa matshilisano”. Ḓivhazwakale ya Ṅwedzi wa Pfanelo dza Vhuthu yo ḓitika kha Mabulayo a fhaḽa Sharpeville e a vha hone nga ḽa 21 Ṱhafamuhwe 1960, he mapholisa vha muvhuso wa tshiṱalula vha thuntsha na u vhulaha vhathu vha swikaho 69 nga tshifhinga tsha musi vha tshi khou ita migwalabo ya mulalo.1.2.    Iyi ḓivhazwakale i vhavhaho ngaurali yo vhangwaho nga mulandu wa mbekanyamaitele dzo shandeaho dza muvhuso wa tshiṱalula i khou bvela phanḓa na u shandukisa matshilo ashu a vhukuma a ḓuvha na ḓuvha nahone yo ita uri vhathu vhanzhi vha ḓiwane vho hahedzea vhukati ha dandetande ḽa vhutshilo ha vhushai na u shayea ha mishumo. Ndayotewa ya shango ḽa Afrika Tshipembe ya ṅwaha wa 1996, ine ya vha yone i ṋetshedzaho mutheo wa tshitshavha tsho vhofholowaho nahone tsha demokirasi, i tikedza ndingedzo dza u ṱuṱuwedza vhulamukanyi ha zwa matshilisano nga kha maitele a u khakhulula maitele ane a si vhe avhuḓi a tshifhingani tsha kale. 1.3.    Mulayo wa u Dzhiulula Mavu une wa kha ḓi tou bva u phasiswa zwenezwino, wa ṅwah wa 2024 (Mulayo 13 wa 2024)u bvisela khagala maitele a mulayo a tikedzwaho nga ndayotewa ane a tendela muvhuso u tshi khakhulula ḓivhazwakale i vhavhaho ya u dzhielwa mavu na vhushai nga u thusedza uri hu vhe na ndinganelo hu tshi itelwa uri vhunzhi ha vhadzulapo vha kone u vha na tswikelo kha zwikhala zwa ikonomi, tshumelo dza ndeme na mavu.   1.4.    Vhuṱambo hashu ha u pembelela Ḓuvha ḽa Pfanelo dza Vhuthu nga ḽa 21 Ṱhafamuhwe 2025 vhu ḓo farelwa fhaḽa Constitution Hill kha ḽa Johannesburg, vhupo vhune ha vha hone hu wanalaho Khothe ya Ndayotewa ya shango ḽa Afrika Tshipembe.  
2.     Indaba ya zwa Fulufulu ya Afrika, ya ṅwaha wa 2025 2.1.    Shango ḽa Afrika Tshipembe ḽi ḓo fara vhuṱambo ha Indaba ya zwa Fulufulu ya Afrika ya ṅwaha wa 2025 u bva nga ḽa 4 u swika 6 Ṱhafamuhwe 2025 fhaḽa Sentharani ya Khuvhangano dza Dzitshaka ya Cape Town.  Iyi Indaba ndi vhuṱambo ha maimo a nṱha kha dzhango sa izwi i tshi ṱanganya vharangaphanḓa vha nḓowetshumo khathihi na u sumbedzisa thandululo ntswa dza musalauno kha sekhithara.   2.2.    Khonfarentsi iyi i khou vha hone nga tshifhinga tshine ngatsho sekhithara ya zwa fulufulu ya shango ḽa Afrika Tshipembe ya khou aluwa ngatsho nga nḓila khulwane vhukuma sa izwi shango ḽi tshi khou shuma ḽo livha kha u wana nḓisedzo yaḽo ya fulufulu ya tshifhinga tshi ḓaho. Ṅwaha wo fheelaho, muvhuso wo phasisa Mulayo wa Khwiniso ya zwa Muḓagasi, wa ṅwah wa 2024 (Mulayo 38 wa 2024) wo livhiswaho kha u bveledza sekhithara ya muḓagasi i shumaho zwavhuḓi nahone yo khwaṱhaho ine ya ḓo kona u swikela ṱhoḓea dza   fulufulu dza shango ḽashu dzine dza khou dzulela u engedzea.2.3.    Hu tshi itelwa uri ri kone u vha na nḓisedzo ya muḓagasi yo teaho ya tshifhinga tshi ḓaho, hu khou lavhelwa uri hu ḓo fhaṱwa thandela dza zwa fulufulu dza vhuhulwane ha 11 gigawatts dza fulufulu kha tshifhinga tsha miṅwaha miraru i ḓaho. Nga ṅwedzi wa Nyendavhusiku 2024, ho ḓivhadzwa vhadzheneli vha khwevhophikhisano vha swikaho malo vhane vha khou takalelwa kha Luṱa lwa 7 lwa Mbekanyamushumo ya U renga Muḓagasi u bva kha Vhabveledzi vha Fulufulu ḽi Vusuluseaho vho Ḓiimisaho nga Vhoṱhe vhane musi vho ṱangana vha vha na vhukoni ha u bveledza muḓagasi u swikaho 1 760 megawatts.
F.    Milaedza
1.    U fhululedzaKhabinethe yo rumela milaedza yayo ya u fhululedza na u tamela mashudu kha:•    Minisṱa Vho Nomakhosazana Meth kha u nangwa havho sa Mudzulatshidulo wa Senthara ya Ndangulo ya zwa Vhashumi ya Dzingu ḽa Afrika.•    Mufumakadzi Vho Lerato Mataboge kha u ita havho ḓivhazwakale nge vha nangwa kha vhuimo ha u vha Mukhomishinari wa Themamveledziso na Fulufulu wa AU. •    Mufumakadzi Vho Tyla Laura Seethal, vhane vha ḓivhiwa nga maanḓa sa Tyla, muimbi wa shango ḽa Afrika Tshipembe ane a vha ene muimbi wa u thoma a imbaho e eṱhe we luimbo lwawe lune lwa pfi “Water” lwa thetsheleswa kha Spotify lwa tshivhalo tshi fhiraho  biḽioni nthihi. •    Vho Wouter Kellerman, mulidzi wa fuḽuthi wa ḽa Afrika Tshipembe we musi e na Mufumakadzi Vho Eru Matsumoto khathihi na  Mufumakadzi Vho Chandrika Tandon, vha wina Grammy Award nga aḽibamu yavho, Triveni.2.    NdilisoKhabinethe yo ṱahisa maiofi ayo a ndiliso kha dzikhonani na vha muṱa wa:•    Mufumakadzi Vho Suthukazi Arosi (64), muimbi ane a vha muthubi wa pfufho nnzhi, musiki wa muzika na mutambi wa matambwa. Vho vha vha tshi ḓivhea vhukuma nga u vha muṅwe wa vhaimbi vha bvumo kha ḽa Afrika khathihi na u vha mutambi makone wa matambwa we a tamba kha matambwa o fhambanaho a fhano kha ḽa Afrika Tshipembe.  
Mbudziso: Mufumakadzi Vho Nomonde Mnukwa – Muambeli wa Muvhuso o tou FarelahoLuṱingothendeleki: 083 653 7485
Tsho bviswa nga vha: Sistme ya Mafhungo na Vhudavhidzani ha Muvhuso (GCIS)Datumu: Ḽavhuṋa, 27 Luhuhi 2025www.gcis.gov.za; www.gov.za"
"Tshitatamennde tsha nga ha Muṱangano wa Khabinethe wo Khetheaho wa Musumbuluwo, 3 Ṱhafamuhwe 2025",03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/ve/news/cabinet-statements/tshitatamennde-tsha-nga-ha-mu%E1%B9%B1angano-wa-khabinethe-wo-khetheaho-wa-0,"A.    Tsheo dza Khabinethe
1.     Mugaganyagwama wa ṅwaha wa 2025-2026
1.1.    Ho farwa Muṱangano wa Khabinethe wo Khetheaho nga Musumbuluwo, wa ḽa 03 Ṱhafamuhwe hu tshi itelwa u ambedzana nga ha mihumbulo i bvaho kha miraḓo ya Khabinethe sa dziṅwe dza thandululo dzine dza nga shumiswa kha u kuvhanganya masheleni a Mugaganyagwama wa ṅwaha wa muvhalelano wa 2025/26 na wa tshifhinga tsha vhukati ha ṅwaha  zwazwino musi zwithu zwi tshe zwo ima ngaurali. Muṱangano uyu u khou vha hone nga murahu ha muṅwe muṱangano wa Khabinethe wo khetheaho we wa farwa nga Musumbuluwo, wa ḽa 24 Luhuhi 2025, we khawo ha vha na nyambedzano dzo angalalaho nga ha thaidzo dza zwa masheleni dzine shango ḽa khou ṱangana nadzo khathihi na ṱhoḓea ya u thoma u shumiswa ha zwipikwa zwiraru zwa ndeme zwa ndangulo ya muvhuso ya vhu7 i re fhasi ha Muvhuso wa Vhuthihi ha Lushaka nga nḓila ya tshihaḓu. Kha muṱangano wa ḽa 24 Luhuhi 2025, Phresidennde Vho Cyril Ramaphosa vho vhumba tshigwada tsha Dziminisṱa tsho rangwaho phanḓa nga Muthusaphresidennde Vho Paul Mashatile tshine tsha ḓo thusana na Minisṱa wa Gwama khathihi na tshigwada tshavho tshi bvaho kha Muhasho wa Vhufaragwama ha Lushaka uri vha kone u ṱanganyisa mihumbulo ya khabinethe hu tshi itelwa uri na yone i kone u shumiswa.  
1.2.    Tshigwada itshi tsho rangwaho phanḓa nga Muthusaphresidennde Vho Mashatile tsha dovha hafhu tsha tikedzwa nga Muhasho wa Vhufaragwama ha Lushaka tsho ṋetshedza nḓila dzo fhambanaho dzine dza nga shumiswa dze dza fhedza dzo ṱanganedzwa nga Khabinethe. Musi hu tshi tevhedzwa mbetshelwa dza khethekanyo 27 ya Mulayo wa Ndangulo ya Masheleni a Muvhuso (Mulayo 1 wa 1999), Khabinethe yo ṋea maanḓa Minisṱa wa Gwama a u nanga kha zwi tevhelaho zwe zwa ambiwa nga hazwo u itela uri hu kone u kuvhanganywa masheleni a Mugaganyagwama nga nḓila ine ha ḓo vha na u dzhiela nṱha zwi tevhelaho:   (a)     Thaidzo dza zwa masheleni fhano shangoni;(b)     U fhungudza masiandaitwa ane a nga vha hone kha miṱa ya vhashai na avho vha vhukati; na,(c)    U tikedza nyaluwo y aikonomi.
1.3     Nga murahu ha u khunyeledzwa ha mushumo wa u ṋetshedzwa ha mihumbulo ya nga ha Mugaganyagwama kha Khabinethe, Minisṱa wa Gwama na vha Muhasho wa Vhufaragwama ha Lushaka zwazwino vho ḓiimisela u khunyeledza mugaganyagwama lune nga murahu vha ḓo konaha u ya vha u ṋetshedza ngei phalamenndeni nga Ḽavhuraru, ḽa 12 Ṱhafamuhwe 2025.  
Mbudziso: Vho Sathasivan (Terry) Vandayar – Muambeli wa Muvhuso vho tou FarelahoLuṱingothendeleki: 082 444 9092"
"Tshitatamennde tsha Muṱangano wa Khabinethe wa Ḽavhuraru, ḽa 12 Ṱhafamuhwe 2025",13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-12-%E1%B9%B1hafamuhwe,"A.    Mafhungo a zwino kha Shango 1.    Ikonomi1.1.    Mugaganyagwama wa Lushaka wa ṅwaha wa 2025 1.1.1.    Khabinethe yo ṱanganedza Mugaganyagwama wa Lushaka wa ṅwaha wa 2025 une wa khou lavhelelwa u ḓisa ndinganelo vhukati ha muhanga wa zwa masheleni wa Afrika Tshipembe, u ṋetshedza masheleni kha zwipikwa zwa Ndangulo ya Muvhuso ya Vhusumbe sa zwe zwa sumbedziswa nga Muhulisei Phresidennde Vho Cyril Ramaphosa nga tshifhinga tsha musi vha tshi khou ṋetshedza Mulaedza wa nga ha Tshiimo tsha Lushaka, ngeno nga thungo u tshi ḓo dovha hafhu wa thusa u fhungudza thaidzo dza ṱhoḓea dza zwa masheleni kha miṱa ya vhashai na avho vhane vha hola miholo ya vhukati. 1.1.2.    Mukovho wa masheleni a swikaho R1 thriḽioni kha mbekanyamushumo ya mveledziso ya themamveledziso nga tshifhinga tsha MTEF, u bveledzwa ha maṅwe maitele o fhambanaho a u kuvhanganya masheleni a zwa themamveledziso hu tshi shumiswa ndindakhombo ya zwa masheleni khathihi na u thoma u shumiswa ha zwikhala zwinzhi zwa Tshikolodo tsha masheleni a zwa themamveledziso tshine tsha ḓo badelwa nga zwiṱuku ndi tsumbo ya vhuḓiimiseli ha u alusa ikonomi nga kha mbekanyamushumo yo khwaṱhaho ya u fhaṱa themamveledziso ngeno nga tshenetsho tshifhinga tshithihi hu tshi khou khwinifhadzwa nḓisedzo ya tshumelo.      1.1.3.    Maitele a u shela mulenzhe ha sekhithara ya phuraivethe, sa zwe a ḓivhadziswa zwone nga tshifhinga tsha Mugaganyagwama, ane a vha tshipiḓa tsha tshandukiso dza kha sekhithara ya zwa fulufulu, vhuendi na zwa vhuendedzathundu o rangwaho phanḓa nga Operation Vulindlela, a sumbedza vhuḓiimseli ha muvhuso ha u ṱuṱuwedza vhubindudzi ha sekhithara ya phuraivethe khathihi na nyaluwo ya ikonomi i katelaho vhathu vhoṱhe.1.1.4.    Musi hu tshi khou dzhielwa nṱha masiandaitwa ane a nga vha hone nga mulandu wa nyengedzedzo ya mithelo, Mugaganyagwama wo vhea maga ane a ḓo fhugudza vhuhulu ha masiandaitwa ayo ane a vha:1.1.4.1.    U sa engedzwa ha muthelo wa zwivhaswa.1.1.4.2.    Nyengedzo dza magavhelo a zwa matshilisano dzi re nṱha ha infḽesheni, zwine zwa ḓo sia magavhelo a vhaaluwa na a vhathu vha re na vhuholefhali a tshi ḓo engedzwa nga masheleni a swikaho R130 lune a vho ḓo fhedza o no vha R2 315 kha ṅwaha wa 2025.1.1.4.3.    Mukovho muhulwane vhukuma wa zwa masheleni wo livhiswa kha vha Zhendedzi ḽa Zwidimela zwa Vhaṋameli ḽa Afrika Tshipembe u itela u khwinisa vhuendi ha zwidimela zwa u hwala vhaṋameli zwine hezwi zwa ḓo fhungudza vhunzhi ha masheleni ane miṱa ya a shumisa kha zwa vhuendi.  1.1.5.    Tsha ndemesa, nyengedzedzo iyi ya mithelo i ḓo thusa vhukuma kha u ṋetshedza masheleni a u tshimbidza ḽino shango nga u bvela phanḓa na u vha na vhadededzi vha swikaho 11 000 zwikoloni zwashu, vhashumi vha zwa mutakalo vha swikaho 9 300, u tholwa ha madokotela vha swikaho 800 vhane vha kha ḓi bva u khunyeledza tshipiḓa tsha tshumelo ya tshitshavha khathihi na u ṋea tshikhala vhaṅwe vhana vha u ḓadzisa vha swikaho 700 000 (vha miṅwaha miṋa) tsha tswikelo ya senthara dza mveledziso ya vhana vhaṱuku (ECD), dzine dza vha yone pfunzo ya mutheo ya ndeme ine vha i ṱoḓa vhukuma u itela uri lwendo lwavho lwa zwa pfunzo lu vhe lwavhuḓi.
1.2.    Nyaluwo ya ikonomi1.2.1.    Nyaluwo ya 0.6% kha kotara ya vhuṋa (GDP) ya ṅwaha wa 2024, i sumbedza mvusuluso ya ikonomi nga u angaredza, sa izwi sekhithara ya zwa vhulimi, ya zwa masheleni, ya mbambadzo na zwa miṱa dzo aluwa kha kotara ya u fhedzisela ya ṅwaha. 1.2.2.    Nḓowetshumo ya zwa vhulimi yo vuwa vhukuma nga nyaluwo ya 17,2%, lwe hezwi zwa engedza nyaluwo ya GDP nga 0,4%. Nḓowetshumo dza tshumelo dza zwa masheleni, zwifhaṱo na mabindu dzo aluwa u vhuya u swika na kha kotara ya vhumalo nga u tevhekana, lwe hezwi zwa masheleni, mishumo i elanaho na zwa zwifhaṱo khathihi na dziṅwe tshumelo dza zwa mabindu, dza wanala dzi dzone dze dza shela mulenzhe vhukuma kha nyaluwo iyi. 1.2.3.    Khabinethe i na fulufhelo ḽa uri vhuḓikumedzeli ho engedzeaho khathihi na luvhilo lwa u ita tshanduko dza zwa milayo, nḓisedzo ya tshumelo yo khwinifhadzeaho khathihi na mashumele avhuḓi a muvhuso, hu tshi katelwa na u shela mulenzhe ha sekhithara ya phuraivethe ho engedzeaho, zwi ḓo ṱuṱuwedza u bvela phanḓa ha nyaluwo ya ikonomi kha ṅwaha wa 2025 na u fhira.  
1.3.    Vhubindudzi 1.3.1.    Khabinethe yo ṱanganedza nḓivhadzo nga vha khamphani ya Microsoft South Africa ya u bindudza masheleni a swikaho R5.4 biḽioni kha themamveledziso ya zwa vhuṱali ha khomphiyutha (AI) fhano kha ḽino shango. Vhubindudzi uvhu vhu ḓo khwaṱhisa vhuimo ha shango ḽa Afrika Tshipembe sa yone senthara khulwane ya zwa AI kha dzhango ḽoṱhe ḽa Afrika khathihi na u bvela phanḓa na vhubindudzi ha masheleni a swikaho R20,4 biḽioni he ha thomiwaho nga vha khamphani ya  Microsoft South Africa kha tshifhinga tsha miṅwaha miraru yo fhelaho.1.3.2.    Khamphani ya Microsoft South Africa yo dovha hafhu ya ḓivhadza u shela hayo mulenzhe kha zwa u bveledza nḓivho ya u shumisa zwishumiswa zwa didzhithaḽa nga u badela ngudo dza ṱhanziela dza zwa thekiniki dza vhagudiswa vha swikaho 50 000 vhane vha khou guda zwikili zwa didzhithaḽa zwine zwa vha kha ṱhoḓea khulwane vhukuma.1.3.3.    Kha ndingedzo dza u dovha hafhu u khwinifhadza tshiimo tshashu kha zwa vhubindudzi, khamphani ya u maga mimoḓoro i bvaho kha ḽa India ine ya ḓivhiwa sa Mahindra, yo saina memorandamu wa thendelano na vha Koporasi ya Mveledziso ya Nḓowetshumo ya Afrika Tshipeme   (IDC) u itela u lavhelesa kha khonadzeo ya u fhaṱa ḽimaga ḽo fhelelaho ḽa u maga mimoḓoro fhano kha shango ḽashu.  Khamphani ya Mahindra yo no vha na ḽimaga ḽayo u swika zwino ḽa mimoḓoro ya Pik Up fhaḽa ḓoroboni ya Durban ḽine ḽa khou tshimbidzwa nga vha AIH Logistics, hune ra kha ḓi tou bva u fhululedza zwa u bveledzwa ha zwiendedzi zwavho zwa Pik Up zwo magwaho fhano kha ḽino shango zwo dzhenaho kha tshivhalo tsha vhu25 000. 1.3.4.    Khabinethe yo humbudza vhadzulapo vhoṱhe vha ḽa Afrika Tshipembe sa vhufaramikovhe kha South Africa Incorporated (SA Inc.) nga ha zwivhuya zwine vha nga zwi wana musi vha tshi kunguwedza shango ḽashu sa fhethu ha khwinesa ha zwa vhubindudzi musi ḽi tshi vhambedzwa na maṅwe mashango a ḽifhasi ane ḽa ṱaṱisana nao. Ri tea u bvela phanḓa na u amba sa ipfi ḽithihi, ri tshi tikedza madzangalelo ashu sa lushaka, vhuḓilangi hashu sa shango khathihi na demokirasi yashu yo ḓitikaho nga ndayotewa.
2.    Vhushaka ha Dzitshaka 2.1.    Vhuphresidennde ha ḽa Afrika Tshipembe ha Tshigwada tsha Mashango a Fumbili (G20)2.1.1.    Sa tshipiḓa tsha Vhuphresidennde hashu ha G20, shango ḽa Afrika Tshipembe ḽo fara miṱangano ya zwigwada zwa u shuma zwa G20 i tevhelaho ye ya tshimbila zwavhuḓi vhukuma mafheloni a ṅwedzi wa Luhuhi na kha uno ṅwedzi: 2.1.1.1.    Muṱangano wa Tshigwada tsha U shuma tsha Ṱhoḓisiso na Vhutumbuli (RIWG) tsha G20, we wa farelwa fhaḽa Yunivesithi ya Free State, Mangaung u bva nga ḽa 23 u swika 25 Luhuhi 2025, wo amba nga ha uri ri nga shumisa hani ṱhoḓisiso na vhutumbuli nga nḓila ya khwine u itela u tandulula khaedu dza ḽifhasi na u ṱuṱuwedza saintsi na thekhinoḽodzhi. Vho dovha hafhu vha lavhelesa kha zwipikwa zwa ṅwaha u ḓaho, zwine zwa vha: (a)    Tshipikwa tsha 1: Vhutumbuli ho Vhofholowaho ha u itela Mveledziso; (b)    Tshipikwa tsha 2:  Zwithu zwi tshilaho zwo fhambanaho u itela Mveledziso yo Khwaṱhaho; na  (c)    Tshipikwa tsha 3: U fhambana nga mvelele na maitele, Ndinganelo, U katela vhathu vhoṱhe na Tswikelo ya Saintsi, Thekhinoḽodzhi na Vhutumbuli.2.1.1.2.    Muṱangano wa Tshigwada tsha U shuma tsha u lwa na Zwiito zwa Vhuaḓa wa u thoma (fhaḽa Ḓoroboni ya Kapa, 3 u swika 5 Ṱhafamuhwe 2025) we wa lavhelesa kha maitele a u khwaṱhisa zwa u thoma u shumiswa ha zwishumiswa zwa mulayo u itela u lwa na zwiito zwa vhuaḓa. Muṱangano uyu wo shuma sa tshikhala tsha u ita uri avho vhane vha khou shela mulenzhe vha kone u bveledza adzhenda khathihi na u thoma mutheo wa nyambedzano dza tshifhinga tshi ḓaho, u ṱuṱuwedza nyambedzano na tshumisano hu tshi itelwa u khwaṱhisa pulane dza u lwa na zwiito zwa vhuaḓa. Nga tshifhinga tsha miṱangano iyi, avho vhane vha khou shela mulenzhe vho ambedzana vha dovha hafhu vha tendelana kha zwipikwa izwi zwa ndeme zwo fhambanaho: (a) Tshipikwa tsha 1: U khwaṱhisa zwa u Fulufhedzea ha Sekhithara ya Muvhuso; (b) Tshipikwa tsha 2: U engedza Vhukoni ha Mbuedzedzo ya Ndaka; (c) Tshipikwa tsha 3: U shela Mulenzhe ho Katelaho; na (d) Tshipikwa tsha 4: Tsireledzo ya Tsevhi. 2.1.1.4.    Muṱangano wa Tshigwada tsha U shuma tsha zwa Vhulimi wa u thoma, we wa farwa nga inthanethe nga ḽa 3 na ḽa 4 Ṱhafamuhwe 2025, wo amba nga ha zwithu zwa ndeme zwine zwa kwama vhashelamulenzhe vha zwa vhulimi ḽifhasi ḽoṱhe nga u angaredza hu tshi katelwa na u tendelana nga ha zwipikwa zwa ṅwaha u ḓaho. Zwone ndi zwi tevhelaho: (a)    Tshipikwa tsha 1: U ṱuṱuwedza zwa u shela mulenzhe ha vhathu vhoṱhe kha maraga khathihi na mveledziso ya zwiḽiwa. (b)    Tshipikwa tsha 2: U maanḓafhadza vhaswa na vhafumakadzi kha sisṱeme yoṱhe ya vhubveledzisi ha zwiḽiwa; (c)    Tshipikwa tsha 3: U ṱuṱuwedza zwa u ṋetshedzana nḓivho ya zwa vhutumbuli na thekhinoḽodzhi; khathihi na  (d)    Tshipikwa tsha 4: U bveledza nyimele ine ya kona u konḓelela kilima hu tshi itelwa zwa vhulimi vhune ha nga vha ha tshifhinga tshilapfu.2.1.1.5.    Muṱangano wa u Thoma wa Tshigwada tsha U shuma tsha nga ha Vhuendelamashango we wa farwa nga ḽa 5 Ṱhafamuhwe 2025 wo davhidzana nga ha nḓila ine vhuendelamashango ha nga shumiswa ngayo u shandukisa matshilo a vhathu, zwitshavha na ḽifhasi ḽoṱhe nga u angaredza. Muṱangano uyu wo dovha hafhu wa amba khathihi na u tendelana uri hu ḓo tea u sedzwa kha zwipikwa zwiṋa zwa ṅwaha, zwine zwa vha: (a)    Tshipikwa tsha 1: AI yo Ḓitikaho nga Vhathu na Vhutumbuli u itela u khwaṱhisa zwa U thomiwa ha mabindu a zwa Vhuendi na Vhuendelamashango khathihi na dziSMME; (b)    Tshipikwa tsha 2: Masheleni a zwa Vhuendelamashango na Vhubindudzi u itela u Khwaṱhisa Ndinganelo khathihi na u Ṱuṱuwedza Mveledziso ya Tshifhinga Tshilapfu; (c)    Tshipikwa tsha 3: Vhuṱumani ha Muyani u itela u Enda Zwavhuḓi; na (d)    Tshipikwa tsha 4: U Konḓelela ho Khwaṱhaho hu tshi itelwa Mveledziso ya zwa Vhuendi vhu Katelaho Vhoṱhe nahone ha Tshifhinga Tshilapfu.2.1.1.6.    Muṱangano wa u Thoma wa Tshigwada tsha U shuma tsha nga ha Phungudzo ya Khohakhombo ya Zwiwo we wa farwa nga vidio nga ḽa 5 Ṱhafamuhwe 2025 wo amba nga ha u engedzwa ha maitele a tsivhudzo nga u ṱavhanya kha maga oṱhe, ane a vha tshipikwa tsha ndeme tsha ḽifhasi tshe tsha vhewa nga vha Dzangano ḽa Vhuthihi ha Dzitshaka nahone ane a khwaṱhisa zwa u thoma u shumiswa ha Muhanga wa Phungudzo ya Khohakhombo ya Tshiwo wa Sendai wa miṅwaha ya u bva 2015 u swika 2030. Shango ḽa Afrika Tshipembe ḽi vhona muṱangano uyu sa foramu ya dzitshaka ya ndeme ya u ṱuṱuwedza adzhenda ya vhuḓifhinduleli vhu fanaho ha u bveledza u konḓelela, u khwaṱhisa tshumisano yashu khathihi na u ṱuṱuwedza nyito dzi pfalaho dzine dza ṱoḓea kha u thivhela u engedzea kana u ṋaṋa ha khohakhombo. Muṱangano wo tendelana kha zwipikwa zwi tevhelaho: (a)    Tshipikwa tsha 1: U amba nga ha Tshayandingano na U fhungudza Tshayatsireledzo; (b)    Tshipikwa tsha 2: Nyangaredzo ya Ḽifhasi ya Sisteme dza Tsivhudzo nga Tshifhinga; (c)    Tshipikwa tsha 3: Themamveledziso dza U konḓelela Zwiwo; (d)    Tshipikwa tsha 4: Masheleni a Phungudzo ya Khohakhombo dza Zwiwo;(e)    Tshipikwa tsha 5: Mbuedzedzo ya Tshinyalelo ya Zwiwo, Mvusuluso na Phaṱhululo; na (f)    Tshipikwa tsha 6: Maitele o Ḓitikaho nga Ekhosisteme a DRR/Thandululo dzo Ḓitikaho nga Mupo. 2.1.1.7.    Muṱangano wa u Thoma wa Tshigwada tsha Vhaḓivhi wa nga ha Vhubveledzi ha zwiḽiwa we wa farwa nga vidio nga ḽa 5 Ṱhafamuhwe 2025 u itela u amba nga ha mbekanyamaitele na mbekanyamushumo dza u khwinifhadza vhubveledzi ha zwiḽiwa.  Avho vhe vha dzhenela muṱangano uyu vho tendelana kha zwa u bveledzwa ha sisṱeme ya zwiḽiwa yo khwaṱhaho, i pfalaho nahone ine ya nga vha ya tshifhnga tshilapfu. Vho dovha hafhu vha ḓikumedzela u tandulula khaedu khulwane dzi fanaho na zwikhukhulisi zwa mbambadzo, masheleni a ṋetshedzwaho kha zwa vhubveledzi ha zwiḽiwa khathihi na masiandaitwa a tshanduko ya kilima kha sisṱeme ya nḓisedzo ya zwiḽiwa. Zwiṅwe zwa zwithu zwa ndeme zwe zwa ambiwa nga hazwo ndi zwi tevhelaho:  (a)    Tshipikwa tsha 1: Mbekanyamaitele dza zwa vhubveledzi ha zwiḽiwa dzo khwaṱhaho; (b)    Tshipikwa tsha 2: Mitengo ya zwiḽiwa yo dzikaho; (c)    Tshipikwa tsha 3: Milayo na zwilinganyi zwi re khagala;(d)    Tshipikwa tsha 4: Pulane dza Mashumele a nga ha Vhubveledzi ha Zwiḽiwa dza G20; na (e)    Tshipikwa tsha 5: Thendelo dza Dziminisṱa khathihi na u thoma u shumiswa hadzo.2.1.1.8.    Mbekanyamaushumo ya zwa Vhukwamani ya G20 yo farelwaho Yunivesithi ya Venḓa, fhaḽa Ṱhohoyanḓou nga ḽa 7 Ṱhafamuhwe 2025 ye ya vha yo livhiswa kha u ṱuṱuwedza vhudavhidzani ho angalalaho khathihi na u shela mulenzhe ha vhadzulapo kha vhuimo ha Vhuphresidennde ha G20 ha shango ḽa Afrika Tshipembe. Guvhangano iḽi ḽo shumiswa kha u ṱuṱuwedza vhathu vha ḽino shango uri vha ḓidzhenise kha mushumo wa u ṱanganedza vhaeni vhashu fhano shangoni zwenezwo musi ri tshi khou bvela phanḓa na u fara miṱangano kha zwipiḓa zwo fhambanaho zwa shango khathihi na u bvisela khagala mvelele na vhufa havho. Vhadzulapo vha ḽa Afrika Tshipembe vho dovha hafhu vha ṱuṱuwedzwa uri vha ambe zwivhuya nga ha shango ḽavho.  2.1.2.    Hu ḓo farwa miṱango ya G20 ya nga ha zwigwada zwa u shuma na zwigwada zwa vhaḓivhi i tevhelaho u vhuya u swikela mafheloni a ṅwedzi wa Ṱhafamuhwe 2025: 2.1.2.1    Muṱangano wa u Thoma wa Tshigwada tsha Vhaḓivhi wa nga ha Nyaluwo ya Ikonomi i Katelaho, Vhubveledzanḓowetshumo, Mishumo khathihi na U fhungudza Tshayandingano nga ḽa 17 Ṱhafamuhwe 2025, nga vidio.Muṱangano wa u Thoma wa Tshigwada tsha U shuma tsha nga ha Mbambadzo na Vhubindudzi wo farwa u bva nga ḽa 18 u swika 20 Ṱhafamuhwe 2025, nga vidio. 2.1.2.2    Muṱangano wa Vhuvhili wa Tshigwada tsha U shuma tsha zwa Mutakalo u ḓo farwa u bva nga ḽa 26 u swika 28 Ṱhafamuhwe 2025 fhaḽa ḓoroboni ya Durban.2.1.2.3    Muṱangano wa u Thoma wa Tshigwada tsha U shuma tsha nga ha Kilima na Thikhedzo ya Mupo u ḓo farwa u bva nga ḽa 25 u swika 28 Ṱhafamuhwe, nga vidio. 2.1.3    Zwidodombedzwa zwinzhi nga ha miṱangano iyi ya G20 yo fhambanaho khathihi na mawanwa ayo zwi nga kona u swikelwa kha  www.g20.org KANA kha www.g20.org.za
2.2    Thuso ya zwa Vhuthu fhaḽa kha ḽa Paḽestina2.2.2    Khabinethe yo sasaladza zwa u hana u tendela thuso ya zwa vhuthu fhaḽa Lutshilani lwa Gaza nga shango ḽa Israele khathihi na u valwa ha vhupo ha u pfuka mikaṋo nga tshifhinga tsha musi vhathu vha Gaza vha tshi khou ṱangana na thambulo khulwane vhukuma lune vha khou ṱoḓa zwiḽiwa nga u ṱavhanya, vhudzulo na nḓisedzo ya mishonga.2.2.3    Tsheo iyi i tou vha u bvela phanḓa ha zwiito zwa shango ḽa Israele zwa u shumisa u hanela vhathu zwiḽiwa sa tshishumiswa tsha nndwa kha fulo ḽavho ḽa mabulayo ane a khou bvela phanḓa e Khothe ya zwa Vhulamukanyi ya Dzitshaka  vha haṱula uri zwi tou vha zwiito zwi re khagala zwa mabulayo a vhathu vhanzhi vha lushaka luthihi ane a khou itelwa vhathu vha shango ḽa Paḽestina.   2.2.4    Khabinethe yo dovha hafhu ya ombedzela khuwelelo ya shango ḽashu kha tshitshavha tsha dzitshaka ya uri shango ḽa Israele ḽi dzhielwe vhukando khathihi na u vhona uri hu khou vha na nḓisedzo ya thuso ya zwa vhuthu yo tsireledzeaho, ine ya khou bvela phanḓa nahone ine ya sa khou thithiswa kha vhupo hoṱhe nga u angaredza vhu re fhaḽa Lutshilani lwa Gaza.
3.    Vhugevhenga3.1.    U Ṱanganedzwa ha Tsheo ya Khothe ya Malawi ya nga ha u Humiselwa Murahu ha Vho Shepherd na Vho Mary Bushiri fhano shangoni uri vha sengiswe3.1.1.    Khabinethe yo ṱanganedza tsheo yo dzhiiwaho nga Khothe ya Madzhisiṱaraṱa Muhulwane ya Riphabuḽiki ya Malawi ya uri Vho Shepherd na Vho Mary Bushiri vha humiselwe fhano kha ḽa Afrika Tshipembe u itela uri vha kone u sengiswa kha milandu yavho yo fhambanaho ya zwa vhugevhenga ine khayo ha katelwa u tshipa, u pfuka Mulayo wa Vhueletshedzi ha zwa Masheleni na Tshumelo dza Vhukati, wa ṅwaha wa 2002 (Mulayo 37 wa 2002), Mulayo wa Dzibannga, wa ṅwaha wa 1990 (Mulayo 94 wa 1990), Mulayo wa zwa Vhufhalali, wa ṅwaha wa 2002 (Mulayo 13 wa 2002) hu tshi katelwa na u pfuka milayo ya beiḽi yavho.3.1.2.    Tsheo iyi yo sumbedza uri nangoho a hu na muthu ane a nga shavha mulayo ya dovha hafhu ya khwaṱhisedza vhuḓilangi ha mulayo wa vhulamukanyi, tshumisano ya dzitshaka hu tshikatelwa na u fulufhedzana vhukati ha shango ḽa Afrika tshipembe na zwiimiswa zwa mulayo zwa shango ḽa Malawi.     3.1.3.    Ri a zwi ḓivha uri avha vha ha Bushiri vho sumbedzisa uri vha khou ḓo ita khumbelo ya khaṱhululo. Fhedziha, ri na fulufhelo ḽa uri ri na mulandu wo khwaṱhaho kha avha vhavhili.  3.1.4.    Shango ḽa Afrika Tshipembe ḽo ḓiimisela u shumisana na vha INTERPOL kha u tshimbidza zwavhuḓi maitele a thendelano dza u humiselwa murahu ha vhahumbulelwa khathihi na zwidodombedzwa zwoṱhe zwo teaho u itela uri nangoho vha kone u humiselwa murahu fhano kha ḽa Afrika Tshipembe uri vha kone u sengiswa.
4.    Mutsho wo Kalulaho4.1.    Mvula dzo kalulaho dzine dza kha ḓi tou bva u na zwenezwino dzo fhira na matshilo a vhathu vhanzhi, dza sia vhunzhi ha vhathu vha tshi kombetshedzea u pfuluwa, vhunzhi ha mahaya na themamveledziso zwo tshinyadzwa vhukuma ngei kha ḽa KwaZulu-Natal. 4.2.    Masiandaitwa a nyimele dza mutsho wo kalulaho fhaḽa kha vunḓu ḽa KwaZulu-Natal o fhedza nga u ita uri tshiimo itsho tshi dzhiwe sa tshiwo tsha mupo tsha lushaka u itela uri muhasho wa vunḓu wa Tshumisano dza Mavhusele na Mafhungo a Sialala u kone u kuvhanganya zwiimiswa zwoṱhe zwa muvhuso uri zwi engedze maga a thikhedzo hu tshi itelwa u thusa u fhungudza masiandaitwa a zwiwo kha zwitshavha.    4.3.    Muvhuso u khou bvela phanḓa na u ṋetshedza thuso kha zwipondwa zwa miḓalo ngeno Muhasho wa Vhudzulo ha Vhathu wo ṋetshedza masheleni a swikaho R100 miḽioni kha muvhuso wa vunḓu ḽa KwaZulu-Natal u itela u thusa u langa masiandaitwa a miḓalo.  4.4.    Khabinethe i khou ita khuwelelo kha vhadzulapo vhoṱhe vha ḽa Afrika Tshipembe ya uri vha vhe na ṱhogomelo vhukuma musi une ha vha na mitsho ine ya nga vhanga tshinyalelo. Mvula dzo kalulaho dzi vhanga miḓalo henefho kha vhupo vhune dza khou na hone, nga maanḓa kha vhupo vhu re fhasi, kha maburoho na dzibada. 4.5.    Musi hu na mvula dzo kalulaho, vhadzulapo vha khou eletshedzwa uri vha songo shumisa bada dzo ḓalaho maḓi khathihi na uri vha lavhelese khasho dza mafhungo, mafhungo a radio na masiaṱari a tshiofisi a nyanḓadzamafhungo dza matshilisano a muvhuso u itela u wana mafhungo maswa na tsivhudzo nga tshifhinga.  B.    Mafhungo maswa kha Khabinethe1.      Tsireledzo na Khwinifhadzo ya Muholo wa Fhasisa wa Lushaka (NMW)1.1.    Khabinethe yo ṱanganedza na u dzhiela nzhele muvhigo nga vha Muhasho wa Mishumo na Vhashumi wa nga ha mvelaphanḓa yo no itwaho kha zwa u tsireledzwa na u khwaṱhiswa ha NMW. 1.2.    Mulayo wa NMW, wa ṅwaha wa 2018 (Mulayo 9 wa 2018), we wa phasiswa nga ṅwedzi wa Lara 2018, ndi wone wo vheaho thikho ya u fhungudza tshayandingano na tshikhala vhukati ha miholo, wa dovha hafhu wa bvela phanḓa na u tsireledza vhashumi vhane vha hola miholo ya fhasi fhano shangoni.  1.3.    U bva nga ḽa 1 Ṱhafamuhwe 2025, NMW yo engedzea nga 4% u bva kha R27,58 u swika kha R28,79 nga awara. Nyengedzedzo iyi yo livhiswa kha u ṋetshedza thikhedzo ya ndeme ya zwa masheleni khathihi na ṱhaḓulo ine ya ṱoḓea vhukuma kha vhashumi vha swikaho 6 miḽioni vhane vha hola miholo ine ya fana na iyo yo bulwaho kha mulayo wa NMW.
2.    U Ṱuṱuwedza Vhugudi ha Mutheo2.1.    Khabinethe yo ṱahisa maipfi ayo a thikhedzo ya tshandukiso ya sia ine ya vha ya ndeme kha sekhithara ya Pfunzo dza Mutheo dzo livhiswaho kha vhugudi ha mutheo.   2.2.    Nga ṅwedzi wa Phando 2025, Muhasho wa Pfunzo dza Mutheo wo ḓivhadza khathihi na u fhululedza tshivhalo tsha nṱhesa tsha vho phasaho murole wa maṱiriki tshine tsha vha 87.4%. Fhedziha, ṅwedzi muthihi phanḓa ha izwo, muhasho wo vha u tshi kha ḓi tou bva u bvisa mvelelo dza tsenguluso ya sisṱeme dzi bvaho kha ṱhoḓisiso tharu dzo fhambanaho dze dza sumbedza uri vhana vha swikaho 80% vha shango ḽa Afrika Tshipembe vhane vha vha na miṅwaha ya fumi (10), a vha koni u vhala zwi no pfala, nga luambo luṅwe na luṅwe. 2.3.    U itela u tandulula khaedu iyi, Minisṱa vha Pfunzo dza Mutheo vho thoma maga a tshandukiso ane a ḓo vha na mbuelo dzi tevhelaho:  2.3.1.     Tswikelo ya vhoṱhe kha ECD dza maimo a nṱha nga kha u ṅwaliswa nga vhunzhi ha senthara dza ECD, u itela u vhona uri ṅwana muṅwe na muṅwe ane a vha kha ECD dzenedzo u khou wana sabusidi, u tikedza senthara dza ECD nga zwishumiswa zwa u Guda na zwa Vhugudisi khathihi na u ṋetshedza thikhedzo kha vhashumi u itela uri vha wane ndalukano dza zwa vhugudisi. Masheleni ane a ḓo ṋetshedzwa kha mushumo uyu o kovhelwa kha Mugaganyagwama wa Lushaka wa ṅwaha wa 2025. 2.3.2.     U sengulusa maitele na zwilinganyi hu tshi itelwa u engedza poswo dza vhadededzi kha luṱa lwa mutheo lwa zwa vhugudisi.2.3.3.     Bazari ya Funza Lushaka i ḓo shandukiswa u itela uri i dzhiele nṱha matshudeni vhane vha tama u funza kha luṱa lwa mutheo. 2.4.    Hei tshandukiso ya ndeme ngaurali, i ḓo khwaṱhisa zwa u kona u vhala na u ṅwala khathihi na zwikili zwa mbalo zwa vhagudi vha re kha luṱa lwa mutheo khathihi na u ita uri nga murahu vha kone u dzhena kha thero dzi konḓaho sa Metse, Saintsi, Ḓivhamuvhalelano na Ḓivhaikonomi. 3.    Kushumele kha zwa Vhubveledzisi ha muḓagasi 3.1.    Khabinethe yo ṱanganedza muvhigo wa nga ha mushumo une wa khou itwa nga Eskom wa u khwinifhadza vhubveledzi ha muḓagasi khathihi na u ḓisa vhudziki kha giridi ya lushaka hu tshi itelwa u thivhela zwiṅwe zwiwo zwa u khaulwa ha muḓagasi nga u sielisana. 3.2.    Nga murahu ha u khwinifhadzwa ha vhubveledzi ha muḓagasi vhu swikaho 300 megawathi khathihi na u vhuedzedzwa hafhu ha muḓagasi wa nga thungo wo eḓanaho, maitele a u khaulwa ha muḓagasi nga u sielisana o swika he a imiswa nga awara ya 10:00, nga Swondaha, ya ḽa 9 Ṱhafamuhwe 2025.  Kushumele kwa malasha fhaḽa Tshiṱitshini tsha Muḓagasi tsha Kusile ku kha tshikalo tsha nṱhesa lune yunithi dzoṱhe dze dza vha dzi sa khou shuma u tou bva nga Ḽavhuṱanu, ḽa 7 Ṱhafamuhwe, zwazwino dzo vhuyelela ngonani ngeno Yunithi ya 2 fhaḽa  Koeberg na yone yo kona u vhuedzedzwa hafhu ngonani lune zwino i khou shuma zwavhuḓi.3.3.    Mashumele kha zwa vhubveledzi ha muḓagasi nga u angaredza u tou bva nga tshilimo tsha ṅwaha wa 2024 o sumbedza u khwinifhadzea vhukuma khathihi na vhudziki, zwe zwa ita uri hu vhe na maḓuvha ane hu si vhe na u khaulwa ha muḓagasi nga u sielisana e a vha henefha kha 98%. Eskom i kha ḓi vha na fulufhelo ḽa uri nyimele i ḓo vha yavhuḓi na kha khalaṅwaha ya tshilimo.
C.    Tsheo dza Khabinethe 1.    U farwa ha Indaba ya nga ha Maḓi na Vhuthathazwitzhili 1.1.    Khabinethe yo ṱanganedza zwa u farwa ha Indaba ya nga ha Maḓi na Vhuthathazwitzhili nga ḽa 27 na ḽa 28 Ṱhafamuhwe 2025 vunḓuni ḽa Gauteng. 1.2.    Vhuṱambo uvhu vhu ḓo shuma sa vhuṱambo ha u ḓadzisa kha uho ha Muṱangano wa zwa Maḓi he ha farwa nga ṅwedzi wa Phando 2024, he khaho, ha vha ho kuvhanganya vha maanḓalanga oṱhe a tshumelo dza zwa maḓi u itela u tandulula khaedu khulwane dzine dza vha hone kha sekhithara iyi nga murahu ha u bviswa ha Mivhigo ya Marotha.1.3.    Muṱangano wo wana uri Pulane ya Mashumele ya u tandulula thaidzo khathihi na iyi Indaba zwi ḓo ṋetshedza tshikhala tsha u sengulusa mvelaphanḓa yo itwaho hu tshi katelwa na u bveledza maṅwe maga ane a nga ṱoḓea.1.4.    Mawanwa a Indaba ane a khou lavhelelwa a tea u sumbedza u vha na thendelano dza nga ha tshiimo tsha nḓisedzo ya maḓi fhano kha ḽa Afrika Tshipembe, mvelaphanḓa kha mishumo i songo khunyeledzwaho ya u bva kha Muṱangano wa zwa Maḓi wa 2024 khathihi na mishumo ya ndeme ine ya ṱoḓea u itela u khwinifhadza nḓisedzo ya maḓi hu tshi katelwa na pulane ntswa ya mashumele.   1.5.    Khabinethe yo dzhiela nzhele khaedu dza nḓisedzo ya maḓi dzine shango ḽa khou ṱangana nadzo ya dovha hafhu ya khwaṱhisedza vhuḓiimiseli hayo kha u ita uri mudzulapo muṅwe na muṅwe wa shango ḽa Afrika Tshipembe u khou vha na tswikelo ya maḓi o kunaho, o tsireledzeaho nahone ane a nga kona u ṋetshedzwa lwa tshifhinga tshilapfu hu tshi katelwa na tshumelo dza vhuthathazwitzhili.
2.     Muvhigo wa Shango wa Tshifhinga tsha Vhuvhili, tsha Vhuraru na tsha Vhuṋa wa Thendelano dza UN dza nga ha pfanelo dza vhathu vhane vha vha na vhuholefhali (UNCRPD). 2.1.    Khabinethe yo tendela Muhasho wa Vhafumakadzi, Vhaswa na Vhathu vhane vha vha na Vhuholefhali u tshi ṋetshedza muvhigo wa tshifhinga tsha Vhuvhili, tsha Vhuraru na tsha Vhuṋa (UNCRPD) kha dzangano ḽa UN. Muvhigo uyu u sumbedza mafhungo maswa nga ha mvelaphanḓa ye shango ḽa Afrika Tshipembe ḽa ita u itela u tikedza na u tsireledza pfanelo dza vhathu vhane vha vha na vhuholefhali. 2.2.    Khabinethe yo ṱanganedza Muvhigo wa Shango wa Mutheo wa nga ha U shumiswa ha UNCRPD nga ṅwaha wa 2013 nahone muvhigo uyo wo mbo ḓi ṋetshedzwa nga ṅwaha wa 2014.2.3.    Uyu muvhigo wa mvelaphanḓa yo ṱanganelaho u ṋea manweledzo a mashumele a muvhuso kha zwa u thoma u shumiswa ha Nḓivhadzamulayotibe ya nga ha Pfanelo dza Vhathu vha re na Vhuholefhali. U bvisela khagala tshandukiso dza mbekanyamaitele na milayo hu tshi katelwa na maga o dzhiiwaho u itela u tsireledza na u tikedza pfanelo dza vhathu vhane vha vha na vhuholefhali.  Muvhigo u bvisela khagala ndingedzo dzo itwaho kha zwa pfunzo, u tsivhudza vhadzulapo, mutakalo, tshumelo dza matshilisano, tswikelo ya vhulamukanyi khathihi na mishumo hu tshi itelwa vhathu vhane vha vha na vhuholefhali. Muvhigo u ḓo anḓadzwa kha webusaithi ine ya vha: www.gov.za
D.    U tholwaU tholwa hoṱhe hu ḓo khunyeledzwa ho ranga u khwaṱhisedzwa ndalukano khathihi na u ṱanzwa madzina ho teaho.
1.    Vho Neil Jansen sa Muthusamulangi Muhulu: Ndangulo ya zwa Vhashumi na Mveledziso kha Muhasho wa zwa Muno. 2.    U tholwa ha miraḓo ya bodo ya Alexkor (a)       Mufumakadzi Vho Dineo P. Peta (Mudzulatshidulo);(b)        Mufumakadzi Vho Hilary A. Swartbooi;(c)        Muambeli. Prof.  Vho Trevor G. Fowler;(d)        Mufumakadzi Vho Shinduvi Zitha; (e)        Mufumakadzi Vho Bongi Ngxishe;(f)        Dokotela Vho Jonty Tshipa;(g)        Vho Nico Patrick Swart; na(h)        Vho Freddy Raseote.
E.    Vhuṱambo vhune ha khou ḓa1.    Muṱangano wa u Thoma wa Sisteme ya Lushaka ya Tshandukiso ya zwa Vhutumbuli1.1    Muṱangano wa u Thoma wa Sisteme ya Lushaka ya Tshandukiso ya zwa Vhutumbuli u ḓo farwa u bva nga ḽa 13 u swikela nga ḽa 14 Ṱhafamuhwe 2025 u itela u ṱanganya vhukoni ha shango ḽa Afrika Tshipembe kha zwa saintsi, thekhinoḽodzhi na vhutumbuli nga nḓila ine zwa ita uri hu vhe na u katelwa ha vhathu vhoṱhe. 1.2    Muṱangano wo kuvhanganya fhethu huthihi khoro dza zwa saintsi, zwiimiswa zwa pfunzo dza nṱha, mihasho ya muvhuso, sekhithara ya zwa mabindu khathihi na madzangano a vhashumi hu tshi itelwa u lavhelesa na u amba nga ha vhuḓifhinduleli ha zwino na ha tshifhinga tshi ḓaho ha Sisteme ya zwa Vhutumbuli ya Lushaka ya shango ḽa Afrika Tshipembe. I ḓo dovha hafhu ya themendela zwine zwa tea u itwa u itela uri hu kone u swikelwa mveledziso ya zwa matshilisano na ikonomi i katelaho hu tshi itelwa u vhuedza vhathu vhoṱhe vha shango ḽa Afrika Tshipembe.  
2.    Muṱangano wa Vhumalo wa vhukati ha shango ḽa Afrika Tshipembe na Mbumbano ya mashango a Yuropa (EU)2.1    Muṱangano wa Vhumalo wa vhukati ha shango ḽa Afrika Tshipembe na Mbumbano ya mashango a Yuropa (EU) u khou farelwa fhaḽa ḓoroboni ya Kapa (ṋamusi) nga ḽa 13 Ṱhafamuhwe 2025, nahone u ḓo tshimbidzwa nga Phresidennde Vho Cyril Ramaphosa, Phresidennde vha Khoro ya Yuropa, Vho António Luís Santos da Costa, na Phresidennde vha Khomishini ya Yuropa, Dokotela Vho Ursula von der Leyen hu tshi itelwa u dovha hafhu ha khwaṱhiswa vhushaka ha vhukati ha shango ḽa Afrika Tshipembe na EU.2.2    Muṱangano uyu u ḓo amba nga ha mafhungo a zwa mbambadzo na vhubindudzi, hu tshi katelwa na tshumisano khulwane vhukati ha avha vhavhili khathihi na u khwaṱhisedza tshoṱhe vhushaka ha vhavhili vhu re hone vhukati ha shango ḽa Afrika Tshipembe na EU. 2.3    Muṱangano uyu u khou lavhelelwa u ḓo lavhelesa kha maitele a tshumisano hu tshi itelwa u tandulula khaedu dza kha dzingu na dza ḽifhasi dzine khadzo ha katelwa tshanduko ya kilima, u sa tsireledzea ha vhathu, mulalo, vhutsireledzi na vhudziki, tshanduko ya u ya kha fulufulu ḽi vhavhalelaho mupo khathihi na tshandukiso dza zwiimiswa zwa mavhusele zwa ḽifhasi. 2.4    Muṱangano u ḓo dovha hafhu wa ombedzela thikhedzo ya shango ḽa Afrika Tshipembe kha u vha haḽo Phresidennde wa G20 khathihi na zwipikwa zwaḽo zwine khazwo ha katelwa thero ya Vhuthihi, Ndanganelo na Mvelaphanḓa ya Tshifhinga Tshilapfu.
F.    Milaedza1.    U fhululedzaKhabinethe yo livhisa maipfi ayo a u fhululedza na u tamela mashudu kha:•    Vho Dylan Naidoo nge vha vha mudzulapo wa murema wa u tou thoma kha ḽa Afrika Tshipembe u fhenya kha mutambo wa maimo a nṱha wa SA Open, une wa dovha hafhu wa vha mutambo wa kale vhukuma wa vhugweṋa ha mutambo wa goḽofu. Gundo ḽavho ḽo ita uri vha wane tshikhala tsha u tamba kha mutambo wa Open Championship une wa ḓo tambelwa fhaḽa Royal Portrush nga ṅwedzi wa Fulwana.  •    Vho Ncazelo Mlilo kha u nangwa havho kha khethekanyo mbili dza maimo a nṱha kha tshiimiswa tsha Women Changing the World Awards. Pfufho idzi dzi dzhiela nzhele vhafumakadzi vhane vha khou ita mushumo u mangadzaho wa u shandukisa matshilo a vhathu u mona na ḽifhasi ḽoṱhe.•    Tshitshavha tsha Vhamosḽeme musi vha tshi khou elelwa ṅwedzi mukhethwa wa Ramadan. •    Vho Patrice Motsepe kha u khethwa havho hafhu sa Phresidennde wa CAF. U shela havho mulenzhe kha mveledziso ya bola ya milenzhe kha shango ḽa Afrika Tshipembe na ya dzhango ḽa Afrika zwi khou bvela phanḓa na u ita uri ri pfe ri tshi ḓihudza.  2.    NdilisoKhabinethe yo ṱahisa maipfi ayo a ndiliso kha dzikhonani na vha miṱa ya:•    vhaṋameli vha 31 vhe vha lovha kha khombo tharu dzo fhambanaho dza mabasi fhaḽa vhukati ha Reddersburg na  Smithfield vunḓuni ḽa Free State; kha bada ya N2 Devhula, fhaḽa tsini na Mandeni, vunḓuni ḽa KwaZulu-Natal; na kha bada ya R21 fhaḽa Ekurhuleni, vunḓuni ḽa Gauteng.•    vhagudi vhaṋa vha tshikolo tsha phuraimari vhe vha lovha kha khombo ya badani kha bada ya N12 fhaḽa Daveyton, Ekurhuleni, kha vunḓu ḽa Gauteng.•    tsevhi na muthu a lwelaho zwa mbeu Vho Pamela Mabini vhe vha ima vha tshi lwela vhafumakadzi vhane vha khou ṱangana na zwiito zwa GBV, vha thusa kha u farwa ha vhathu vhenevho vha zwiito zwa GBVF.•    Vho Crystal-Donna Roberts, mutambi wa matambwa na muhashi wa ḽa Afrika Tshipembe vhe vha tamba kha fiḽimu dzi ngaho The Endless River na Krotoa, vha dovha hafhu vha vhonala na kha matambwa a ngaho Arendsvlei, Swartwater na 7de Laan.•    Dokotela Vho Gomolemo Mokae, mulwelambofholowo a lwaho na zwiito zwa khethululo nga lukanda, dokotela wa zwa mishonga na muṅwali vhe vha vha vhe mutikedzi muhulwane wa nyambo dza Afrika. Vho ṱanganedza pfufho dza nga ha nyambonnzhi u bva kha Bodonyangaredzi ya Nyambo dza Afrika Tshipembe nge vha ṱuṱuwedza zwa u shumiswa ha nyambo dzapo kha maṅwalwa a Afrika Tshipembe. •    Vho Athol Fugard, mutambi wa matambwa a ḓivheaho ḽifhasini ḽoṱhe nga u angaredza, muṅwali wa nganea na matambwa vhe vha vha vha tshi dzhielwa nṱha fhano hayani na kha mashango a dzitshaka nga mulandu wa mushumo muhulwane we vha u ita kha zwa matambwa. Nga ṅwaha wa 2001, vho swika he vha huliswa nga u ṱanganedzwa havho kha American Theatre Hall of Fame vha fhedza nga u wana muṅene wa Order of Ikhamanga wa shango ḽa Afrika Tshipembe nga ṅwaha wa 2005.•    Vho Ebenhaezer Dibakwane, ramiswaswo we a wina pfufho nnzhi, mutambi wa matambwa na muṅwali.•    Vho Khomotso Jacob Makwetla, muambeli wa zwa u maanḓafhadzwa ha mabindu a vharema, vhe vha dovha hafhu vha shela mulenzhe muhulwane kha zwa mveledziso ya mitambo ya bola ya milenzhe na mavili fhano shangoni. Tsho bviswa nga vha: Sisteme ya Mafhungo na Vhudavhidzani ha Muvhuso (GCIS)Mbudziso: Mufumakadzi Vho Nomonde Mnukwa – Muambeli wa Muvhuso o tou FarelahoLuṱingothendeleki: 083 653 7485"
"Tshitatamennde tsha Muṱangano wa Khabinethe wa Ḽavhuraru, ḽa 26 Ṱhafamuhwe 2025",27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-26-%E1%B9%B1hafamuhwe,"A.    Mafhungo a Zwino Shangoni
1.    Ikonomi1.1    Vhubindudzi1.1.1    Khabinethe yo sumbedza u vha na fulufhelo kha u khwaṱha ha ikonomi yashu zwenezwo musi shango ḽi tshi khou bvela phanḓa na u vhumba vhushaka ha tshumisano kha zwa u fhaṱiwa ha sekhithara dza ndeme khathihi na u kunga vhuṅwe vhubindudzi. 1.1.2    Khabinethe yo dovha hafhu ya ṱanganedza zwa u rwelwa ṱari ha Google Cloud ya vha ha Google South Africa ya mutengo u swikaho R2.5-biḽioni fhaḽa ḓoroboni ya Johannesburg ine ya ḓo ṱumanya shango ḽa Afrika Tshipembe na netiweke ya ḽifhasi ya Google Cloud. Thandela iyi ndi thandela ya u tou thoma ya vha ha Google kha ḽoṱhe ḽa Afrika nahone i sumbedza vhubindudzi vhuhulwane vhukuma kha zwa themamveledziso ya thekhinoḽodzhi ya  Afrika Tshipembe.1.1.3    Khabinethe yo ita khuwelelo kha sekhithara dzoṱhe ya uri dzi engedze luvhilo lune shango ḽashu ḽa khou tshimbila ngalwo ho livhiwa kha ikonomi  i katelaho vhoṱhe nahone ine ya nga vha ya tshifhinga tshilapfu hu tshi katelwa na u sika mishumo nga kha vhubindudzi ho engedzwaho khathihi na nga u khwaṱhisa zwithu zwinzhi zwiṋe zwa vha zwavhuḓi nga ha shango.  
1.2    U shela mulenzhe ha Sekhithara ya Phuraivethe kha Thandela dza Vhuendedzathundu ha Zwiporo na Vhuimangalavha1.2.1    Khabinethe yo ṱanganedza zwa u rwelwa ṱari ha Khumbelo ya Zwidodombedzwa zwa nga ha U shela Mulenzhe ha Sekhithara ya Phuraivethe kha zwa Thandela dza Tshiporo na Vhuimangalavha ha zwa Vhuendedzathundu sa izwi zwi tshi tou vha tshipiḓa tsha tshanduko dza ndeme dza u khwinifhadza sekhithara ya zwa vhuendedzathundu ya shango ḽa Afrika Tshipembe lune nga murahu zwa ḓo khwinifhadza nyaluwo ya ikonomi nga kha vhuimangalavha ho khwinifhadzeaho.  1.2.2    Pulane ya Sisteme ya zwa Vhuendedzathundu ya fhano kha ḽa Afrika Tshipembe i ṱuṱuwedza phikhisano khulwane kha zwa mashumele a theminaḽa dza zwiporo na vhuimangalavha lune zwa ḓo kunga vhubindudzi ha phuraivethe, fhedzi themamveledziso dza ndeme dzi fanaho na nḓila dza zwiporo na vhuimangalavha dzi kha ḓi vha nga fhasi ha vhuṋe ha phuraivethe.  
1.3    Fulufulu1.3.1    Khabinethe yo ṱanganedza zwa u engedzwa ha 800 megawatts ya muḓagasi muswa une wa khou dzheniswa kha giridi ya lushaka nga murahu ha musi Eskom yo zwi kona zwavhuḓi u vhuedzedza yunithi ya u fhedzisela ya vhubveledzi ha muḓagasi fhaḽa kha Tshiṱitshi tsha Muḓagasi tsha Kusile. Hezwi zwi ḓo thusa u ḓisa vhudziki kha giridi khathihi na u khwaṱhisa nḓisedzo ya fulufulu ya shango ḽashu ya tshifhinga tshi ḓaho.
1.4    Mbalombalo dza zwa Mishumo dza Kotara1.4.1    Khabinethe yo ṱanganedza zwa u engedzea ha u tholwa ha vhathu nga mishumo ya 12 000 u swika kha 10.64 miḽioni kha sekhithara yo dzudzanyeaho ine ya si vhe ya zwa vhulimi nga tshifhinga tsha kotara ya vhuṋa ya ṅwaha wa 2024. Mbalombalo dza vha ha Stats SA dza nga ha Mishumo dza Kotara dzi sumbedza u engedzea ha mishumo kha sekhithara ya zwa mbambadzo, tshumelo dza zwa mabindu, vhuendi na muḓagasi. 1.4.2    Naho ho vha na u khwinifhadzea hu vhonalaho, mishumo ya tshoṱhe i kha ḓi vha fhasi kha zwe ya vha i zwone ṅwaha wo fhelaho. Khabinethe yo ḓiimisela u ṱuṱuwedza tshandukiso dza milayo khathihi na u thoma u shumisa mbekanyamushumo dzo sedzanaho na zwa nyaluwo ya ikonomi   hu tshi itelwa u bveledza nyimele yavhuḓi ya zwa u sikwa ha mishumo.
2.    Nḓivhadzo ya Mulayo wa Tshanduko ya Kilima, mulayo 22 wa ṅwaha wa 20242.1    Khabinethe yo ṱanganedza nḓivhadzo ya Mulayo wa Tshanduko ya Kilima, wa 2024 (Mulayo 22 wa 2024) nga Phresidennde Vho Ramaphosa nga Musumbuluwo, wa ḽa 17 Ṱhafamuhwe 2025, une wa ita uri hu vhe na mveledziso ya mbekanyamaitele dzi shumaho zwavhuḓi dza zwa tshanduko ya kilima khathihi na pulane dza tshifhinga tshilapfu dza tshanduko ya u ya kha ikonomi na tshitshavha tsha muhasaladzo wa khaboni ya fhasi. 2.2    Khabinethe yo dovha hafhu ya ṱanganedza Tshigwada tsha Vhashumisani vha Dzitshaka (IPG), tshine tsha vha ṱhanganelano ya mashango ane a vha shango ḽa United Kingdom, Germany, France na EU, hu tshi itelwa u thivha tshikhala tsha zwa masheleni tsho siiwaho nga shango ḽa Amerika nga murahu ha u ḓibvisa haḽo kha Vhushaka ha Tshumisano ya Tshandukiso ya Fulufulu i Pfadzaho. 2.3    Tshivhaloguṱe tsha pfulufhedziso dza dzitshaka kha ḽa Afrika Tshipembe zwazwino tshi kha masheleni a swikaho US$12.8 biḽioni, hune khao ha katelwa na masheleni a fhiraho US$9 biḽioni a bvaho kha IPG khathihi na thikhedzo dza zwa masheleni a bvaho kha shango ḽa Spain, Switzerland na Canada.
3.    Vhushaka ha vhukati ha Dzitshaka 3.1    Vhushaka ha ḽa Afrika Tshipembe na shango ḽa Japan 3.1.1    Khabinethe yo ṱanganedza vhushaka ho khwaṱhaho vhukati ha shango ḽa Afrika Tshipembe na ḽa Japan nga murahu ha madalo a mushumo a Muthusaphresidennde Vho Paul Mashatile ngei kha ḽa Japan u bva nga ḽa 17 u swika 19 Ṱhafamuhwe 2025 e a vha o livhiswa kha u khwaṱhisa tshumisano ine ya vha hone zwazwino vhukati ha shango ḽa Afrika Tshipembe na ḽa Japan kha masia ane a vhuedza mashango aya vhuvhili hao. 3.1.2    Ho dovha hafhu ha vha na vhudavhidzani na vha Zhendedzi ḽa Tshumisano ya Dzitshaka ḽa Japan ho livhiswaho kha masia ane khao ha nga vha na tshumisano ya zwa ikonomi, Dzangano ḽa zwa Mveledziso ya Ikonomi kha ḽa Afrika hu tshi itelwa u amba nga ha zwikhala zwa mbambadzo na vhubindudzi hu tshi katelwa na Dzangano ḽa Japan ḽa nga ha Nḓisedzo ya Mutale na Fulufulu hu tshi itelwa u bvisela khagala zwikhala zwa vhubindudzi kha sekhithara ya zwa migodi.4.    Mutakalo 4.1    U humiselwa murahu ha Milayo ya nga ha Zwibveledzwa zwa Mbanzhe (hemp) na Mbanzhe (Cannabis) 4.1.1    Khabinethe yo ṱanganedza zwa u humiselwa murahu ha Milayo ine ya iledza zwa u rengiswa ha zwibveledzwa zwa zwiḽiwa zwa mbanzhe (hemp) na zwa mbanzhe (cannabis) nga vha   Muhasho wa Mutakalo.  4.1.2    Musi hu tshi khou dzhielwa nṱha masiandaitwa ane a si vhe avhuḓi a thengiso ya zwibveledzwa zwa zwiḽiwa zwa mbanzhe (hemp) na zwa mbanzhe (cannabis) ane a nga vha hone arali zwo shumiswa nga vhana, Milayo yeneyo i tea u ṱolwa nga nḓila yo fhelelaho, a i tei u lwa na Khaṱhulo ya Khothe ya Ndayotewa nahone a i tei u pfuka Mulayo wa Kushumiselwe kwa Mbanzhe kwa Phuraivethe.   4.1.3    Muhasho wa zwa Vhulamukanyi na Mveledziso ya Ndayotewa u khou tshimbidza zwa u bveledzwa ha Mvetamveto ya Milayo ya vhukati ha mihasho ya nga ha u thoma u shumiswa ha Mulayo wa Kushumiselwe kwa Mbanzhe kwa Phuraivethe. 4.2    Vhulwadze ha Khwanḓa na Mulomo (FMD)4.2.1    Khabinethe yo ḓivhadzwa nga ha u engedzwa ha mikaṋo ya Vhupo ha Ndangulo ya Malwadze ha KwaZulu-Natal (DMA) hu tshi itelwa u fhelisa zwiṅwe zwiwo zwa Vhulwadze ha Khwanḓa na Mulomo (FMD). 4.2.2    DMA yo engedzwa hu tshi itelwa u katela mimasipala i tevhelaho:  Big Five Hlabisa; Mtubatuba; Nongoma; Ulundi; Umhlabuyalingana; Jozini; Pongola; Abaqulusi; Mfolozi; uMhlathuze; Mthonjaneni; Nqutu; Nkandla; uMlalazi na Mandeni.4.2.3    A hu na zwifuwo zwa khwanḓa dzo fhandekanaho (kholomo, nngu na mbudzi), zwibveledzwa zwazwo kana zwivhumbamvumbo zwiṋe zwa tea u bviselwa nnḓa ha mikaṋo ya DMA nga nnḓa ha musi zwo tendelwa nga phumethe ya dokotela ḽa zwifuwo wa muvhuso.  
5.    Vhulamukanyi, U thivhela vhugevhenga na Vhutsireledzi 5.1    U thivhela Vhugevhenga 5.1.1    Khabinethe yo ṱanganedza zwa u farwa ha vhahumbulelwa vha swikaho 12 892 vhuakti ha ḽa 17 Ṱhafamuhwe na ḽa 23 Ṱhafamuhwe 2025 nga vha Tshumelo ya Mapholisa ya Afrika Tshipembe (SAPS) sa tshipiḓa tsha Operation Shanela. 5.1.2    Hezwi zwi katela vhahumbulelwa vha swikaho 1 753 vhe vha vha vha tshi khou ṱoḓelwa milandu ya vhugevhenga vhu shushaho nahone ha dzikhakhathi vhu fanaho na mabulayo, ndingedzo dza u tshipa, u tshipa, vhufhura ha zwa mabindu na mahayani. U ḓadzisa kha zwenezwo, vhaṅwe vhahumbulelwa vha swikaho 1 794 vho swika he vha farelwa milandu ya u rwa muhumbulo u wa u vhanga Mafuvhalo a Shushaho Muvhilini ngeno ho farwa hafhu na vhaṅwe vha rengisaho zwidzidzivhadzi vha swikaho 203. Ho dovha hafhu ha farwa vhaṅwe vhahumbulelwa vha swikaho 1 507 kha milandu ya u wanala vhe na zwidzidzivhadzi khathihi na vhaṅwe vhahumbulelwa vha swikaho 115 nge vha wanala vhe na zwiṱhavhane zwi siho mulayoni.  5.2    U bvela phanḓa na Mafulo a U amba Mafhungo ane a si vhe Ngoho 5.2.1    Khabinethe yo vhaiswa vhukuma nga mulandu wa mafulo a u amba mafhungo ane a si vhe ngoho ane a khou bvela phanḓa a itwaho nga vha dzangano ḽa Solidaritiet na AfriForum khathihi na vhashumisani vhavho nahone mazhendedzi a zwa mulayo a khou ita ṱhoḓisiso dza u pfukwa ha milayo ya shango ḽa Afrika Tshipembe.5.2.2    U itela u thivhela zwa u phaḓaladzwa hafhu ha mafhungo ane a si vhe ngoho, vha Tshumelo dza Mapholisa a Afrika Tshipembe vho ṱangana vha dzangano ḽa AfriForum u itela u bvisela khagala mavharivhari a mabulayo a vhathu vhanzhi vha vhatshena ane a khou ambiwa nga murahu ha mabulayo a bvelelaho mabulasini.  5.2.3    Kha muṱangano, dzangano ḽa AfriForum ḽo tenda uri mbalombalo dza zwa vhugevhenga ndi dza vhukuma sa zwe dza ḓivhadziswa zwone nga Minisṱa wa Mapholisa, hu tshi katelwa na ayo o iteaho mabulasini. 5.2.4    Ndi zwithu zwi ḓivheaho uri maṅwe a mabulayo a mabulasini a khou itwa nga vhathu vhane vha ḓivhana na vhoramabulasi avho hu tshi katelwa na miraḓo ya miṱa yavho. 5.2.5    Khabinethe i dovha hafhu ya ḓivha nga ha mafhungo ane a si vhe ngoho a uri hu na vhalimivhafuwi vha vhatshena vha swikaho 72,000 vhe vha saina uri vha khou ṱoḓa u pfulutshela ngei kha ḽa USA nga murahu ha thambo ye vha i wana u bva kha Phresidennde wa shango ḽa Amerika. 5.2.6    U ya nga vhuṱanzi vhu re hone, AgriSA, Muhasho wa zwa Vhulimi, na StatsSA, shango ḽa Afrika Tshipembe ḽi tou vha na vhalimivhafuwi vha zwa makwevho vha 41,000 fhedzi.
5.3    Nndwa ya u lwa na Zwiito zwa Vhuaḓa5.3.1    Khabinethe yo ṱanganedza zwa u rwelwa ṱari ha Foramu ya Ndangulo ya Mikaṋo na Nndwa ya u lwa na Zwiito zwa Vhuaḓa kha zwa Vhufhalali nga ḽa 25 Ṱhafamuhwe 2025 sa tshipiḓa tsha ndingedzo dza u fhelisa zwiito zwa vhuaḓa kha mushumo wa ndangulo ya mikaṋo na vhufhalali.
B.    Mafhungo maswa kha Khabinethe1.1.    Miṱangano ya Nzudzanyo dza Muṱangano wa Tshigwada tsha Mashango a Fumbili (G20) 1.1.1.    Shango ḽa Afrika Tshipembe ḽi khou bvela phanḓa na u fara miṱangano ya maimo a nṱha yo fhambanaho ya G20 hu tshi itelwa ndugiselo dza Muṱangano muhulwane wa G20 nga ṅwedzi wa Lara 2025. Miṱangano ya zwenezwino yo farwa nga nḓila i tevhelaho:1.1.2.    Muṱangano wa U thoma wa G20 wa Tshigwada tsha U shuma tsha nga ha Vhubindudzi wo farwa nga vidio u bva nga ḽa 18 u swika 20 Ṱhafamuhwe 2025 nahone wo amba nga ha u bveledza ikonomi dzi katelaho vhathu vhoṱhe, u shuma zwavhuḓi na u kundelwa ha sisṱeme dza zwa mbambadzo dza mashango manzhi kha tshifhinga tsha miṅwaha ya 30 yo fhelaho. Muṱangano uyu wo dovha hafhu wa amba nga ha mbambadzo na nyaluwo i katelaho vhoṱhe, adzhenda ya zwa mbambadzo i shumaho zwavhuḓi, nḓowetshumo dzi vhavhalelaho mupo khathihi na tshanduko dza Dzangano ḽa zwa Mbambadzo ḽa Ḽifhasi. 1.1.3.    Nyambedzano dza Lushaka dzo livhiswaho kha muṱangano wa Tshigwada tsha U shuma hu tshi katelwa na Muṱangano wa Vhorasaintsi Vhahulwane vha zwa Vhulimi wa G20 we wa farwa nga ḽa 18 Ṱhafamuhwe 2025 (nga vidio) we wa amba nga ha u bvela phanḓa ha zwa vhulimi lwa tshifhinga tshilapfu, khwinifhadzo na u konḓelela.  1.1.4.    Tshigwada tsha U shuma tsha G20 tsha nga ha Tshivhumbelo tsha zwa Masheleni tsha Dzitshaka tsho ṱangana fhaḽa ḓorobomi ya Pretoria nga ḽa 18 Ṱhafamuhwe u itela u amba nga ha thaidzo ya tshikolodo tsha dzhango ḽa Afrika. 1.1.5.    Shango ḽa Afrika Tshipembe ḽo fara muṱangano wa nzudzanyo nga ḽa 20 Ṱhafamuhwe 2025 hu tshi itelwa Muṱangano wa Mbekanyamushumo ya Vhubindudzi ha zwa Maḓi wa dzangano ḽa Mbumbano ya Afrika wa ṅwaha wa 2025 wo dzudzanyelwaho u farwa nga ṅwedzi wa Ṱhangule 2025. 1.1.6.    Tshigwada tsha U shuma tsha G20 tsha nga ha Mupo na U bvela Phanḓa ha Kilima Yavhuḓi lwa Tshifhinga Tshilapfu tsho fara muṱangano nga ḽa 25 Ṱhafamuhwe 2025 nahone tsho lavhelesesa kha zwipikwa zwihulwane zwa mupo na zwa tshanduko ya kilima. 1.1.7.    Muṱangano wa Vhuvhili wa Tshigwada tsha U shuma tsha nga ha Mutakalo tsha G20 zwazwino u kati u vhuya u swikela nga ḽa 28 Ṱhafamuhwe 2025. Muṱangano uyu u khou amba nga ha u khwaṱhiswa na u ṱuṱuwedzwa ha tswikelo i eḓanaho ya tshumelo dza zwa mutakalo.1.1.8.    Tshigwada tsha U shuma tsha nga ha Ikonomi ya Didzhithaḽa ya nga ha Vhuṱali ha Khomphiyutha tsha G20 tshi ḓo fara muṱangano ngei Gqeberha u bva nga ḽa 7 u swika 11 Lambamai 2025 hune tsha ḓo vha tsho sedzesa kha tshandukiso ya didzhithaḽa na nyaluwo ya zwa matshilisano na ikonomi i katelaho vhoṱhe.1.1.9.    Khabinethe yo dovha hafhu ya ṱanganedza muvhigo wa tsenguluso ya nga ha tshiimo na tsireledzo ya vhupo ha zwa Vhufa ha Ḽifhasi ha ḽa Afrika Tshipembe musi hu tshi tevhedzwa Zwilinganyi zwa Fhasisa zwa G20 nga ha u dzudzanywa na u farwa ha muṱangano wa G20. Khabinethe yo dzhiela nṱha zwauri vhupo ha sumbe kha ha fumimbili (12) ha zwa Vhufa ha Ḽifhasi ha shango ḽa Afrika Tshipembe ho lugela u ṱanganedza vhaeni vha G20, fhedzi hu tea u vha na u lugiswa fhaḽa na fhaḽa u itela uri vhaeni vha kone u ḓiphina zwavhuḓi. 1.2.    Muṱangano wa vhu8 wa vhukati ha shango ḽa Afrika Tshipembe – na Mbumbano ya Yuropa (EU)1.2.1.    Khabinethe yo ṱanganedza zwa u khwaṱhiswa ha Vhushaka ha Ndeme ha vhukati ha shango ḽa Afrika Tshipembe na EU nga tshifhinga tsha Muṱangano wa vhu8 wa vhukati ha shango ḽa Afrika Tshipembe na EU we wa farwa nga ḽa 13 Ṱhafamuhwe 2025 fhano kha ḽa Afrika Tshipembe. 1.2.2.    EU yo ombedzela thikhedzo yayo ya vhuimo ha u vha Phresidennde wa G20 ha shango ḽa Afrika Tshipembe khathihi na ndeme yawo sa muṱangano wa ḽifhasi wa nga ha tshumisano kha zwa ikonomi. 1.2.3.    EU yo dovha hafhu ya ḓivhadza Masheleni a Nḓila dza zwa Vhubindudzi ha Ḽifhasi a swikaho R93,5-biḽioni a u tikedza thandela dza zwa vhubindudzi ha ndeme kha zwa tshandukiso ya fulufulu ḽo kunaho nahone ḽa tshandukiso i pfadzaho, themamveledziso ya zwa vhuṱumani ha didzhithaḽa hu tshi katelwa na nḓowetshumo dzapo dza zwa mishonga.
2.    Muvhigo wa mvelaphanḓa kha zwa u redzhisiṱariwa ha mavhengele a zwiphaza na zwiṅwe zwifhaṱo zwi rengisaho zwiḽiwa khathihi na maga a u fhelisa malwadze a wanalaho kha zwiḽiwa  2.1.    Khabinethe yo ṱanganedza muvhigo wa nga ha mvelaphanḓa yo no itwaho kha zwa u redzhisiṱariwa ha mavhengele a zwiphaza na zwiṅwe zwifhaṱo zwi rengisaho zwiḽiwa khathihi na u ḓivhadzwa nga ha mushumo une wa khou itwa u itela u fhelisa malwadze a wanalaho kha zwiḽiwa. 2.2.    Mushumo wa u redzhisiṱara wo khunyelela nga nnḓa ha musi muthu a tshi khou ṱoḓa u vula ḽiṅwe vhengele ḽa tshiphaza ḽiswa.3.    U pfuluswa ha avho vha wanaho magavhelo a zwa matshilisano u bva kha vha Zhendedzi ḽa Thusedzo ya zwa Matshilisano ḽa Afrika Tshipembe (SASSA) u ya kha garaṱa ntswa ya Postbank 3.1.    Khabinethe yo ḓivhadzwa nga ha u pfuluswa ha avho vha wanaho magavhelo a zwa matshilisano a SASSA u ya kha garaṱa ntswa ya muvhala mutswu nahone yo tsireledzeaho ya Postbank. 3.2.    Ḓuvha ḽa u fhedzisela ḽa uri avho vha wanaho magavhelo a SASSA vha tshentshe Garaṱa dza Musuku dza SASSA u ya kha Garaṱa Ntswu dza Postbank ḽo engedzwa u swika nga ḽa 30 Lambamai 2025 u itela u ṋea tshifhinga SASSA na Muhasho wa Mveledziso ya Matshilisano uri vha kone u khunyeledza mushumo wa u pfuluswa ha avho vho teaho u vhuelwa vhane vha kha ḓi vha vho salela.
C.    Tsheo dza Khabinethe 1.    Luṱa lwa 2 lwa Operation Vulindlela 1.1.    Khabinethe yo ṱanganedza masia ane Operation Vulindlela ya khou lavhelesa khao, maga o ṱanganelaho a vhukati ha Ofisi ya Phresidennde na Vhufaragwama ha Lushaka u itela u ṱuṱuwedza tshanduko dza milayo. 1.2.    Ayo masia o lavheleswa khao a katela u khunyeledzwa ha mushumo wo salelaho kha Luṱa lwa 1 ane a vha masia a zwa Fulufulu, Maḓi, Visa, na Tshanduko dza zwa Milayo khathihi na masia maswa a Muvhuso Wapo, tshayandingano kha zwa vhupo na tshandukiso ya didzhithaḽa.1.3.    Khabinethe yo laedza OV nga vhukwamani na Mihasho ya mishumo i elanaho uri i dzhiele nzhele maṅwe masia ane a tea u lavheleswa khao kha zwa tshanduko ane a vha U vusulusa nḓowetshumo na u bveledza khathihi na u renga zwibveledzwa zwapo, u vula tshikhala tsha u fhaṱwa ha themamveledziso khathihi na sekhithara dza u bveledzwa ha ole na gese. 1.4.    Khabinethe yo dzhiela nzhele uri shango ḽa Afrika Tshipembe ḽi kha ḓi vha shango ḽa vhu8 u vha nag ese nnzhisa nahone gese ine ya kha ḓi vha hone i ṱoḓa uri shango ḽi engedze vhukoni ha u ḓiitela nga ḽone ḽine. 1.5.    Khabinethe i ḓo dovha hafhu ya fara muṱangano wo khetheaho wa u lavhelesa kha Pulane dza Nyaluwo ya Ikonomi kha tshifhinga tsha vhege nṋa (4) dzi tevhelaho.  2.    Mbekanyamaitele ya Ndangulo ya Vhunzani ha Maḓi ya Lushaka yo Ṱanganelaho  2.1.    Khabinethe yo ṱanganedza zwa u thoma u shumiswa ha Mbekanyamaitele ya Ndangulo ya Vhunzani ha Maḓi yo Ṱanganelaho. Mbekanyamaitele iyi ndi ine ya khou lingedza u tandulula khaedu dza vhunzani ha maḓi sa zwe zwa sumbedziswa kha Nḓivhadzamulayotibe wa nga ha Mbekanyamaitele ya Maḓi ya Lushaka ya Afrika Tshipembe ya ṅwaha wa 1997 khathihi na Mulayo wa Maḓi wa Lushaka,  2.2.    Mbekanyamaitele iyi i bvisela khagala mutevhe wa milayo ine ya vhumba thikho ya ndangulo ya vhunzani ha maḓi. I ita uri hu vhe na u elana ha milayo yoṱhe ya nga ha maḓi hu tshi katelwa na pfulufhedziso dza shango kha ḽifhasi dza u ṋetshedzwa na u vhulungwa ha maḓi sa tshiko tshi konḓaho u wanala.   3.    Pulane Khulwane ya Fulufulu ḽi Vusuluseaho ya ḽa Afrika Tshipembe (SAREM)3.1.    Khabinethe yo ṱanganedza Pulane Khulwane ya Fulufulu ḽi Vusuluseaho ya ḽa Afrika Tshipembe (SAREM) uri i thome u shumiswa. 3.2.    Heyi SAREM ndi ine ya khou lingedza u shumisa ṱhoḓea ya fulufulu ḽi vusuluseaho ine ya khou engedzea hu tshi katelwa na thekhinoḽodzhi dza u ḽi vhulunga u itela u ṱuṱuwedza zwa nḓowetshumo na zwa fhano hayani.   3.3.    Iyi pulane khulwane yo lavhelesa kha fulufulu ḽa soḽa, muya, beṱiri dza ḽithyiamu na thekhinoḽodzhi dza mbulungelo ya beṱiri dza vanadiamu nahone yo itwa nga nḓila ine ya vha ḽiṅwalo ḽi tshilaho.  3.4.    Khabinethe yo ṋea ndaela ya uri hu itwe muṅwe mushumo wa u ḓadzisa kha iyi Pulane Khulwane u itela u: 3.4.1.    U kungedzela vhabindudzi uri vha lambedze masheleni a mveledziso ya vhaṋetshedzi vha fulufulu ḽi vusuluseaho,  3.4.2.    I katela zwa u bveledzwa ha zwivhaswa zwa geseluḓi i vhavhalelaho mupo hu tshi itelwa u kona u swikela thendelano dza ḽifhasi dza 5% zwivhaswa zwo vanganywaho zwa kha sekhithara ya zwa vhufhufhi ha muyani na ya lwanzheni nga ṅwaha wa 2030.
4.    Pulane dza Tshandukiso ya Muvhuso dza Didzhithala  4.1.    Khabinethe yo ṱanganedza Pulane dza Tshandukiso ya Muvhuso dza Didzhithala dzine dzo livhiswa kha u shumiswa nga nḓila yo fhelelaho ha thekhinoḽodzhi u itela u khwaṱhisa zwa nḓisedzo ya tshumelo dza muvhuso khathihi na mashumele a muvhuso. Thaidzo dzine dza khou lingedzwa u tandululwa ndi dzine ha katelwa: tshumisano ya vhukati ha mihasho, sisṱeme dza kale, vhuḓifhinduleli vhune ha dzhenelelana khathihi na zwikili kana mashumele a songo eḓanaho. 4.2.     Pulane iyi yo dzudzanywa hu tshi itelwa u ṋetshedza muvhuso wa didzhithala wo ḓitikaho nga vhathu nahone une wa pfesesa ṱhoḓea dza vhathu nga nḓila ya khwine, nga maanḓa vhathu vha welaho kha zwigwada zwi songo tsireledzeaho, ngau vhona uri hu khou vha na nḓisedzo ya tshumelo yo khwaṱhaho nahone ya tshihaḓu.  D.    Milayotibe1.    Mvetamveto ya Khwiniso ya Mulayotibe wa Zhendedzi ḽa Themamveledziso ya Zwiko zwa Maḓi a Lushaka ya Afrika Tshipembe (NWRIA) Khabinethe yo ṱanganedza zwa u ṋetshedzwa ha mvetamveto ya Khwiniso ya Mulayotibe wa NWRIA ngei Phalamenndeni. Mvetamveto iyi ndi ine ya elana na zwa u ḓivhadzwa ha NWRIA sa khamphani ya muvhuso ya Sheduḽu ya 2.
E.    U tholwaU tholwa hoṱhe hu ḓo khunyeledzwa nga murahu ha u khwaṱhisedzwa ha ndalukano na u ṱanzwa madzina ho teaho.
1.    Vho Fhululani Peter Netshipale sa Mulangi Mhuhulu wa Muhasho wa Mveledziso ya Matshilisano.2.    Miraḓo ya Khoro ya U thivhela zwa u Phaḓaladzwa ha Zwiṱhavhane zwa Tshinyalelo Khulwane ya Afrika Tshipembe: (a)      Mufumakadzi Vho Ditebogo Kgomo (Mudzulatshidulo);(b)     Dokotela Vho Kelvin Kemm; (c)     Dokotela Vho Alison Lubisi;(d)     Vho Gian Marcon ;(e)     Mufumakadzi Vho Kgaugelo Mogashoa;(f)     Mufumakadzi Vho Elsie Monale; (g)     Vho Sandile Ndlovu;(h)     Mufumakadzi Vho Deidre Penfold;(i)     Mufumakadzi Vho Lizell Reinecke; (j)     Prof Vho Bismark M Tyobeka; na (k)     Dokotela Vho Jaqueline Weyer.
3.    Miraḓo ya Bodo ya Khamphani ya zwa Maḓaka ya Afrika Tshipembe:  (a)    Prof Vho Edward Nesamvuni (Mudzulatshidulo)(b)    Mr Neeshan Balton (u dovha u tholwa hafhu)(c)    Mufumakadzi Vho Lahlane Malema (u dovha u tholwa hafhu)(d)    Vho Norman Baloyi;(e)    Vho Leo Long;(f)    Vho Ndyebo Grootboom;(g)    Muambeli Vho Nomazotsho Yvonne Memani;(h)    Vho Zwintayo Madula;(i)    Mufumakadzi Vho Sharon Mkhize; na (j)    Mufumakadzi Vho Ntombifuthi Nkosi.
F.    Vhuṱambo vhune ha khou ḓa1.1.    Ḓuvha ḽa Ḽifhasi ḽa Vhulwadze ha Lufhiha (TB)  1.1.1.    Shango ḽa Afrika Tshipembe ḽo fululedza Ḓuvha ḽa Ḽifhasi ḽa Vhulwadze ha Lufhiha nga ḽa 24 Ṱhafamuhwe 2025 nga fhasi ha thero ine ya ri “Ee! Nṋe na Vhone ri nga Fhelisa Vhulwadze ha TB: Ḓiimiseleni, Ḓikumedzelani, Ṋetshedzani”. 1.1.2.    Khabinethe yo takadzwa nga fhungo ḽa uri shango ḽa Afrika Tshipembe ḽo fhungudza tshikalo tsha zwiwo zwa TB nga 57% nga ṅwaha wa 2023 u itela u swikela tshipikwa tsha vha Dzangano ḽa zwa Mutakalo ḽa Ḽifhasi tsha u fhungudza zwiwo zwa dwadze ḽa TB nga 50% u bva nga ṅwaha wa 2015 u swika nga 2025. Mbekanyamushumo yashu khulwane ya anthirethirovairaḽa yo shela mulenzhe kha u fhungudza zwiwo zwa TB, hu tshi katelwa na dzilafho ḽo tshimbilaho zwavhuḓi khathihi na u fhungudza tshivhalo tsha dzimpfu.  1.1.3.    Khabinethe i khou ita khuwelelo kha vhadzulapo vhoṱhe vha ḽa Afrika Tshipembe ya uri vha dalele kiḽiniki ya tsini kana vhuongelo u itela ṱhaṱhuvho ya mahala ya TB.
2.    Indaba ya nga ha Maḓi na Vhuthathazwitzhili (27 -28 Ṱhafamuhwe 2025)2.1.    Indaba ya nga ha Maḓi na Vhuthathazwitzhili ya ṅwaha wa 2025 i ḓo farwa nga ḽa 27 na 28 Ṱhafamuhwe 2025 fhaḽa Gallagher Estate nga fhasi ha thero ine ya ri: “Vhubveledzisi ha Maḓi na Nḓisedzo.” 2.2.    Heyi Indaba i ḓo bveledza pfulufhedziso dze dza itwa nga tshifhinga tsha Mugaganyagwama wa Tshifhinga tsha Vhukati ha Ṅwaha wa 2025-2029 Pulane ya Mveledziso (MTDP) na Operation Vulindlela 2.0, sa tshipiḓa tsha maga a u shandukisa zwithu a Ndangulo ya Muvhuso ya Vhusumbe kha sekhithara ya zwa maḓi. 2.3.    Indaba i ḓo dovha hafhu ya kala mvelaphanḓa yo swikelwaho kha Pulane ya Mashumele ya Muṱangano wa nga ha Maḓi ya ṅwaha wa 2024 khathihi na u lavhelesa kha mivhigo ya Blue, Green na No Drop ya ṅwedzi wa Lara 2023.
3.    Guvhangano ḽa Vhafumakadzi ḽa nga ha Ikonomi (WECONA)3.1.    WECONA, ine ya amba nga ha u shela mulenzhe ha vhafumakadzi kha ikonomi khulwane nga nḓila i eḓanaho u itela u fhelisa khakhathi dzo ḓitikaho nga mbeu khathihi na mabulayo a vhafumakadzi (GBVF), i ḓo vha hone nga ḽa 28 Ṱhafamuhwe 2025.3.2.    Maga aya a lushaka a kuvhanganya fhethu huthihi khamphani, mihasho ya muvhuso, madzangano na vhathu u itela uri vha kone u bveledza nḓila dza u shela mulenzhe kha ikonomi ha mabindu o rangwaho phanḓa nga vhafumakadzi. 4.    Ṅwedzi wa Mbofholowo 4.1.    Shango ḽa Afrika Tshipembe ḽi ḓo pembelela Ṅwedzi wa Mbofholowo nga ṅwedzi wa Lambamai na nga Ḓuvha ḽa Mbofholowo yashu ḽine ḽa vha 27 Lambamai 2025. 4.2.    Ḓuvha ḽa Mbofholowo na Ṅwedzi wa Mbofholowo ndi maḓuvha a ndeme vhukuma a u pembela sa lushaka luthihi musi shango ḽashu ḽi tshi khou fululedza zwa u vhumbwa ha shango ḽa Afrika Tshipembe ḽo faranaho, ḽi sa sedzi muvhala, ḽi sa sedzi mbeu nahone ḽa demokirasi ḽine ḽo ḓiimisela kha mikhwa ya zwa tshirunzi tsha vhuthu, u sa sedza muvhala na mbeu khathihi na ṱhomifho ya mulayo sa zwe zwa sumbedziswa kha Ndayotewa yashu. 4.3.    Vhuṱambo ha lushaka ha u fhululedza Ḓuvha ḽa Mbofholowo ḽa uno ṅwaha vhu ḓo farelwa kha vunḓu ḽa Mpumalanga nahone vhu ḓo dovha hafhu ha pembelela zwa u khunyeledzwa ha vhuṱambo ha u fhululedza Miṅwaha ya 30 ya Mbofholowo na Demokirasi ho fhedzaho ṅwaha woṱhe.
5.    Muṱangano wa Vhana vha Afrika (3 – 7 Lambamai 2025)5.1.    Shango ḽa Afrika Tshipembe ḽi ḓo fara Muṱangano wa Vhana vha Afrika (ACS) ngei ḓoroboni ya Johannesburg u bva nga ḽa 3 u swika 7 Lambamai 2025. 5.2.    Shango ḽa Afrika Tshipembe ḽo nangwa sa fhethu hune ha ḓo farelwa hone Muṱangano u ḓaho, hune vha Tshikwama tsha Vhana tsha Nelson Mandela vha vha vhone Dzangano ḽa zwa Vhadzulapo ḽine ḽa khou ranga phanḓa. 5.3.    Avho vhane vha khou shela mulenzhe u bva kha dzhango ḽoṱhe nga u angaredza, vha ḓo kuvhangana kha hoyu muṱangano wo rangwaho phanḓa nga vhana u itela u tshimbidza nyambedzano vhukati ha vhana na vhabveledzi vha mbekanyamaitele.6.    Muṱangano wa vhu17 wa Dzangano ḽa Vhahaṱuli vha Vhafumakadzi ḽa Dzitshaka (IAWJ) u farwaho Kavhili nga Ṅwaha 6.1.    Shango ḽa Afrika Tshipembe ḽi ḓo fara Muṱangano wa vhu17 wa IAWJ u farwaho Kavhili nga Ṅwaha fhaḽa Ḓoroboni ya Kapa u bva nga ḽa 9 u swika 12 Lambamai 2025 nga fhasi ha thero ine ya ri: “U konḓelela: Vhafumakadzi kha vhuimo ha Vhurangaphanḓa u itela U fhelisa Zwiito zwa GBVF”.6.2.    Muṱangano uyu, une wa khou farwa nga Khethekanyo ya Afrika Tshipembe ya IAWJ, u kuvhanganya vhahaṱuki na vhaḓivhi vha zwa mulayo u bva mashangoni o fhambanaho a ḽifhasi. U ḓo lavhelesa kha nḓila dza u fhelisa zwiito zwa GBVF nga u imelela pfanelo dza vhafumakadzi na vhurangaphanḓa. Muṱangano u ḓo dovha hafhu wa dzhenelwa nga mazhakanḓila a zwa milayo sa Muhaṱui Muhulwane Vho Mandisa Maya.7.    Madalo a zwa Vhulavhelesi a Phresidennde ngei kha Masipala Muhulwane wa Nelson Mandela Bay 7.1.    Phresidennde Vho Ramaphosa vha ḓo fara Madalo a zwa Vhulavhelesi a Phresidennde ngei Gqeberha nga ḽa 15 na 16 Lambamai 2025 u itela u lavhelesa mvelaphanḓa yo no itwaho kha zwa nḓisedzo ya tshumelo, khaedu khathihi na zwikhala zwa nyaluwo ya ikonomi i katelaho vhoṱhe. 7.2.    Madalo a zwa Vhulavhelesi a Phresidennde a ḓo dzhenelwa nga vharangaphanḓa vha bvaho kha masia oṱhe a muvhuso vhuraru hao nahone a ḓo ṋetshedza muvhuso tshikhala tsha u davhidzana na vhadzulapo.  4.    Muṱangano wa Geseluḓi i Vhavhalelaho Mupo (12 - 13 Fulwi 2025)4.1.    Shango ḽa Afrika Tshipembe ḽi ḓo fara Muṱangano wa Geseluḓi i Vhavhalelaho Mupo wa u tou thoma u bva nga ḽa 12 u swika 13 Fulwi 2015. 4.2.    Uyu Muṱangano wa Geseluḓi i Vhavhalelaho Mupo ndi we wa livhiswa kha u ṱuṱuwedza tshumisano ya dzingu, u ṱuṱuwedza zwa u kovhana thekhinoḽodzhi, u engedza vhukoni ha mashumele khathihi na u ita uri hu vhe na tswikelo ya maraga kha sekhithara ya geseluḓi i vhavhalelaho mupo.G.    Milaedza1.    U fhululedzaKhabinethe yo livhisa milaedza yayo ya u fhululedza na u tamela mashudu kha:1.1.    Muhulisei, Phresidennde Vho Netumbo Nandi-Ndaitwah kha u rwelwa havho ṱari sa Phresidennde wa shango ḽa Namibia. Ndi vhone Phresidennde wa mufumakadzi wa u tou thoma afho shangoni ḽavho, vho dovha hafhu vha thola  Muthusaphresidennde wa mufumakadzi wa u tou thoma, Muhulisei, Vho Lucia Witbooi khathihi na khabinethe yo ḓalesaho vhafumakadzi. 1.2.    Thimu dza Afrika Tshipembe kha kutambele kwavho kwavhuḓi kha Oḽimpiki dza Mitambo ya Vhuriha ya Ḽifhasi yo Khetheaho ya ṅwaha wa 2025 ngei Italy na kha mitambo ya Vhugweṋa ha Ḽifhasi ha Mugidimo ya nga Ngomu ngei kha ḽa China. 1.2.1.     Kha hedzi Oḽimpiki dza Mitambo ya Vhuriha ya Ḽifhasi yo Khetheaho shango ḽa Afrika Tshipembe ḽo kona u thuba mendele muthihi wa musuku, miraru ya siḽivhere khathihi na miṅwe mivhili ya buronzo:a)    Naledi Hlalele o thuba mendele wa musuku kha mutambo wa Figure Skating;b)    Bianca Basson na Kenneth Mokabo vhone vho thuba mendele wa siḽivhere kha mutambo wa Figure Skating;c)    Shane Bentley o thuba mendele wa siḽivhere kha mutambo wa Short Track Speed Skating; d)    Tyrell Sykes o thuba mendele wa buronzo kha mutambo wa Figure Skating; na e)    Shirnel Swarts we na ene a thuba mendele wa buronzo kha mutambo wa Short Track Speed Skating.
1.2.2.    Thimu ya SA fhaḽa kha mitambo ya Vhugweṋa ha Ḽifhasi ha Mugidimo wa nga Ngomu kha ḽa China, yo fhenya kha mitambo iyi nga nḓila i tevhelaho: a)    Prudence Sekgodiso o ita ḓivhazwakale nga u vha muthu wa mufumakadzi wa u tou thoma fhano kha ḽa Afrika Tshipembe u thuba mendele wa musuku kha mitambo ya Vhugweṋa ha Ḽifhasi ha Mugidimo wa Ngomu kha mbambe ya 800m.b)    Akani Simbine, nge a thuba mendele wa buronzo kha makhaulatshele a mbambe ya 60m ya Vhugweṋa ha Mugidimo wa nga Ngomu wa Ḽifhasi.c)    Ho vha na u shuma dzavhuḓi vhukuma he ha itwa nga Cheswill Johnson kha nzambu ndapfu ya vhanna na nga Chris van Niekerk kha mutambo wa shot put.1.3.    Mugidimi wa muswa, Bayanda Walaza, we a khunyeledza mbambe ya mugidimo wa mithara dza 100 nga tshifhinga tsha fhasi ha mithethe ya 10, zwe zwa ita uri a vhe muthu muswa wa ḽa Afrika Tshipembe u fara rekhodo iyi ya u vha mugimi wa luvhilo luhulu lwa vhuṱanu kha vha miṅwaha ya fhasi ha 20 nga rekhodo ya mithethe ya 9.99, a fhedza nga u thuba mendele wa Musuku kha mitambo ya Vhugweṋa ha Mugidimo wa Gauteng Devhula.   1.4.    Vho Rassie Erasmus nge vha ḓivhadzwa sa Mugudisi wa Ṅwaha kha ṅwaha wa 2024 nga tshifhinga tsha u avhelwa ha Pfufho dza Mutambo wa Ragibii dza Afrika Tshipembe. 1.5.    Mutambi wa Springbok, Cheslin Kolbe nge a vha mutambamurahu wa u thoma u tou bva nga ṅwaha wa 2013 u thuba pfufho ya u vha Mutambi wa Ṅwaha kha Mutambo wa Ragibii ya Vhanna ya Afrika Tshipembe nga ṅwaha wa 2024. 1.6.    Nadine Roos kha u huliswa hawe nga u vha Mutambi wa Ṅwaha kha Mutambo wa Ragibii ya Vhafumakadzi ya Afrika Tshipembe nga ṅwaha wa 2024, lwa vhuvhili kha tshifhinga tsha miṅwaha miraru. 1.7.    Bafana Bafana nge vha vha kha vhuimo ha nṱha kha Tshigwada tsha C tsha Mitambo ya u Lwela u Dzhena kha Mitambo ya Khaphu ya Bola ya Milenzhe ya Ḽifhasi ya FIFA ya ṅwaha wa 2026 nga murahu ha u fhenya shango ḽa Lesotho fhaḽa Tshitediamu tsha Peter Mokaba tshe tsha vha tsho ḓala nga mulomo.1.8.    Muimbi wa ḽa Afrika Tshipembe, Tyla Laura Seethal, ane khanzhi a ḓivhea fhedzi sa Tyla, nge a ḓivhadzwa sa Mutsila wa Ḽifhasi wa Ṅwaha nga tshifhinga tsha u avhelwa vhuṱambo ha iHeartRadio Music Awards.
2.    Maipfi a NdilusoKhabinethe yo ṱahisa maipfi ayo a ndiliso kha vha miṱa na dzikhonani dza:
2.1.    Mufumakadzi Vho Yolanda Nyembezi, vhe vha vha vha tshi ḓivheswa sa Yallunder, vho vha vhe ramuzika wa vhukoni ho angalalaho we a kona u takadza vhathetshelesi vhawe nga ipfi ḽawe ḽavhuḓi vhukuma khathihi na u sumbedza dzangalelo ḽihulwane kha vhutsila uvhu ha zwa muzika. 2.2.    Vho Ashwin Trikamjee, Phresidennde wa dzangano ḽa Hindu Maha Sabha ḽa Afrika Tshipembe na Mudzulatshidulo wa Foramu ya Vharangaphanḓa vha zwa Vhurereli ya Lushaka. Ramilayo wa Pfanelo dza Vhuthu. Vho shela mulenzhe muhulwane vhukuma kha zwa mveledziso ya bola ya milenzhe fhano kha ḽa Afrika Tshipembe. Sa Mulwelambofholowo a lwaho na Zwiito zwa Khethululo nga Lukanda, vho ranga phanḓa tshigwada tsha dzangano ḽa Natal Indian Congress fhaḽa Vhukati ha Ḓorobo ya Durban.  2.3.    Vhalindi vha tshitshavha vha rathi (6) vhe vha vhulahwa khathihi na u rumela maipfi a u tamela mashudu kha avho vhaṅwe vha rathi (6) vhe vha huvhadzwa vhe fhaḽa vhuponi ha mikhukhuni ha Marry Me, ngei Soshanguve a uri ngavhe vha tshi fhola nga u ṱavhanya.  Avho vhe vha lovha ndi Vho Mpho Johannes Koko, Vho Phelemon Seshoka, Vho Katlego Motloutsi, Vho Andries Moreteledi Tlhabane, Vho Siliky Ngoeng, khathihi na muṅwe muthu muthihi ane ha athu ḓivhea. Ho farwa vhathu vhavhili (2) vhane vha vha na vhuṱumani na vhugevhenga uvhu nahone vho swika he vha ḓivhonadza Khothe nga Ḽavhuraru, ḽa 26 Ṱhafamuhwe 2025.  2.4.    Vho James O'Connell, mufhufhisi wa mabufho vhe vha lovha musi bufho ḽavho ḽa Impala Mark 1 ḽi tshi wa musi vha tshi khou ita misumbedzo ya zwa vhufhufhi fhaḽa kha Ṱano ḽa zwa Vhufhufhi ha Muyani ḽa West Coast, Mudavhini wa zwa Vhufhufhi ha Muyani ha Saldanha, vunḓuni ḽa Kapa Vhukovhela.
Tsho bviswa nga vha: Sisteme ya Mafhungo na Vhudavhidzani ha Muvhuso (GCIS)Mbudziso: Mufumakadzi Vho Nomonde Mnukwa – Muambeli wa Muvhuso o tou FarelahoLuṱingothendeleki: 083 653 7485"
"Tshitatamennde tsha Muṱangano wa Khabinethe wa Ḽavhuraru, ḽa 14 Shundunthule 2025",15 May 2025,https://www.gov.za/news/cabinet-statements/statement-cabinet-meeting-14-may-2025-15-may-2025,https://www.gov.za/ve/news/cabinet-statements/tshitatamennde-tsha-mu%E1%B9%B1angano-wa-khabinethe-wa-%E1%B8%BDavhuraru-%E1%B8%BDa-14-shundunthule,"A.    Mafhungo a Zwino Shangoni
1.    Ikonomi
1.1    Luṱa lwa Vhuvhili lwa Fulo ḽa Operation Vulindlela
1.1.1    Nga ḽa 7 Shundunthule 2025, Phresidennde Vho Cyril Ramaphosa vho rwela ṱari Luṱa lwa Vhuvhili lwa Fulo ḽa Operation Vulindlela (OV Phase II), ine ya vha mbekanyamushumo ya tshandukiso dza muvhuso yo livhiswaho kha u ṱuṱuwedza nyaluwo ya ikonomi i katelaho vhoṱhe nahone i sikaho mishumo.  1.1.2    Ulwu Luṱa lwa Vhuvhili lwa Fulo ḽa Operation Vulindlela ndi lwune khalwo ha ḓo khunyeledzwa tshandukiso dze dza thomiwa nga tshifhinga tsha ndangulo ya muvhuso ya vhu6 kha masia a zwa fulufulu, maḓi, vhuendedzi na vhudavhidzani ha ṱhingo hu tshi katelwa na u ḓivhadzwa ha maṅwe masia maswa ane ha ḓo lavheleswa khao kha sisṱeme dza muvhuso hu tshi itelwa u khwinifhadza nḓisedzo ya tshumelo dza ndeme khathihi na kha vhupulani ha fhethu.            
1.2    Vhushaka ha Tshumisano kha zwa Mabindu a Muvhuso
1.2.1    Khabinethe yo ṱanganedza mvelelo dza muṱangano wa tsenguluso ya nga ha mvelaphanḓa kha makumedzwa a nga ha Vhushaka ha Tshumisano kha zwa Mabindu a Muvhuso. Vhushaka uvhu ndi vhune ha khou sedzesa nga maanḓa kha u tikedza zwa u thoma u tevhedzwa ha tshanduko khulwane na makumedzwa a ndeme o livhiswaho kha u ṱuṱuwedza nyaluwo ya ikonomi khathihi na u sika mishumo.     1.2.2    Dziṅwe dza mvelaphanḓa dze dza swikelwa ndi dzine dza katela u bveledzwa ha muhanga wa lushaka wa u thoma u tshimbidzwa ha mabindu a muvhuso nga nḓila yavhuḓi, khwinifhadzo ya mashumele a Transnet, thendelo ya visa dza u enda dza eḽekhiṱhironiki.   1.2.3    Ho ṱanganedzwa pulane ya mashumele ya ndeme kha zwiteṅwa zwi tevhelaho, nahone zwigwada zwo ṱanganelaho zwi ḓo bvela phanḓa na u lavhelesa mvelaphanḓa khathihi na u tandulula thaidzo nga murahu ha vhege tharu dziṅwe na dziṅwe.   
1.3    Khuwelelo ya Vhupfiwa nga ha Tshikwama tsha Tshandukiso
1.3.1    Khabinethe yo dzhiela nzhele dzangalelo ḽine ḽa vha hone kha Tshikwama tsha Tshandukiso nahone ya dovha hafhu ya ṱuṱuwedza vhadzulapo vha shango ḽa Afrika Tshipembe uri vha shele mulenzhe nga nḓila yo khwaṱhaho kha mishumo ya zwa vhukwamani sa zwe ya ḓivhadziwa ngaho nga vha Muhasho wa Mbambadzo, Nḓowetshumo na Phikhisano.  1.3.2    Zwa u thoma u shumiswa ha Tshikwama tsha Tshandukiso zwi ḓo thusa u swikela vhuḓiimiseli hashu u ya nga ndayotewa ha u khakhulula nyimele yo khakheaho ya zwa ikonomi khathihi na tshandukiso sa tshipiḓa tsha u fhelisa mbekanyamaitele dzo khakheaho dza tshifhinga tsha muvhuso wa khethululo nga muvhala.  1.3.3    Vhupfiwa vhu nga rumelwa kha DTIC  nahone zwidodombedzwa zwa vhukwamani zwi nga wanala kha webusaithi yavho ine ya vha www.dtic.gov.za.
1.4    Ṱhoḓisiso dza nga ha Vhashumi dza Kotara 
1.4.1    Khabinethe yo dzhiela nzhele Ṱhoḓisiso dza nga ha Vhashumi dza vha tshiimiswa tsha zwa Mbalombalo tsha Afrika Tshipembe (Stats SA), dzine dza sumbedzisa u engedzea ha tshivhalo tsha vha sa shumi nga 32.9% kha kotara ya u thoma ya ṅwaha wa 2025 u bva kha 31.9% kha kotara ya u fhedzisela ya ṅwaha wo fhelaho.  1.4.2    Nḓowetshumo ṱhanu kha dza fumi dze dza salwa murahu nga vha Stats SA dzo rekhoda u engedzea ha mishumo, nga maanḓa kha  zwa vhuendi na masheleni, fhedziha, naho zwo ralo, ho swika he ha vha na u fhela ha vhunzhi ha mishumo kha sekhithara ya zwa mbambadzo na vhufhaṱi.  1.4.3    Khabinethe i kha ḓi vha yo ḓiimisela vhukuma kha zwa u ṱuṱuwedza nyaluwo ya ikonomi ine ya kona u sika mishumo.  
1.5    Afrika Tshipembe: Lushaka lune lwa Ḓihudza
1.5.1    Shango ḽa Afrika ḽo ḓivhadzwa sa shango ḽa vhusumbe kha mashango ane wa nga takalela u a dalela ḽifhasi ḽoṱhe nga u angaredza nga tshifhinga tsha u avhelwa ha pfufho dza Wanderlust Reader Travel Awards dza ṅwaha wa 2024 nahone ḽo wana pfufho ya musuku kha khethekanyo ya zwa phukha dza ḓaka na mupo. 1.5.2    Shango ḽa Afrika Tshipembe ḽo dovha hafhu ḽa thuba tithele ya u vha shango ḽo ḓalesaho vhukonani kha mashango oṱhe a ḽifhasi nga u angaredza kha muṱaṱisano wa Remitly’s Big 5 Personality Test, zwe hezwi zwa khwaṱhisedza vhuthu na mafunda a vhathu vha shango ḽa Afrika Tshipembe ngeno Ḓorobo khulwane ya Kapa yo vhewa kha vhuimo ha vhuṱanu ha u vha ḓorobo ine wa nga takalela u i dalela ḽifhasi ḽoṱhe nga u angaredza.   
2.    Dzitshaka 
2.1    Madalo a mushumo fhaḽa kha ḽa Côte d’Ivoire
2.1.1    Khabinethe yo ṱanganedza Madalo a Mushumo a Phresidennde fhaḽa kha ḽa  Côte d’Ivoire e a vha hone khathihi nga tshifhinga tshithihi na Luṱa lwa vhu12 lwa Muṱangano wa dziCEO dza ḽa Afrika u bva nga ḽa 12 u swika ḽa 13 Shundunthule 2025 hu tshi itelwa u khwaṱhisa vhushaka vhune ha vha hone zwazwino vhukati ha aya mashango mavhili. Phresidennde Vho Ramaphosa vho fara muṱangano wa vhavhili na Muhulisei Vho Alassane Ouattara, Phresidennde  wa shango ḽa Riphabuḽiki ya Afrika Tshipembe vha tshi itela u amba nga ha mafhungo ane a kwama aya mashango mavhili nahone vhuvhili havho vho ḓikumedzela u ḓo khwaṱhisa vhushaka ha vhavhili khathihi na u engedza mbambadzo vhukati ha aya mashango mavhili.
2.2     G-20
2.2.1    Shango ḽa Afrika Tshipembe ḽi khou bvela phanḓa na u fara miṱangano yo fhambanaho ha maimo a nṱha ya zwigwada zwa G20 hu tshi itelwa ndugiselo dza Muṱangano wa G20 une wa ḓo farwa nga ṅwedzi wa Lara 2025 nga fhasi ha thero ine ya ri: “Vhuthihi, Ndinganelo, na  Maitele a Tshifhinga Tshilapfu.” Ho farwa miṱangano i tevhelaho kha ṅwedzi wa Shundunthule: 2.2.1.1    Muṱangano wa nga ha U katelwa ha Vhoṱhe kha zwa Masheleni na U maanḓafhadzwa ha Vhafumakadzi nga ḽa 6 u swika ḽa 9 Shundunthule 2025 fhaḽa kha vunḓu ḽa Devhula Vhukovhela, we wa vha u tshi khou lingedza u ṱuṱuwedza mbekanyamaitele ya G20 ya tshifhinga tshi ḓaho nga kha u ḓivhadzwa ha Muhanga wa Tsumbamaitele dza u Dzhiela Nṱha Zwipikwa zwa Vhafumakadzi, u itela u vhona uri zwa u maanḓafhadzwa ha vhafumakadzi kha zwa masheleni zwi khou dzula zwi zwa ndeme kha zwiimiswa zwa ḽifhasi khathihi na tshandukiso dza zwa ikonomi. 2.2.1.2    Dzulo ḽa Vhuvhili ḽa G20 ḽa Tshigwada tsha U shuma tsha nga ha Mvelele ḽe ḽa farwa nga ḽa 5 na ḽa 6 Shundunthule 2025 fhaḽa vunḓuni ḽa Gautenga ḽo amba nga ha u bveledza mbekanyamaitele dza nga ha mvelele dza ḽifhasi dzine dza vha na zwivhuya zwinzhi kha zwa matshilisano na ikonomi. Dzulo iḽi ḽo sedzesa kha ṱanganya zwipikwa zwa na Adzhenda 2063, Zwipikwa zwa Mveledziso ya Tshifhinga Tshilapfu zwa UN hu tshi katelwa na tsireledza vhufa sa pfanelo dza vhuthu.    2.2.1.3    Muṱangano wa Vhuraru wa Tshigwada tsha U shuma tsha nga ha zwa Mutakalo, we wa farwa nga vidio nga ḽa  8 na 9 Shundunthule 2025, wo vha wo lavhesesa kha vhashumi vha zwa ndondolamutakalo, vhane vha vha vhone thikho khulwane ya sisṱeme dza zwa mutakalo hu tshi katelwa na u kona u swikelwa ha u katelwa ha vhathu vhoṱhe kha zwa mutakalo, nḓisedzo ya tshumelo dza mutakalo, ndinganelo khathihi na nyaluwo i katelaho vhoṱhe.   2.2.1.4    Muṱangano wa Vhuvhili wa Tshigwada tsha U shuma tsha nga ha Vhuendelamashango we wa farwa u bva nga ḽa 11 u swika 13 Shundunthule 2025 ngei vunḓuni ḽa KwaZulu-Natal wo amba nga ha zwipikwa zwa vhuendelamashango zwa G20 hu tshi itelwa u ṱuṱuwedza nyaluwo ya ikonomi ya tshifhinga tshilapfu khathihi na mveledziso ya Pulane ya U shuma ya nga ha Vhuendelamashango ya G20. 2.2.1.5    Muṱangano wa Vhuvhili wa Tshigwada tsha U shuma tsha 1: Nyaluwo ya Ikonomi i Katelaho, Vhubveledzanḓowetshumo, Mishumo khathihi na u Fhungudza Tshanyandingano wo farwa nga vidio u bva nga ḽa 14 u swika 15 Shundunthule 2025. 
2.3    Tsenguluso ya Vhafhalali u ya kha ḽa Amerika (US) 
2.3.1    Tsheo ya shango ḽa Amerika ya u ṋea tshigwada tsha Mavhuru vha bvaho fhano kha ḽa Afrika Tshipembe vhuimo ha zwa vhufhalali a si ine yo ḓitika nga mbuno dzi pfalaho sa izwi a vha swikela ṱhoḓea dza vha vhafhalali u ya nga he zwa sumbedziswa zwone kha Thendelano dza zwa Vhufhalali dza ṅwaha wa 1951 khathihi na Milayo ya hone ya 1967. 2.3.2    Khabinethe yo dovha hafhu ya ombedzela zwauri mavharivhari a zwiito zwa khethululo a si ngoho nahone ha swikeli ṱhoḓea dza u  tovholwa ha vhathu dzine dza tea u swikelwa nga fhasi ha mulayo wa zwa vhufhalali wa fhano hayani na wa dzitshaka. 2.3.3    U ḓadzisa kha zwenezwo, mbalombalo dza vha Tshumelo ya Mapholisa ya Afrika Tshipembe dza nga ha vhugevhenga ho bvelelaho vhuponi ha dzibulasini a dzi tikedzi mavharivhari a vhugevhenga ha dzikhakhathi kana mabulayo a vhathu vhanzhi vha lushaka luthihi o tou livhiswaho kha vhalimivhafuwi nga u angaredza kana kha tshigwada tsha vhathu vha muvhala ufhio na ufhio.  2.3.4    Khabinethe i khou hanedza fhungo ḽine ḽa khou ambiwa nga vha muvhuso wa shango ḽa Amerika nahone i khou dzula yo ḓiimisela u vha na nyambedzano dza u fhaṱa hu tshi itelwa uri hu vhe na u pfesesa zwithu nga nḓila ya khwine nahone i fanaho kha fhungo iḽi.    
2.4    U bviswa ha maswole a SANDF fhaḽa vhubvaḓuvha ha shango ḽa DRC
2.4.1    Khabinethe yo ḓivhadzwa nga ha u bviswa ha maswole a Mmbi ya Vhupileli ya Afrika Tshipembe (SANDF) fhaḽa vhubvaḓuvha ha shango ḽa Demokirasi ya Riphabuḽiki ya Congo (DRC), nga murahu ha u fheliswa ha vhuḓifhinduleli ha Vhurumelwa ha Tshitshavha Mveledziso ya Tshipembe ha Afrila fhaḽa kha shango ḽa Demokirasi ya Riphabuḽiki ya Congo (SAMIDRC). Tsheo yo vha hone nga murahu ha nyambedzano dzo khwaṱhaho dza zwa dipulomati khathihi na makumedzwa a AU/ SADC/ EAC a u ṱuṱuwedza thandululo nga nyambedzano vhukati ha vhadzulapo vha shango ḽa Congo.   2.4.2    Khabinethe yo fhululedza vhuḓiimiseli ho sumbedziswaho nga miraḓo ya mmbi ya SANDF vhe vha shuma nga khuliso na u ḓihudza na vhuḓiimiseli vha tshi itela u bveledza Adzhenda ya AU ya u fhelisa  dzinndwa nga fhasi ha nyimele dzi konḓaho.
3.    Mavhusele
3.1    Pulane khulwane ya Tshandukiso ya Didzhithaḽa ya Muvhuso wa Afrika Tshipembe
3.1.1    Khabinethe yo ṱanganedza zwa u rwelwa ṱari ha Pulane khulwane ya Tshandukiso ya Didzhithaḽa ya Muvhuso wa Afrika Tshipembe ine ya vha tshipiḓa tsha pulane dza muvhuso dza u khwinifhadza nḓisedzo ya tshumelo khathihi na u ṱuṱuwedza nyaluwo ya ikonomi nga kha vhubindudzi ha tshandukiso dzavhuḓi dza didzhithaḽa.   3.1.2    Heyi Pulane khulwane, ine ya vha tshipiḓa tsha Luṱa lwa Vhuvhili lwa Fulo ḽa Operation Vulindlela (OV Phase II), i bveledza nḓila ine ya vha khagala ya u ita uri nḓisedzo ya tshumelo dza Muvhuso i vhe ya musalauno nga kha u bindudza zwihulwane kha themamveledziso ya muvhuso ya didzhithaḽa.   
4.    Vhulamukanyi, U thivhela Vhugevhenga na Vhutsireledzi 
4.1    Khomishini ya Ṱhoḓisiso dza zwa Vhulamukanyi i khou ḓo ita ṱhoḓisiso kha milandu ya tshifhinga tsha Khomishini ya Ngoho na Vhupfumedzani (TRC)
4.1.1    Khabinethe yo ṱanganedza u vhumbiwa ha Khomishini ya Ṱhoḓisiso ya zwa Vhulamukanyi hu tshi itelwa u wanulusa arali  ho vha na ndingedzo dza u thivhela ṱhoḓisiso kana u sengiswa ha milandu ya   vhugevhenga he ha itwa nga tshifhinga tsha muvhuso wa tshiṱalula nga vha Khomishini ya Ngoho na Vhupfumedzani (TRC) kha vha tshiimiswa tsha Maanḓalanga a Vhutshutshisi ha Lushaka. Uhu u vhumbwa ha iyi Khomishini ya Ṱhoḓisiso hu khou vha hone nga murahu ha nyambedzano dza ndifhelano kha khumbelo ya khothe ye ya hwedzwa nga vha miṱa ya zwipondwa zwa vhugevhenga ho bvelelaho nga tshifhinga tsha muvhuso wa tshiṱalula.      4.1.2    Nga kha heino Khomishini, Phresidennde Vho Ramaphosa vho ḓiimisela uri hu wanuluswe ngoho u itela fhungo iḽi ḽi kone u ladzwa lwa tshoṱhe.  
4.2    Vhugevhenga
4.2.1    Khabinethe yo fhululedza mafulo a vha Tshumelo ya Mapholisa a Afrika Tshipembe (SAPS) ane a khou bvela phanḓa e a vha o livhiswa kha u thivhela na u fhelisa vhugevhenga vhu elanaho na zwiito zwa GBVF nahone e a ita uri hu vhe na u farwa ha vhahumbulelwa vha swikaho 224 kha milandu ya u tshipa vhafumakadzi khathihi na vhaṅwe vhahumbulelwa vhaṱanu kha milandu ya ndingedzo dza u tshipa vhafumakadzi. Kha avho vhe vha farelwa milandu ya mavharivhari a u tshipa vhafumakadzi u tou bva nga ḽa 05 u swika nga ḽa 11 Shundunthule 2025, muṅwe wavho o vha mugudisi wa SAPS, Inkosi ya fhaḽa KwaZulu Natal khathihi na mutukana wa miṅwaha ya 15 a bvaho fhaḽa kha ḽa Mpumalanga.4.2.2    Nga nnḓa ha avho, ho dovha hafhu ha farwa vhaṅwe vhahumbulelwa vha swikaho 148 kha milandu ya u lingedza u vhulaha, vhaṅwe vhahumbulelwa hafhu vha swikaho 256 vhe vha farelwa milandu ya u wanala vha tshi khou rengisa zwidzidzivhadzi, vhahumbulelwa vha  2841 vhe vha farelwa milandu ya u wanala vhe na zwidzidzivhadzi hu tshi katelwa hafhu na u wanala ha zwiendedzi zwi swikaho 86 zwe zwa vha zwo tou tswiwa kana u dzhiiwa nga khani. Ho dovha hafhu ha dzhiiwa na zwithuthubi zwi swikaho 74  zwine kanzhi zwa shumiswa kha zwa u bwa migodi hu siho mulayoni khathihi na kha vhufhura ha masheleni musi a tshi khou endedzwa nga mapholisa a vunḓu ḽa Devhula Vhubvaḓuvha. Vha ha SAPS vha khou bvela phanḓa na u khwaṱhisa mashumele avho vha tshi itela u bvisa zwiṱhavhane zwoṱhe zwi siho mulayoni hu tshi itelwa u bveledza zwitshavha zwo tsireledzeaho.  Vhege iṅwe na iṅwe, vha ha SAPS vha khou kona u dzhiulula zwiṱhavhane zwine zwa si vhe fhasi ha 100 u mona na khuḓa dzoṱhe dza shango. 
4.3    U lwa na Zwiito zwa GBVF
4.3.1    Khabinethe yo dzhiela nzhele tsheo ya vha Maanḓalanga a Vhutshutshisi ha Lushaka (NPA) ya u ita khumbelo ya khaṱhululo kha khaṱhulo ya khothe ya u sa vhona mulandu Vho  Timothy Omotoso na vhaṅwe vhavhili ngavho vhane vha khou vhonwa mulandu fhaḽa kha Davhi ḽa Khothe Khulwane ya Gqeberha i re fhaḽa vunḓuni ḽa Kapa Vhubvaḓuvha.  4.3.2    Khabinethe yo ṱanganedza mbekanyamushumo ya maḓuvha a  90 ya khwaṱhisedzo ya nndwa ya u lwa na zwiito zwa GBVF nga vha Tshigwada tsha JCPS. Haya ndi maga a u lingedza u wana thandululo a tshifhinga tshipfufhi o livhiswaho kha u ṱuṱuwedza zwa u thoma u shumiswa ha Pulane Khulwane dza Lushaka dza nga ha milandu ya zwiito zwa GBVF. Pulane iyi yo ṱalusa masia a 90 ane ha tea u lavheleswa khao khathihi na mvelelo dzi vhonalaho dzine dza tea u swikelwa  kha tshifhinga tsha maḓuvha a  90 muhumbulo muhulwane hu u shandukisa na u fhelisa zwiito zwa  GBVF zwiṋe zwa khou engedzea fhano shangoni.  (a)    NatJoints yo vhumba Komiti ya Ndeme yo vhumbwaho nga zwigwada zwa u shuma zwo dzudzanyeaho zwa malo. Komiti ya Ndeme yo ṱalusa maga a rathi a tshihaḓu nahone ane a ḓo vha na mbuelo yavhuḓi ane a tea u shumiswa kha maḓuvha a 90, ane khao ha katelwa:     U thivhela: ho sedzeswa kha pfunzo na tsivhudzo ya tshanduko ya vhuḓifari ha vhadzulapo vhoṱhe vha ḽa Afrika Tshipembe. (b)    Khombetshedzo ya u tevhedza milayo, ṱhogomelo na thikhedzo zwine zwa ḓo tea u ita uri hu vhe na u khwaṱhiswa ha sisṱeme ya milayo ya zwa vhugevhenga hu tshi itelwa uri vhatshinyi vha kone u dzhielwa vhukando kha milandu yavho.  (c)    U Lulamisa Muhanga wa Milayo na Ndangulo hu tshi itelwa uri ri kone u swikela mvelelo dza khwine kha sisṱeme. (d)    Ndangulo yo tsireledzeaho nahone i shumaho zwavhuḓi ya Data na Mafhungo hu tshi itelwa u khwaṱhisa mashumele avhuḓi kha Sisteme ya zwa Vhulamukanyi yo Ṱanganelaho.  (e)    Vhudavhidzani, vhushaka ha tshumisano na u ṱanganya zwitshavha hu tshi itelwa uri muvhuso woṱhe nga u angaredza, zwitshavha na vhadzulapo vha shumisane u itela uri hu vhe na mvelelo dza khwine kha zwa u lwa na zwiito zwa khakhathi dza GBVF, hu tshi katelwa na (f)    U kuvhanganya zwishumiswa, zwiṋe zwa nga vha masheleni kana vhashumi u itela uri sa vhadzulapo, ri kone u dzudzanyea nga nḓila ya khwine kha mushumo wa u lwa na thaidzo ya zwiito zwa GBVF.
B. Mafhungo maswa kha Khabinethe 
1.    Nḓisedzo ya maḓi o kunaho fhaḽa 
1.1.    Khabinethe yo ḓivhadzwa nga ha mafhungo maswa a kwamaho maga ane a khou bvela phanḓa a u vhona uri hu khou vha na nḓisedzo ya maḓi a u nwa o kunaho kha vhadzulapo vha fhaḽa Hamanskraal.1.2.    Muhasho wa Maḓi na Vhuthathazwitshili wo thola khamphani ya Magalies Water nga ṅwaha wa 2023 uri i fhaṱe Tshiimiswa tsha U kuvhanganya Maḓi u itela u tandulula thaidzo dza khaedu ya nḓisedzo ya maḓi fhaḽa kha vhupo ha Hammanskraal.   1.3.    Itshi Tshiimiswa tsha U kuvhanganya Maḓi tshi khou fhaṱwa nga zwipiḓa zwiṋa nahone tshipiḓa tsha u thoma tsho fhela u fhaṱwa nga ṅwedzi wa Lara 2024 nahone tsho mbo ḓi thoma u ṋetshedza maḓi kha vhuṅwe vhupo.  1.4.    Hu khou lavhelelwa uri zwiṅwe zwipiḓa zwo salaho zwi ḓo khunyeledzwa mafheloni a ṅwedzi wa Ṱhangule 2025 fhedzi zwi ḓo vha na datumu dzo fhambanaho dza u fhela u fhaṱwa phanḓa ha musi datumu iyo i tshi swika.  
2.    Maga a u lingedza u tandulula khaedu dza maḓi kha Masipala Wapo wa Emfuleni 
2.1.    Khabinethe yo ṱanganedza muvhigo wa mvelaphanḓa ya nga ha u thoma u shumiswa ha maga a kha Khethekanyo 63 ya Mulayo wa Tshumelo dza zwa Maḓi kha Masipala Wapo wa Emfuleni. Ho vha na thaidzo dza u elela ha tshampungane kha vhupo ha vhudzulo ha zwitshavha zwa fhaḽa  Emfuleni lwa tshifhinga tshihulwane vhukuma. 2.2.    Pulane dza Muhasho wa Maḓi na Tshampungane dza u shumisa masheleni a fhiraho R7 biḽioni kha tshifhinga tsha miṅwaha ya sumbe i ḓaho u itela u tandulula khaedu dza maḓi fhaḽa Emfuleni hu tshi katelwa na mvusuluso khathihi na u lugiswa ha zwiimiswa zwa u kunakisa maḓi o no shumaho.   2.3.    Ho no swikelwa mvelaphanḓa khulwane vhukuma u swikela zwino, hu tshi katelwa na u vulwa ha phaiphi dza tshampungane dzo valeaho, u tshentshwa ha phaiphi dza tshampungane dzo tshinyalaho, u lugiswa ha zwiṱitshi zwa u bommba khathihi na u thusa masipala nga zwiendedzi, maṱiraka dziTLB khathihi na tsireledzo ya themamveledziso yawo ya zwa maḓi na tshampungane. 2.4.    Mushumo uyu wo ita uri hu vhe na u fhungudzea vhukuma ha u elela ha tshampungane kha vhupo ha vhudzulo ha zwitshavha zwa Emfuleni hu tshi katelwa na u khwinifhadzea ha tshikalo tsha nyelelo ya malaṱwa u bva kha zwiimiswa zwa u kunakisa maḓi o no shumaho.    
C.  Tsheo dza Khabinethe
1.    Mvetamveto ya Mbekanyamaitele ya zwa Vhupholisa ya Lushaka (NPP)
1.1.    Khabinethe yo ṱanganedza mvetamveto ya Mbekanyamaitele ya zwa Vhupholisa ya Lushaka, ine ya bvisela khagala pulane dzo ṱanḓavhuwaho dza lushaka dza u tandulula thaidzo dzine dza vha hone kha vhuḓifhinduleli ha vha Tshumelo dza Mapholisa a Afrika Tshipembe (SAPS) ha u fhelisa vhugevhenga. NPP i ḓo tandulula khaedu dzi fanaho na u shayea ha zwiṱitshi zwa mapholisa, thaidzo dza u sa vha na tshivhalo tsho teaho tsha mapholisa khathihi na u vhona uri themamveledziso i khou ḓitika nga maitele na zwilinganyi zwo teaho.   1.2.    Makumedzwa a ndeme a nga ha mbekanyamaitele ndi ane khao ha katelwa u bveledzwa ha tshumelo ya mapholisa ya phurofeshenaḽa nahone ya maimo a nṱha, u ṋetshedza nḓisedzo ya tshumelo dza zwa vhupholisa dzo khwaṱhaho nahone dzi shumaho zwavhuḓi, u khwinifhadza vhushaka havhuḓi na u fulufhedzea vhukati ha vhadzulapo na mapholisa khathihi na u bveledza vhurangaphanḓa ho khwaṱhaho nahone ha mikhwa yavhuḓi, tshivhumbeo tsha ndangulo yavhuḓi na mavhusele nga ngomu ha tshiimiswa tsha SAPS.
2.    Mbekanyamaitele ya zwa Vhufhufhi ha Vhadzulapo yo Ṱanganelaho 
2.1.    Khabinethe yo ṱanganedza mvetamveto ya Mbekanyamaitele ya zwa Vhufhufhi ha Vhadzulapo yo Ṱanganelaho hu tshi itelwa vhupfiwa ha nnyi nnyi.  2.2.    Mbekanyamaitele iyi i ṱuṱuwedza mveledziso ya nḓowetshumo ya zwa vhufhufhi i shumaho zwavhuḓi nahone ya vhubveledzi ine ya nga kona u vha na muṱaṱisano wavhuḓi kha ḽifhasi ḽine ḽa khou shanduka nga tshihaḓu. Mbekanyamaitele i dzinginya maga a u khwinifhadza tsireledzo na vhutsireledzi, tshumelo dza tsumbasia muyani, themamveledziso ya vhukavhamabufho na vhuḓi ha tshumelo dza zwa vhufhufhi ngeno nga thungo i tshi khou shela mulenzhe kha nyaluwo ya ikonomi.    
3.    Pulane dza nga ha Minerala dza Ndeme a Afrika Tshipembe 
3.1.    Khabinethe yo ṱanganedza Pulane dza nga ha Minerala dza Ndeme a Afrika Tshipembe. Pulane idzi dzo livhiswa kha u engedza vhukoni ha shango kha maraga wa ḽifhasi wa minerala dza ndeme, nga maanḓa iyo ine ya vha ya ndeme kha pulane dza tshandukiso ya zwa fulufulu i pfalaho ya shango ḽashu hu tshi katelwa na iyo ine shango ḽashu ḽa vha kha tshiimo tshavhuḓi khayo.    Minerala iyi ndi ine ya katela PGM, lithium, cobalt khathihi na miṅwe minerala ine ya konḓa u wanala ine ya vha ya ndeme vhukuma  kha thekhinoḽodzhi I fanaho na zwiendedzi zwa muḓagasi, fulufulu ḽi vusuluseaho khathihi na maṅwe maga a zwa mbavhalelo ya mupo.3.2.    Thikho dza ndeme dza pulane iyi dzo lavhelesesa kha zwa u bwa na u shandukiswa ha minerala ya vha zwibveledzwa zwo fhelelaho; vhubindudzi; u bveledza zwa fhano hayani; u fhungudza milayo, u ṱuṱuwedza khwinifhadzo kha thekhinoḽodzhi ya zwa migodi; u bveledza zwikili zwa vhashumi; u khwinifhadza themamveledziso dza zwa vhuendi na vhuendedzathundu khathihi na u ṱuṱuwedza vhubindudzi. 3.3.    Pulane i dovha hafhu ya dzhiela nzhele ndeme ya tshumisano na maṅwe mashango u itela u bveledza mashumele avhuḓi a sekhithara ya minerala ya ndeme ya shango ḽa Afrika Tshipembe.  
D.    Milayotibe
1.       Mulayotibe wa Khwiniso ya Milayonyangaredzi (Miṱa) wa ṅwaha wa 2025
1.1.    Khabinethe yo ṱanganedza zwa u ḓivhadzwa ha Mulayotibe wa Khwiniso ya Milayonyangaredzi (Miṱa) wa ṅwaha wa 2025 ngei Phalamenndeni. Khwiniso idzi dzo livhiswa kha u khwaṱhisa zwa u tevhedza ndayotewa ha milayo ya miṱa khathihi na u dzinginya khwiniso kha Mulayo wa zwa Ṱhalano, wa ṅwaha wa 1979 (Mulayo 70 wa 1979), Mulayo wa Ndaka ya Mbingano, wa ṅwaha wa 1984 (Mulayo 84 wa 1984) khathihi na Mulayo wa zwa Vhulamuli kha Maṅwe Mafhungo a zwa Ṱhalano, wa ṅwaha wa 1987 (Mulayo 24 wa 1987).   1.2.    Mulayotibe wo livhiswa kha u tsireledza pfanelo dza ndayotewa dza avho vhe vha malana nga fhasi ha muṅwe mulayo nga nnḓa ha uyo wa uri tshanga ndi tshau, nga maanḓa pfanelo dza vhafumakadzi, ndinganelo, tswikelo ya khothe hu tshi katelwa na pfanelo dza vhana.  
2.    Mulayotibe wa zwa u Humiselwa Murahu Shangoni ha Muhumbulelwa 
2.1.    Khabinethe yo ṱanganedza zwa u ṋetshedzwa ha Mulayotibe wa zwa u Humiselwa Murahu Shangoni ha Muhumbulelwa ngei Phalamenndeni u itela uri hu davhidzaniwe nga hawo.   2.2.    Uyu Mulayotibe ndi une wa khou lavhelela u khwinisa Mulayo wa zwa u Humiselwa Murahu Shangoni ha Muhumbulelwa, wa ṅwaha wa 1962 (Mulayo 67 wa 1962) une wa khou shuma zwazwino, wo no vhaho wa kale. Mulayo une wa khou shuma zwazwino a u elani na Ndayotewa ya Riphabuḽiki ya Afrika Tshipembe ya ṅwaha wa 1996, maitele a musalauno a zwa u humiselwa murahu shangoni ha muhumbulelwa nahone a u tevhedzi maitele oṱhe ane a tevhedzwa ḽifhasini.    2.3.    Mulayotibe uyu ndi une wa khou lavhelela u khwaṱhisa muhanga wa zwa mulayo hu tshi itelwa uri hu kone u humiselwa murahu vhathu vhane vha khou hweswa mulandu kana vho farelwaho mulandu wa vhugevhenga vha tshi vhuyiswa kana u bviswa fhano shangoni ḽa Afrika Tshipembe, khathihi na kha mashango a nnḓa hu tshi katelwa na zwiimiswa zwa dzitshaka. Mulayotibe u dovha hafhu wa bvisela khagala vhuḓifhinduleli ha vhomadzhisiṱaraṱa kha mushumo wa u humiselwa murahu vhathu vhane vha khou hweswa mulandu kana vho farelwaho mulandu wa vhugevhenga khathihi na u ṋea thendelo ya u farwa lwa tshifhinganyana, u ṋetshedzwa ha muthu ane a khou ṱoḓiwa nga tshiimiswa tsha dzitshaka musi ho sedzwa vhugevhenga ha dzitshaka vhu ngaho mabulayo a vhathu vhanzhi vha lushaka luthihi, vhugevhenga ha zwa dzinndwa khathihi na vhugevhenga vhu itelwaho zwa vhuthu. 
3.    Mulayotibe wa Khwiniso ya Tshumisano ya Dzitshaka kha Mafhungo a zwa Vhugevhenga, wa ṅwaha wa 2025  
3.1.    Khabinethe yo ṱanganedza zwa u rumelwa ha Mulayotibe wa Khwiniso ya Tshumisano ya Dzitshaka kha Mafhungo a zwa Vhugevhenga ngei Phalamenndeni.  3.2.    Tshipikwa tsha uno Mulayotibe ndi u khwinisa Mulayo wa Tshumisano ya Dzitshaka kha Mafhungo a zwa Vhugevhenga (Mulayo 75 wa 1996) hu tshi itelwa u khwinisa mashumele avhuḓi a tshumisano ya ḽifhasi kha zwa milayo ya mafhungo a zwa vhugevhenga.3.3.    Mulayotibe uyu u ḓo khwaṱhisa maitele na nḓila dza tshumisano ya dzitshaka kha mafhungo a zwa vhugevhenga, u fana na u kuvhanganya vhuṱanzi khathihi na u ṋetshedza tshigwevho vhukati ha shango ḽa Afrika Tshipembe na maṅwe mashango. Uyu Mulayotibe u ḓo dovha hafhu wa tandulula thaidzo dza zwa mulayo dzi elanaho na zwa u humiselwa murahu ha vhatshinyi kha mashango ane vha khou hweswa milandu khao hu tshi katelwa na u dzhiiwa ha mbuelo dzo wanalaho nga maitele a zwa vhugevhenga.
4.    Mulayotibe wa Mveledziso ya Zwiko zwa Minerala wa ṅwaha wa 2025 
4.1.    Khabinethe yo ṱanganedza u anḓadzwa ha Mulayotibe wa Mveledziso ya Zwiko zwa Minerala wa ṅwaha wa 2025 hu tshi itelwa uri hu vhe na vhupfiwa ha vhadzulapo.  4.2.    Mulayotibe wo livhiswa kha u khwaṱhisa fulufhelo ḽa vhabindudzi nga u fhelisa milayo yo ḓalesaho khathihi na u bvisela khagala milayo ya maitele hu tshi itelwa u kunga na u ṱuṱuwedza vhubindudzi uri vhu si ṱuwe.   4.3.    Mulayotibe wo livhiswa kha u tandulula khaedu khulwane dza zwa milayo, u fhungudza maitele a u wana ḽaisentsi, u vhona uri hu khou vha na u kovhiwa ha mbuelo dza zwa migodi nga nḓila i linganaho, u bveledza nḓowetshumo dza mveledziso ya zwiḽiwa na vhumagi nga u vhona uri hu khou shandukiswa vhunzhi ha zwibvamavuni zwa vho vha zwibveledzwa zwa thengo khulu fhano nga ngomu ha shango ḽa Afrika Tshipembe. 4.4.    Uyu Mulayotibe u ḓivhadza maitele a u wana ḽaisentsi nga vhoramigodi vhaṱuku na avho vhane vha bwa migodi nga zwanḓa, zwiṋe hezwi zwa ḓo khwaṱhisa nyaluwo ya ikonomi. U ḓadzisa afho, khwiniso idzi dzo livhiswa kha u khwaṱhisa maga a zwa milayo ya u fhelisa zwiito zwi siho mulayoni ngeno nga thungo a tshi khou ita uri hu vhe na u thivhelwa hu re khagala khathihi na maitele a u kombetshedza u tevhedzwa ha milayo i elanaho na zwa u bwa migodi zwi siho mulayoni.    
E.    U tholwa
U tholwa hoṱhe hu ḓo khunyeledzwa nga murahu ha u khwaṱhiswdzwa ha ndalukano na u ṱamzwa madzina ho teaho.
1.    Dokotela Vho Mlungisi Bhekizizwe Gabriel Cele sa Mulangi Muhulu (DG) kha Muhasho wa Saintsi, Thekhinoḽodzhi na Khwiniso.2.    Dokotela Vho Sabelo Siyabonga Sandile Buthelezi sa Mulangi Muhulu (DG) kha Muhasho wa Mutakalo (ho tou engedzwa khonṱhiraka). 3.    Vho Takalani Lucky Ramaru sa Muthusamulangi Muhulu: Vhulavhelesi ha zwa Vhadzulapo na Vhushaka ha Tshumisano ha Ndeme kha Muhasho wa zwa Vhuṅwaleli ha Vhadzulapo wa Tshumelo dza zwa Mapholisa. 4.    Vho Patrick Dlamini sa Muofisiri Muhulwane (CEO) wa Koporasi ya zwa Vhubindudzi ha Muvhuso.5.    Vho Mokgema Mongane sa CEO ya Inkomati-Usuthu Catchment Management Agency.6.    Vho Ofentse Nthutang sa CEO ya Magalies Water.7.    Avho vho tholwaho u vha vhalangi vhane vha si vhe miraḓo ya khorotshitumbe ya Bodo ya Bannga ya Mveledziso ya Tshipembe ha Afrika: (a)    Vho Malemolla David Makhura; na(b)    Mufumakadzi Vho Lynette Milne.
F.       Vhuṱambo
1.    Khonifarentsi dzine dza khou ḓo vha hone
1.1    U farwa ha Khonifarentsi ya Dzingu ḽa Afrika ya Dzangano ḽa Mapholisa a zwa Vhugevhenga ḽa Dzitshaka (INTERPOL) ya vhu27 
a)    Khabinethe yo ṱanganedza zwa u farwa ha Khonifarentsi ya Dzingu ḽa Afrika ya INTERPOL ya vhu27 nga vha ha SAPS u bva nga ḽa 27 u swika ḽa 29 Ṱhangule 2025. b)    INTERPOL ndi ine zwazwino yo vhumbwa nga mashango ane a vha miraḓo a swikaho 196 nahone zwa u farwa ha iyi Khonifarentsi ya  Dzingu ḽa Afrika zwi ḓo thusa shango ḽa Afrika Tshipembe kha u fhaṱa vhushaka ha tshumisano ya tsinisa na maṅwe mazhendedzi a zwa mulayo kha dzhango.    c)    Zwa u farwa ha khonifarentsi iyi zwi ḓo ṋea shango ḽa Afrika Tshipembe tshikhala tsha u vha na nyambedzano na maṅwe mashango ane a vha hone kha dzhango ḽa Afrika nga ha mafhungo a ndeme ane a elana na zwa vhugevhenga. Nyambedzano idzi dzi na khonadzeo ya u bveledza thendelano dza nga ha maga a dzingu o teaho a u lwa na mishushedzo ya zwa vhugevhenga ho dzudzanywaho vhune ha bvelela vhukati ha mashango khathihi na zwa vhutherorisi. Hu khou lavhelelwa uri vhuṱambo uvhu vhu ḓo dzhenelwa nga vhaofisiri vhahulwane vha zwa mulayo vha swikaho 550 u bva kha mashango a 54 nahone hezwi zwi ḓo shela mulenzhe muhulwane kha mishumo ya zwa ikonomi.    
1.2    U farwa ha Guvhangano ḽa Nnyi na Nnyi ḽa nga Ṅwaha ḽa INTERPOL (AGA) kha ḽa Afrika Tshipembe
a)    Khabinethe yo ṱanganedzwa zwa u farwa ha INTERPOL AGA fhano kha ḽa Afrika Tshipembe u bva nga ṅwaha wa 2028 u ya phanḓa.b)    Zwa u farwa ha iyi INTERPOL AGA zwi ṋetshedza shango ḽa Afrika Tshipembe tshikhala tsha u khwaṱhisa vhurangaphanḓa haḽo kha dzingu na kha dzitshaka. Zwa u farwa ha iyi AGA zwi ḓo dovha hafhu zwa vha ḽiga ḽihulwane vhukuma ḽo livhiswaho kha u khwaṱhisa vhuḓiimiseli ha shango ḽa Afrika Tshipembe kha tshumisano ya dzingu na ya dzitshaka kha nndwa ya u lwa na zwiito zwa vhugevhenga.    c)    U farwa ha iyi AGA ndi vhuṱanzi ha vhuḓiimiseli ha shango ha u vha lushaka lwa ḽifhasi lwo ḓiimiselaho u lwa na tshaka dzoṱhe dza vhugevhenga u ya nga u fhambana haho. 
1.3    Tshiimo dza u lugela u fara Muṱangano wa zwa Mveledziso ya Themamveledziso ya Tshifhinga Tshilapfu kha ḽa Afrika Tshipembe  (SIDSSA)  wa ṅwaha wa 2025  
a)    Khabinethe yo ḓivhadzwa nga ha tshitatamennde tsha u lugela u vhidza muṱangano wa SIDSSA, une wa vha muṱangano wa zwa vhubindudzi u ṱanganyaho fhethu huthihi vhashelamulenzhe vha bvaho kha masia o fhambanaho vhane khavho ha katelwa vhabindudzi, zwiimiswa zwa masheleni, vhabveledzi vha mbekanyamaitele khathihi na vhaṅwe vhashumisani vha ndeme hu tshi itelwa u ṱuṱuwedza zwa vhubindudzi kha themamveledziso ya ḽa Afrika Tshipembe. b)    Iyi SIDSSA ya ṅwaha wa 2025 i ḓo sumbedzisa mvelaphanḓa yo no swikelwaho kha zwa u thoma u shumiswa ha Pulane ya Themamveledziso ya Lushaka ya ṅwaha wa 2025 ye ya ṱanganedzwa nga  Khabinethe, u ḓivhadzwa ha Thandela dza zwa Themamveledziso Ndeme dza 12 khathihi na dziṅwe thandela nnzhi dza themamveledziso dza ndeme. Heyi SIDSSA i ḓo farwa nga ḽa 25 u swika 27 Shundunthule 2025.
2.    Khonifarentsi dzo no farwaho
2.1    Khonifarentsi ya nga ha Zwiporo zwa Afrika 
2.1.1    Shango ḽa Afrika Tshipembe ḽo fara Khonifarentsi ya nga ha Zwiporo zwa Afrika ya vhu25 ye ya tshimbila zwavhuḓi fhaḽa ḓoroboni ya Johannesburg nga ḽa 13 na 14 Shundunthule 2025, ye khayo, ha vha ho ṱangana vhurumelwa vhu swikaho 5000 u bva kha dzhango ḽoṱhe nga u angaredza hu tshi katelwa na vhatshimbidzi vha tshumelo dza zwidimela, mivhuso na vhabindudzi vha kha sekhithara iyi.  2.1.2    Khabinethe yo ṱanganedza nyambedzano dzo livhiswaho kha u khwinifhadza sekhithara ya zwiporo ya dzhango ḽa Afrika, ine ya vha yone tshidziki tsha zwa vhuendi ha vhathu na thundu vhu shumaho zwavhuḓi nahone vhune ha nga kona u vha ha tshifhinga tshilapfu hu tshi katelwa na u ṱuṱuwedza nyaluwo ya ikonomi nga u tendela hu tshi vha na u endedzwa ha zwishumiswa na zwibveledzwa. 2.1.3    Sekhithara ya zwiporo ya shango ḽa Afrika Tshipembe i kha tshiimo tsha tshandukiso nga kha kwinifhadzo dzo livhiswaho kha u engedza mashumele avhuḓi na u swikelea.  
2.2    Khonifarentsi ya Dzingu ya Vharangaphanḓa vha Zwiimiswa zwa u lwa na Zwiito zwa Vhuaḓa ya Mashango a Mulanganelano 
2.2.1    Shango ḽa Afrika Tshipembe ḽo fara Khonifarentsi ya Dzingu ya Vharangaphanḓa vha Zwiimiswa zwa u lwa na Zwiito zwa Vhuaḓa ya Mashango a Mulanganelano ya vhu15 ye ya tshimbila zwavhuḓi fhaḽa ḓoroboni ya  Kapa u bva nga ḽa 5 u swika ḽa 9 Shundunthule 2025. Khonifarentsi iy yo ṱanganya vharangaphanḓa vha mazhendedzi a u lwa na zwiito zwa vhuaḓa u bva kha mashango a Mulanganelano a fhano kha dzhango ḽa Afrika.2.2.2    Shango ḽa Afrika Tshipembe ḽo nangwa u vha mudzulatshidulo wa Dzangano ḽa Vharangaphanḓa vha Mazhendedzi a U lwa na Zwiito zwa Vhuaḓa kha tshifhinga tsha themo ya miṅwaha ya  2025-2026. Izwi zwa u vha mudzulatshidulo ha shango ḽashu zwi khou vha hone nga tshifhinga tshithihi musi shango ḽi kha vhuimo ha u vha mudzulatshidulo wa tshigwada tsha u shuma tsha nga ha zwiito zwa vhuaḓa tsha G20.  
3.    Vhuṱambo ha u fhululedza
3.1    Ṅwedzi wa Afrika 
Shango ḽa Afrika Tshipembe ḽi khou vha luthihi na maṅwe mashango a wanalaho kha dzhango ḽa Afrika musi hu tshi pembelelwa Ṅwedzi wa Afrika nga ṅwedzi wa Shundunthule 2025, hune ha ḓo vha hu tshi khou ombedzelwa vhukuma kha Ḓuvha ḽa Afrika nga ḽa 25 Shundunthule 2025. Hezwi zwi ṋetshedza tshikhala tsha u ṱuṱuwedza muhumbulo wa u bveledza dzhango ḽa Afrika ḽo vhumbanaho ḽa vha tshithu tshithihi khathihi na u ṱuṱuwedza mashango a Afrika uri a shumisane u itela u khwinifhadza matshilo a vhathu vhashu zwi tshi elana na muhumbulo ya Adzhenda ya Mbumbano ya Afrika ya ṅwaha wa 2063 ya nga ha u bvela phanḓa ha ikonomi ya dzhango ḽa Afrika.
3.2    Ṅwedzi wa Tsireledzo ya Vhana
a)    Shango ḽa Afrika Tshipembe ḽi khou fhululedza Ṅwedzi wa Tsireledzo ya Vhana nga ṅwezdi wa Shundunthule nga fhasi ha thero ine ya ri: “Tshumisano u itela u fhelisa khakhathi dzi itelwaho vhana” sa tshipiḓa tsha Mbekanyamushumo ya Mishumo ya Tsireledzo ya Vhana ya Maḓuvha a 365 ine ya khou bvela phanḓa. Ṅwedzi uyu u ḓo fhedzisela nga u vha hone ha Vhege ya Tsireledzo ya Vhana u bva nga ḽa   29 Shundunthule u swika nga ḽa 5 Fulwi 2025.b)    Miraḓo yoṱhe ya zwitshavha, vhabebi, vhaunḓi na vhadededzi vha khou ṱuṱuwedzwa u vhiga zwiito zwoṱhe zwa u tambudzwa, khakhathi na tshiṱuhu tshi itelwaho vhana kha tshiṱitshi tshapo tsha mapholisa tshine vha vha tsini natsho kana vha tou founela kha 08600 10111. Vhana vha khou dovha hafhu vha ṱuṱuwedzwa u founela kha Nomboro ya Luṱingo ya Vhana ine ya vha 0800 055 555.
3.3    Ḓuvha ḽa Dzitshaka ḽa Vhana vha Vhatukana
a)    Shango ḽa Afrika Tshipembe ḽi ḓo pembelela Ḓuvha ḽa Dzitshaka ḽa Vhana vha Vhatukana nga ḽa 16 Shundunthule 2025 nga fhasi ha thero ine ya ri: ""Vhatukana' Mutakalao na Ndondolo"" ine ngayo ha ḓo vha hu tshi khou ombedzelwa masia a zwa muvhuilini, vhuḓipfi, muhumbulo na matshilisano kha u aluwa ha vhana vha vhatukana. b)    Muhasho wa Pfunzo dza Mutheo u ḓo ṱanganya mirafho miraru ya vhathu vha vhanna u itela u bveledza vhudavhidzani vhu pfalaho nga fhasi ha thero ine ya ri: ""Mazhakanḓila, Vhaswa na Vhatukana"" hu tshi itelwa u amba nga ha pulane dzo khwaṱhaho dza u tikedza ndondolo ya vhana vha vha vhatukana ngeno nga thungo hu tshi khou kuvhanganywa zwishumiswa zwa zwo teaho zwiṋe zwa ḓo shumiswa kha maga a u tandulula thaidzo.  
4    Milaedza
1.    Ndiliso
Khabinethe yo ṱahisa maipfi ayo a ndiliso kha vha miṱa na khonani dza 

Mukontsitabulu Vho Cebekhulu Linda (24), Vho Boipelo Senoge (24), Vho Keamogetswe Buys (30) vhe vha lovha nga nḓila i khaulaho mbilu  fhaḽa mulamboni wa Hennops. Zwitumbu zwavho zwo bviswa ngomu maḓini khathihi na tsha Vho Jan Mzwane, mushumi wa ngadeni we a vha a tshi shuma fhaḽa Tshiṱitshini tsha Mapholisa tsha Lyttleton khathihi na muṅwe muthu ane ha athu ḓivhea. Ri dovha hafhu ra ṱahisa maipfi ashu a ndiliso kha vha muṱa wa Vho Jan Mzwane.
Ramafhungo Vho Aserie Ndlovu na mufarisi wavho, Vho Zodwa Mdhluli vhe vha wanala nga murahu ha u vha ṱoḓa tshifhinga tshilapfu u bva nga ṅwedzi wa Luhuhi.
Vhathu vha ṱahe vhe vha lovha fhaḽa Empangeni, vunḓuni ḽa KwaZulu-Natal nga murahu ha u tshaisana ha ṱhirakha na veni ya vhaṋameli nahone ri tamela mashudu avho vhe vha huvhala a uri vha fhole nga u ṱavhanya.
Elona Sombulula, mutshutshisi wa Khothe ya Tshiṱiriki ane a kha ḓi vha muthu muswa, a wanalaho fhaḽa Khothe ya Madzhisiṱaraṱa ya Ngcobo we a thoma u shuma kha NPA nga kha mbekanyamushumo ya vhatshutshisi nga ṅwaha wa 2022. O dovha hafhu a vha a tshi khou shuma sa mutshutshisi wa Khothe ya Dzingu nga tshifhinga tsha musi a tshi lovha zwi songo lavhelelwa. 

2.    U fhululedza
Khabinethe yo livhisa maipfi ayo a u fhululedza na u tamela mashudu kha:

Mugidimi Akani Simbine we a wina mugidimo wa 100m nga tshifhinga tsha sekonde dza 9.98 ngei Shanghai-Keqiao Diamond League kha ḽa China. Simbine ha athu kundwa kha mugidimo wa 100m kha ino khalaṅwaha.
Akani Simbine o dovha hafhu a ranga phanḓa gundo ḽa thimu ya vhanna ya ḽa Afrika Tshipembe ya mugidimo wa  4x100m e na vhaṅwe vhagidimi ngae sa  Bayanda Walaza, Sinesipho Dambile na Bradley Nkoana. Vho vha vhone thimu ya u tou thoma ya ḽa Afrika u thuba mendele wa musuku kha mugidimo wa World Relays ngei Guangzhou, kha ḽa China he vha vhea rekhodo ya luvhili luhulwanesa kha ḽifhasi uno ṅwaha.  
Thimu ya vhafumakadzi vha Afrika Tshipembe ya mugidimo wa 4X400m,  Vho Shirley Nekhubuni, Vho Miranda Coetzee, Vho Precious Molepo, na Vho Zeney Van Der Walt , vhe vha thuba mendele wa buronzo kha mugidimo wa World Relays fhaḽa Guangzhou, kha ḽa China he vha fhedza vho vunḓa rekhodo ntswa ya lushaka.
Thimu ya Afrika Tshipembe ya vhanna ya mugidimo wa  4x400m ya Vho Zakithi Nene, Vho Udeme Okon, Vho Lythe Pillay, na Vho Mthi Mthimkhulu, nge vha thuba mendele wa musuku kha mugidimo wa  World Relays fhaḽa Guangzhou, kha ḽa China he vha vunḓa rekhodo ya ḽifhasi ya luvhilo luhulwanesa kha ḽifhasi uno ṅwaha.
Nga kha u shuma uhu havhuḓi ngaurali, thimu dzashu dza mugidimo dza lushaka dzo kona u swikela tshikhala tsha u dzhenela mitambo ya Vhugweṋa ha Mugidimo wa Ḽifhasi ngei ḓoroboni ya Tokyo nga vhuya uno ṅwaha.
Thimu ya Blitzboks nge vha thuba vhugweṋa ha HSBC Sevens World Championship ngei ḓoroboni ya Los Angeles.
Thimu ya lushaka ya Afrika Tshipembe ya vhanna vha Miṅwaha ya Fhasi ha 20 nge vha kona u swikela thangelamakhaulatshele ya mitambo ya Tshiphuga tsha Dzitshaka dza Afrika ya vha fhasi ha Miṅwaha ya Fhasi ha 20 ngeno nga thungo vho dovha hafhu vha kona u swikela u dzhenela mitambo ya Tshiphuga tsha Ḽifhasi tsha vha Miṅwaha ya Fhasi ha 20 ine ya ḓo farwa ṅwaha uno nga ṅwedzi wa Khubvumedzi.   
Mubveledzi wa Matambwa Vho Murena Emmanuel Netshitangani nge vha thuba Pfufho ya Ḽitambwa ḽa Khwinesa ḽa Afrika nga tshifhinga tsha Vhuṱambo ha Matambwa a Ḽifhasi fhaḽa Cannes kha ḽa Fura kha ḽitambwa ḽavho Lubunyu.
Khabinethe khathihi na Phresidennde Vho Cyril Ramaphosa i khou fhululedza Cardinal Robert Prevost nge vha khethwa sa Pope Leo XIV, ane a vha Mupapa wa vhu267 wa Kereke ya Khatholiki.
Mulwelambofholowo na ramilayo a ḓivheaho Vho Duma Nokwe nge vha avhelwa thitele ya  Silk (Senior Council) nga Phresidennde Vho Cyril Ramaphosa naho vha si tsheho musi hu tshi khou fhululedzwa mushumo wavho khathihi na u shela havho mulenzhe kha shango ḽashu.  

Mbudziso: Mufumakadzi Vho Nomonde Mnukwa – Muambeli wa Muvhuso o tou FarelahoLuṱingothendeleki: 083 653 7485"
